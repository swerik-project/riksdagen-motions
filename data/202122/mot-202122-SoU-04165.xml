<?xml version='1.0' encoding='utf-8'?>
<TEI xmlns="http://www.tei-c.org/ns/1.0" xmlns:xi="http://www.w3.org/2001/XInclude" xml:id="mot-202122-SoU-04165">
  <teiHeader>
    <fileDesc>
      <titleStmt>
        <title>En funktionshinderspolitik att lita på</title>
        <author corresp="i-Fnk9Zpnk5sS5WYPNBLTPx3">av Pia Steensland m.fl. (KD)</author>
      </titleStmt>
      <publicationStmt>
        <authority>SWERIK PROJECT</authority>
      </publicationStmt>
      <sourceDesc>
        <bibl>
          <title>Motion 2021/22:4165 av Pia Steensland m.fl. (KD)</title>
          <idno type="rdwebb">H9024165</idno>
          <rs type="number">4165</rs>
          <orgName type="comitteeAbbreviation">SoU</orgName>
          <ref type="dokument_url_text">http://data.riksdagen.se/dokument/H9024165/text</ref>
          <ref type="dokument_url_html">http://data.riksdagen.se/dokument/H9024165</ref>
          <ref type="dokumentstatus_url_xml">http://data.riksdagen.se/dokumentstatus/H9024165</ref>
          <ref type="docx">http://data.riksdagen.se/fil/C13C52F0-9C38-48BF-A597-E5590B3CA8A8</ref>
          <ref type="pdf">http://data.riksdagen.se/fil/E738D626-E3D9-4037-B5D7-95E0ED4AF0B4</ref>
        </bibl>
      </sourceDesc>
    </fileDesc>
    <profileDesc>
      <particDesc>
        <listPerson>
          <person gender="woman">
            <idno>i-Fnk9Zpnk5sS5WYPNBLTPx3</idno>
            <name>Pia Steensland</name>
            <state type="partyAffiliation" ref="Q213654">
              <desc>KD</desc>
            </state>
          </person>
          <person gender="woman">
            <idno>i-NHqTsXnUVsZFg94vA6SKDr</idno>
            <name>Acko Ankarberg Johansson</name>
            <state type="partyAffiliation" ref="Q213654">
              <desc>KD</desc>
            </state>
          </person>
          <person gender="man">
            <idno>i-KHxTD13x4T7QRobXtjMm4K</idno>
            <name>Roland Utbult</name>
            <state type="partyAffiliation" ref="Q213654">
              <desc>KD</desc>
            </state>
          </person>
          <person gender="man">
            <idno>i-WRiXUtixNTz4kgEnAAs5GH</idno>
            <name>Christian Carlsson</name>
            <state type="partyAffiliation" ref="Q213654">
              <desc>KD</desc>
            </state>
          </person>
        </listPerson>
      </particDesc>
      <correspDesc>
        <correspAction type="status" subtype="committeeProcessing"/>
        <correspAction xml:id="i-JfpH6XCWm4CxiFAtSEuHSq" type="signed"/>
        <correspContext corresp="i-JfpH6XCWm4CxiFAtSEuHSq">
          <note type="signatory" corresp="i-Fnk9Zpnk5sS5WYPNBLTPx3"/>
          <note type="signatory" corresp="i-NHqTsXnUVsZFg94vA6SKDr"/>
          <note type="signatory" corresp="i-KHxTD13x4T7QRobXtjMm4K"/>
          <note type="signatory" corresp="i-WRiXUtixNTz4kgEnAAs5GH"/>
        </correspContext>
        <correspAction type="submitted" xml:id="i-K1TzVJ21MKyNEeZLjtseEX">
          <date when="2021-10-05"/>
          <time when="17:31:35"/>
        </correspAction>
        <correspAction type="reviewed" xml:id="i-ULBmZpqSLNoUgF8NoKCFVx">
          <date when="2021-10-05"/>
          <time when="22:58:25"/>
        </correspAction>
        <correspAction type="referred" xml:id="i-5jHWERhmian2YQBdCneu7L">
          <date when="2021-10-14"/>
        </correspAction>
        <correspAction type="assigned" xml:id="i-17sUHADxDy39n4sYEei2Ra">
          <date when="2022-05-18"/>
          <time when="16:55:58"/>
        </correspAction>
        <correspContext corresp="i-17sUHADxDy39n4sYEei2Ra">
          <ref type="assignedTo">Socialutskottet</ref>
        </correspContext>
        <correspAction type="behandlas_i" xml:id="i-U6ExCHqkj7eYPspt1nWz5W"/>
        <correspContext corresp="i-U6ExCHqkj7eYPspt1nWz5W">
          <ref type="uppgift">2021/22:KrU5</ref>
          <ref type="ref_dok_id">H901KrU5</ref>
          <ref type="ref_dok_typ">bet</ref>
          <ref type="ref_dok_rm">2021/22</ref>
          <ref type="ref_dok_bet">KrU5</ref>
          <ref type="ref_dok_titel">Idrott och friluftsliv</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction type="behandlas_i" xml:id="i-B4PmERAKGuZxbgJmyqyZ71"/>
        <correspContext corresp="i-B4PmERAKGuZxbgJmyqyZ71">
          <ref type="uppgift">2021/22:AU6</ref>
          <ref type="ref_dok_id">H901AU6</ref>
          <ref type="ref_dok_typ">bet</ref>
          <ref type="ref_dok_rm">2021/22</ref>
          <ref type="ref_dok_bet">AU6</ref>
          <ref type="ref_dok_titel">Arbetsmarknadspolitik och arbetslöshetsförsäkringen</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction type="behandlas_i" xml:id="i-DJYMif9sgGhqpyHVJKixjs"/>
        <correspContext corresp="i-DJYMif9sgGhqpyHVJKixjs">
          <ref type="uppgift">2021/22:TU6</ref>
          <ref type="ref_dok_id">H901TU6</ref>
          <ref type="ref_dok_typ">bet</ref>
          <ref type="ref_dok_rm">2021/22</ref>
          <ref type="ref_dok_bet">TU6</ref>
          <ref type="ref_dok_titel">Digitaliserings- och postfrågor</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction type="behandlas_i" xml:id="i-UkDAKsVN8PzVooqMhmK9r"/>
        <correspContext corresp="i-UkDAKsVN8PzVooqMhmK9r">
          <ref type="uppgift">2021/22:KrU3</ref>
          <ref type="ref_dok_id">H901KrU3</ref>
          <ref type="ref_dok_typ">bet</ref>
          <ref type="ref_dok_rm">2021/22</ref>
          <ref type="ref_dok_bet">KrU3</ref>
          <ref type="ref_dok_titel">Radio och tv i allmänhetens tjänst</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction type="behandlas_i" xml:id="i-5GVBv42bnKyt5SKJfmSWA1"/>
        <correspContext corresp="i-5GVBv42bnKyt5SKJfmSWA1">
          <ref type="uppgift">2021/22:SoU12</ref>
          <ref type="ref_dok_id">H901SoU12</ref>
          <ref type="ref_dok_typ">bet</ref>
          <ref type="ref_dok_rm">2021/22</ref>
          <ref type="ref_dok_bet">SoU12</ref>
          <ref type="ref_dok_titel">Stöd till personer med funktionsnedsättning</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction type="behandlas_i" xml:id="i-DfxZ6fHKe19xtTTwhWXKZc"/>
        <correspContext corresp="i-DfxZ6fHKe19xtTTwhWXKZc">
          <ref type="uppgift">2021/22:UbU16</ref>
          <ref type="ref_dok_id">H901UbU16</ref>
          <ref type="ref_dok_typ">bet</ref>
          <ref type="ref_dok_rm">2021/22</ref>
          <ref type="ref_dok_bet">UbU16</ref>
          <ref type="ref_dok_titel">Lärare och elever</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction type="behandlas_i" xml:id="i-NgikhN7LtsKb1zgRDgTLHG"/>
        <correspContext corresp="i-NgikhN7LtsKb1zgRDgTLHG">
          <ref type="uppgift">2021/22:SoU19</ref>
          <ref type="ref_dok_id">H901SoU19</ref>
          <ref type="ref_dok_typ">bet</ref>
          <ref type="ref_dok_rm">2021/22</ref>
          <ref type="ref_dok_bet">SoU19</ref>
          <ref type="ref_dok_titel">Socialtjänstens arbete m.m.</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction type="behandlas_i" xml:id="i-VsZxZv4By6bgDSnTkiXwqm"/>
        <correspContext corresp="i-VsZxZv4By6bgDSnTkiXwqm">
          <ref type="uppgift">2021/22:SfU17</ref>
          <ref type="ref_dok_id">H901SfU17</ref>
          <ref type="ref_dok_typ">bet</ref>
          <ref type="ref_dok_rm">2021/22</ref>
          <ref type="ref_dok_bet">SfU17</ref>
          <ref type="ref_dok_titel">Socialförsäkringsfrågor</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction type="behandlas_i" xml:id="i-FHp9r5niKAtYVEf14NSWQt"/>
        <correspContext corresp="i-FHp9r5niKAtYVEf14NSWQt">
          <ref type="uppgift">2021/22:KrU8</ref>
          <ref type="ref_dok_id">H901KrU8</ref>
          <ref type="ref_dok_typ">bet</ref>
          <ref type="ref_dok_rm">2021/22</ref>
          <ref type="ref_dok_bet">KrU8</ref>
          <ref type="ref_dok_titel">Idrott och friluftsliv</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction type="behandlas_i" xml:id="i-GyiVuVUAybip2ztB9byKso"/>
        <correspContext corresp="i-GyiVuVUAybip2ztB9byKso">
          <ref type="uppgift">2021/22:TU5</ref>
          <ref type="ref_dok_id">H901TU5</ref>
          <ref type="ref_dok_typ">bet</ref>
          <ref type="ref_dok_rm">2021/22</ref>
          <ref type="ref_dok_bet">TU5</ref>
          <ref type="ref_dok_titel">Kollektivtrafikfrågor</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
      </correspDesc>
      <textClass>
        <catRef scheme="#docType" target="#mot"/>
        <catRef scheme="#motionType" target="#kommitte"/>
        <catRef scheme="#motionType" target="#fristående"/>
      </textClass>
    </profileDesc>
  </teiHeader>
  <text>
    <body>
      <div type="motHeader">
        <div type="motTitle">Motion till riksdagen 2021/22:4165 av Pia Steensland m.fl. (KD) En funktionshinderspolitik att lita på</div>
      </div>
      <div type="motBody">
        <div type="motProposal" subtype="förslag">
          <head xml:id="i-wWiHTbFz6bRHL3fY4YUJU">
            Förslag till riksdagsbeslut
          </head>
          <list style="ol">
            <item xml:id="i-LPeQ3Dfnsws6G1XMxCh32g">
              Riksdagen ställer sig bakom det som anförs i motionen om statistik
              och indikatorer inom området mänskliga rättigheter för personer
              med funktionsnedsättning och tillkännager detta för regeringen.
            </item>
            <item xml:id="i-UwPFTEo66o7CVeXpHJRMoN">
              Riksdagen ställer sig bakom det som anförs i motionen om att
              ur ett demokratiperspektiv säkerställa att personer med funktionsnedsättning
              kan ta del av medier och samhällsinformation, och detta tillkännager
              riksdagen för regeringen.
            </item>
            <item xml:id="i-UdGna6jgvh7s3yM2Hfxn3K">
              Riksdagen ställer sig bakom det som anförs i motionen om att
              ta hänsyn till behoven hos personer med funktionsnedsättning i
              utvecklingen av samhällets digitalisering och tillkännager detta
              för regeringen.
            </item>
            <item xml:id="i-PyhN6G3b9hp92PFvsZoX5A">
              Riksdagen ställer sig bakom det som anförs i motionen om uppföljning
              av barnkonventionen som lag och dess implementering på samhällets
              stöd för barn med funktionsnedsättning och tillkännager detta
              för regeringen.
            </item>
            <item xml:id="i-KarbHVLxp59XSYZdUQqtM9">
              Riksdagen ställer sig bakom det som anförs i motionen om att
              se över bedömningen av det grundläggande behovet personlig hygien
              och tillkännager detta för regeringen.
            </item>
            <item xml:id="i-PrrhG9c8JRL7XLHgxRiLGN">
              Riksdagen ställer sig bakom det som anförs i motionen om vikten
              av att värna att ställföreträdarskapet ger en person med nedsatt
              beslutsförmåga möjlighet till självbestämmande i sitt eget liv,
              och detta tillkännager riksdagen för regeringen.
            </item>
            <item xml:id="i-3UxWJNG2pwzS1T2AVfHLyV">
              Riksdagen ställer sig bakom det som anförs i motionen om att
              ge ett tilläggsdirektiv till utredningen Statligt huvudmannaskap
              för personlig assistans (dir. 2021:76) i syfte att samtliga grundläggande
              behov ska vara assistansgrundande i sin helhet och tillkännager
              detta för regeringen.
            </item>
            <item xml:id="i-PN6v6LbETdkTfP5xBPKzow">
              Riksdagen ställer sig bakom det som anförs i motionen om att
              utreda förutsättningarna för att föräldraansvaret ska smalnas
              av för samtliga insatser och ersättningsformer som är till för
              att stödja dessa familjer och tillkännager detta för regeringen.
            </item>
            <item xml:id="i-SofLoRT5Bky5eDCL6yX7cH">
              Riksdagen ställer sig bakom det som anförs i motionen om vikten
              av att också beakta och respektera föräldraansvaret för syskon
              utan funktionsnedsättning vid bedömning av familjens behov av
              olika LSS-insatser och tillkännager detta för regeringen.
            </item>
            <item xml:id="i-KnV8UEQWPVSMnERMovpR8X">
              Riksdagen ställer sig bakom det som anförs i motionen om makeansvaret
              och tillkännager detta för regeringen.
            </item>
            <item xml:id="i-3W7ngBqzLaAmaL2VDJSbJp">
              Riksdagen ställer sig bakom det som anförs i motionen om att
              utreda förutsättningarna för att inkludera utövande av föräldraskap
              i de grundläggande behoven och tillkännager detta för regeringen.
            </item>
            <item xml:id="i-S7ctpLZ967gTNjqGnk3yeq">
              Riksdagen ställer sig bakom det som anförs i motionen om att
              utvärdera åldersgränsen för assistansersättningen och tillkännager
              detta för regeringen.
            </item>
            <item xml:id="i-TG27TLjvQdSv3jAgXnNNom">
              Riksdagen ställer sig bakom det som anförs i motionen om omprövning
              av behovet av assistans och tillkännager detta för regeringen.
            </item>
            <item xml:id="i-N4rXqHTMcuASBt43qCy7XE">
              Riksdagen ställer sig bakom det som anförs i motionen om en översyn
              av tillämpningen av ”väsentligt ändrade förhållanden” och ändring
              av terminologin till ”väsentligt ändrade behov” och tillkännager
              detta för regeringen.
            </item>
            <item xml:id="i-E6Ki28rwBFYv1K4E6votNu">
              Riksdagen ställer sig bakom det som anförs i motionen om giltighetstiden
              för kommunala beslut om personlig assistans och tillkännager detta
              för regeringen.
            </item>
            <item xml:id="i-E1tPv2qYjbp4iYe2yT8xy4">
              Riksdagen ställer sig bakom det som anförs i motionen om en utredning
              av en långsiktigt hållbar indexeringsbaserad finansieringsmodell
              för timschablonen för assistansersättningen och tillkännager detta
              för regeringen.
            </item>
            <item xml:id="i-96qc6hkX5aTNnydtcBxHvK">
              Riksdagen ställer sig bakom det som anförs i motionen om att
              höja timschablonen för assistansersättningen med 2,2 procent per
              år och tillkännager detta för regeringen.
            </item>
            <item xml:id="i-NRuYrgJVsG4L7RCQ4qcsri">
              Riksdagen ställer sig bakom det som anförs i motionen om en översyn
              av samhällsekonomiska konsekvenser av beviljande eller nekande
              av personlig assistans och tillkännager detta för regeringen.
            </item>
            <item xml:id="i-VeiQBa7pW5hoLedhiaNXK5">
              Riksdagen ställer sig bakom det som anförs i motionen om att
              bekämpa organiserad brottslighet kopplad till assistansersättningen
              och tillkännager detta för regeringen.
            </item>
            <item xml:id="i-T7n2wup258GAiH37WHGgs">
              Riksdagen ställer sig bakom det som anförs i motionen om utvärdering
              av Försäkringskassans hantering av återkrav av assistansersättning
              och tillkännager detta för regeringen.
            </item>
            <item xml:id="i-45g2FW6ze7cvbhKSi3huHq">
              Riksdagen ställer sig bakom det som anförs i motionen om att
              förändringar i verkställigheten ska ske i samråd och med utgångspunkt
              i den enskildes medbestämmande och varaktiga välmående och tillkännager
              detta för regeringen.
            </item>
            <item xml:id="i-HY3aF2RwJz9m9EnfRHZiMP">
              Riksdagen ställer sig bakom det som anförs i motionen om en fast
              myndighetskontakt och tillkännager detta för regeringen.
            </item>
            <item xml:id="i-Hen4c9WCUGQs4tEL6i87NL">
              Riksdagen ställer sig bakom det som anförs i motionen om riktlinjer
              baserade på befintlig forskning och kunskap kring bemötande av
              personer med funktionsnedsättning och tillkännager detta för regeringen.
            </item>
            <item xml:id="i-PF33fazSTPumbx9BH8t42P">
              Riksdagen ställer sig bakom det som anförs i motionen om en nationell
              uppföljning av det förebyggande arbetet och åtgärder när en person
              med funktionsnedsättning är våldsutsatt, och detta tillkännager
              riksdagen för regeringen.
            </item>
            <item xml:id="i-RUBxZVYVqMx2nc5tPWUerL">
              Riksdagen ställer sig bakom det som anförs i motionen om nationella
              mål för myndigheters beredskap vid krissituationer för personer
              med Downs syndrom och intellektuell funktionsnedsättning och tillkännager
              detta för regeringen.
            </item>
            <item xml:id="i-WdPKFepnPYNVH25R8AtoQg">
              Riksdagen ställer sig bakom det som anförs i motionen om koordinatorer
              som stöd till anhöriga och tillkännager detta för regeringen.
            </item>
            <item xml:id="i-9asGo2m2r5BWfLXZs88kHq">
              Riksdagen ställer sig bakom det som anförs i motionen om daglig
              verksamhet och tillkännager detta för regeringen.
            </item>
            <item xml:id="i-9PhXU8iH7dPr6fsxEH4oYy">
              Riksdagen ställer sig bakom det som anförs i motionen om att
              förutsättningarna för att även daglig verksamhet ska omfattas
              av undantaget för krav på särskilda skäl för assistansersättning
              bör utredas och tillkännager detta för regeringen.
            </item>
            <item xml:id="i-RmcXARzgr3b6j4gtmfqfFG">
              Riksdagen ställer sig bakom det som anförs i motionen om försöksverksamhet
              kring förenklad biståndsbedömning inom LSS-insatsen ledsagning
              och tillkännager detta för regeringen.
            </item>
            <item xml:id="i-YLv9By34zK1wZb7iHqXWrW">
              Riksdagen ställer sig bakom det som anförs i motionen om nationella
              riktlinjer, uppföljning och generisk modell för rehabilitering
              och tillkännager detta för regeringen.
            </item>
            <item xml:id="i-6ayz32Gg36bZvJSP1Wn9jt">
              Riksdagen ställer sig bakom det som anförs i motionen om nationella
              riktlinjer, uppföljning och generisk modell för habilitering och
              tillkännager detta för regeringen.
            </item>
            <item xml:id="i-QCBpmA4YXUVP4bQErSjnfu">
              Riksdagen ställer sig bakom det som anförs i motionen om ökad
              valfrihet och nationell sammanställning av godkända hjälpmedel
              och medicintekniska produkter och tillkännager detta för regeringen.
            </item>
            <item xml:id="i-ExK1uXbN7wpKpAXpn4JxTP">
              Riksdagen ställer sig bakom det som anförs i motionen om nationellt
              ramverk för patientavgifter kopplade till hjälpmedel och medicintekniska
              produkter och tillkännager detta för regeringen.
            </item>
            <item xml:id="i-7xUs4Sme8beVzUDLq1Pxb9">
              Riksdagen ställer sig bakom det som anförs i motionen om en översyn
              av färdtjänstlagen och tillkännager detta för regeringen.
            </item>
            <item xml:id="i-LpULevLPvrxYqXtPUb9zz8">
              Riksdagen ställer sig bakom det som anförs i motionen om kartläggning
              av tillgängligheten av ledarhundar och tillkännager detta för
              regeringen.
            </item>
            <item xml:id="i-NHm8dS4N8jtQtBxXzYGjqA">
              Riksdagen ställer sig bakom det som anförs i motionen om vikten
              av att stärka det civila samhällets aktiviteter som främjar fysisk
              aktivitet och gemenskap för personer med funktionsnedsättning
              och tillkännager detta för regeringen.
            </item>
            <item xml:id="i-V47gVw6qytLGHidzpgjKNi">
              Riksdagen ställer sig bakom det som anförs i motionen om specialanpassad
              idrottsutrustning och tillkännager detta för regeringen.
            </item>
            <item xml:id="i-WE4LxnBmCdGd7RkvjpxMMF">
              Riksdagen ställer sig bakom det som anförs i motionen om att
              föra in synskadade elevers rätt till undervisning i punktskrift
              i skollagen och tillkännager detta för regeringen.
            </item>
            <item xml:id="i-3EoGp7DYrk4XMgRKF4ax4S">
              Riksdagen ställer sig bakom det som anförs i motionen om att
              utreda förutsättningarna för att inkludera utövande av arbete
              i de grundläggande behoven och tillkännager detta för regeringen.
            </item>
            <item xml:id="i-VCwzGLYm8NrxizuZA72tPu">
              Riksdagen ställer sig bakom det som anförs i motionen om att
              utreda hur det kan förenklas för små och medelstora företag att
              anställa personer med funktionsnedsättning och tillkännager detta
              för regeringen.
            </item>
            <item xml:id="i-TC7DKy7mdS2Erce19D44CC">
              Riksdagen ställer sig bakom det som anförs i motionen om att
              habiliteringsersättningen även ska omfatta personer som har daglig
              verksamhet enligt beslut utifrån socialtjänstlagen, och detta
              tillkännager riksdagen för regeringen.
            </item>
            <item xml:id="i-Xqwjt5n4u5GKztgzyrttm2">
              Riksdagen ställer sig bakom det som anförs i motionen om uppföljning
              av det reformerade bilstödet från 2020 och tillkännager detta
              för regeringen.
            </item>
            <item xml:id="i-HrAekZKYHapZUyEawa4upT">
              Riksdagen ställer sig bakom det som anförs i motionen om att
              utreda bilstödet angående specialanpassade bilbarnstolar och tillkännager
              detta för regeringen.
            </item>
          </list>
        </div>
        <div type="motContent">
          <head type="h1" xml:id="i-LwB4AjcfqozYzu7RS3AA7W">
            Motivering
          </head>
          <p xml:id="i-UvUCRjEHDDdX3y2crXtrXW">
            Den kristdemokratiska politiken är förankrad i en människosyn
            som utgår från männi­skans okränkbara värde och att alla människor
            är olika. Utifrån sina egna villkor ska alla ha rätt till full
            delaktighet i samhället. Målet för funktionshinderspolitiken är
            att personer med funktionsnedsättning ska ha likvärdiga levnadsförhållanden
            med övriga befolk­ningen. Politiken ska fokusera på att förbättra
            tillgänglighet, utbildningsmöjligheter och förankring på arbetsmarknaden.
            Kristdemokraterna vill ha ett samhälle som ser, bejakar och inkluderar
            alla människor. Därför måste även kunskapen om dolda funktionsnedsätt­ningar
            öka och situationen för personer med neuropsykiatrisk eller intellektuell
            funktions­nedsättning stärkas.
          </p>
          <p xml:id="i-3Joj8TpwbdvpQkXT3vuxu3">
            LSS-reformen (lagen om stöd och service för vissa funktionshindrade),
            som infördes 1994 av den dåvarande borgerliga regeringen, är en
            rättighetslag som ska värnas och ut­vecklas. Då det gått 27 år
            sedan reformen infördes och samhället har utvecklats behövs en
            översyn för att kunna stå upp för de grundläggande värden som
            utrycks i förarbetet till lagen. Flera insatser har gjorts genom
            åren för att stärka rätten för personer med funktionsnedsättning.
            Den 1 januari 2009 samlades diskrimineringslagstiftningen i en
            gemensam lag och funktionsnedsättning är en av sju straffbara
            diskrimineringsgrunder. Vi kristdemokrater har länge krävt att
            bristande tillgänglighet ska inkluderas i diskrimi­neringslagen
            och den 1 januari 2015 infördes det. Därtill beslutade Alliansregeringen
            efter riksdagens godkännande att Sverige skulle ratificera FN:s
            konvention om rättig­heter för personer med funktionsnedsättning.
            Sverige anslöt sig dessutom 2009 till ett fri­villigt protokoll
            till konventionen som innebär att den som upplever sina rättigheter
            kränkta kan klaga till en övervakningskommitté. Konventionen är
            en av de centrala FN-konventionerna om mänskliga rättigheter.
            Den skapar inte i sig några nya rättigheter utan tydliggör mänsk­liga
            rättigheter i relation till personer med funktionsnedsättning.
          </p>
          <p xml:id="i-5TYgU5eGJA9XRun9ZpXbcy">
            Kristdemokraterna vill betona att vi ser mycket allvarligt på
            att assistansersättningen idag i vissa delar utnyttjas på ett
            felaktigt och brottsligt sätt som en del i grov organiserad kriminalitet.
            I den myndighetsgemensamma lägesbilden gällande organiserad brottslig­het
            2019 konstateras att brottsligheten mot assistansersättningen
            fortsätter och myndig­heterna beskriver att problematiken kvarstår.
            Att bekämpa denna brottslighet är viktigt av flera skäl. Kriminaliteten
            är djupt allvarlig och hotar grunden för våra gemensamma välfärdssystem,
            samtidigt som det är en del i att göda grov organiserad brottslighet.
            Varje skattekrona ska gå till vad det är avsett för. Om inte den
            grova brottsligheten trycks till­baka med kraft och luckorna täpps
            till, riskerar också tilltron till välfärdssamhället och i det
            här fallet assistansersättningen att hotas. I slutändan är det
            de allra mest utsatta som drabbas när skattemedel som var avsedda
            för dem hamnar som brottsvinster i de organi­serade nätverkens
            smutsiga fickor. Det kan vi inte acceptera.
          </p>
          <p xml:id="i-KtUpR43Gsg4iNPMmwjTXvv">
            Även om mycket har förbättrats för personer med funktionsnedsättning
            om man ser till ett längre tidsperspektiv ser Kristdemokraterna
            dessvärre brister inom flera områden inom funktionshinderpolitiken
            som behöver åtgärdas. Det gäller inte minst inom tillgänglighet
            och efterlevnaden av insatser utifrån LSS men också socialtjänstlagen
            (SoL). Kommunerna ska utifrån SoL verka för att personer som av
            fysiska, psykiska eller andra skäl möter betydande svårigheter
            i sin livsföring får möjlighet att delta i samhällets gemenskap
            och att leva som andra. Kristdemokraterna vill betona att det
            är angeläget att kommunerna ser till personens helhetsbehov också
            vid insatser utifrån SoL.
          </p>
          <p xml:id="i-UQkvHEycZfLQq78vRDw5oK">
            Alla – även personer med funktionsnedsättning och deras familjer
            - ska kunna lita på Sverige. Det handlar om mänskliga rättigheter.
            Våra övergripande förslag för att skapa en värdig och medmänsklig
            funktionshinderpolitik beskrivs nedan men då funktionshinderpolitiken
            spänner över alla delar i samhället återfinns också förslag i
            våra motioner för olika utgiftsområden.
          </p>
          <head type="h1" xml:id="i-59rhLFbnL2of3KUJvYtteF">
            Mänskliga rättigheter, tillgänglighet och delaktighet
          </head>
          <p xml:id="i-AJsYrSPWxhDAyGSofZL59J">
            Kristdemokraterna välkomnar riksdagens beslut om ett institut
            för mänskliga rättigheter som ska säkerställa att Sverige fullt
            ut respekterar våra internationella åtaganden inklusive FN konventionen
            om rättig­heter för personer med funktionsnedsättning. Likaså
            välkomnar vi att regeringen har beslutat om en strategi för systematisk
            uppföljning av funktionshinderspolitiken under 2021 – 2031 samt
            uppdraget till Myndigheten för delaktighet som syftar till att
            stödja och vägleda berörda myndigheter när det gäller uppföljningen
            av det nationella målet för funktionshinderspolitiken samt hur
            redovisningen av myndigheternas genomförande av funktionshinderspolitiken
            ska ske.
          </p>
          <p xml:id="i-PdBCUZqv4x1fck5bDJNKst">
            Det saknas dock statistik om och indikatorer för uppföljning
            av FN:s konvention om rättigheter för personer med funktionsnedsättning.
            Det är exempelvis av stor betydelse att kunna jämföra livsvillkoren
            för personer med funktionsnedsättning i olika kommuner eller för
            barn och unga med funktionsnedsättning med dem för barn och unga
            utan funktionsnedsättning. Regeringen bör därför se till att det
            utvecklas rutiner för att hämta in uppdelad statistik och indikatorer
            inom området mänskliga rättigheter för personer med funktionsnedsättning.
          </p>
          <p xml:id="i-MhWezsSJbxCDxWszNbMzVe">
            Utifrån ett demokratiperspektiv är det viktigt att personer med
            funktionsnedsättning får tillgång även till den media som har
            vuxit fram på senare år, t.ex. webb-TV. Det är exempelvis problematiskt
            om en partiledardebatt i en valrörelse inte är tillgänglig för
            personer med funktionsnedsättning. I takt med att medielandskapet
            förändras bör därför också medieutbudet för personer med funktionsnedsättning
            ses över.
          </p>
          <p xml:id="i-QEXGbRvzpTFvEGVSY9RBhA">
            När det gäller public service är det viktigt att utbudet är tillgängligt
            för personer med funktionsnedsättning och att det möter minoriteters
            behov och önskemål. Här har Utbildningsradion en viktig roll som
            genom en kombination av journalistik och pedagogik skapar program
            som utbildar och fördjupar i stora som små frågor.
          </p>
          <p xml:id="i-6UEyHZDeczeXvEUdjJiVbk">
            Vid samhällsbyggnads- och bostadsplanering är det viktigt att
            tillgänglighetsfrågorna beaktas. Boverket arbetar förnärvarande
            med ett projekt som heter ”Möjligheternas byggregler”. Syftet
            med projektet är att Boverkets byggregler ska moderniseras och
            förenklas för att kunna bidra till ett snabbare och mer kostnadseffektivt
            byggande. Samtidigt som Kristdemokraterna ser positivt på förenklingar
            och effektiviseringar i byggreglerna, är det också angeläget att
            säkerställa en tillgänglighet i det offentliga rummet samt att
            en person med funktionsnedsättning ska ha så goda möjligheter
            som möjligt till en självständighet i olika vardagssituationer
            i hemmet. Men det också viktigt för att tillförsäkra en god arbetsmiljö
            för personal inom hemtjänst, assistans eller annan funktionshinderomsorg.
            De etablerade minimimåtten som idag används är framtagna utifrån
            gedigna vetenskapliga undersökningar och beprövad erfarenhet under
            lång tid. Det är viktigt att Boverkets projekt tar tillvara de
            kunskaper som finns och inte försvårar för en person med funktionsnedsättning
            att kunna leva på ett bra sätt i de bostäder som byggs.
          </p>
          <p xml:id="i-CwBk39tY1xWfDer4c8u7Tx">
            I takt med samhällets ökade digitalisering har mycket av de ansökningar
            och ärenden som tidigare gjordes genom ifyllande av fysiska blanketter
            eller personliga besök över­förts till plattformar på Internet.
            För de allra flesta underlättas vardagen av den ökade digitaliseringen
            och det är viktigt att utvecklingen främjas. Samtidigt kan personer
            med kognitiva funktionsnedsättningar av olika anledningar ha det
            svårt att använda sig av dessa medier. För dessa personer kan
            det vara nödvändigt att få fortsatt möjlighet till exempelvis
            personliga möten med olika myndigheter och andra relevanta aktörer.
            Detta för att säkerställa att blanketter bli ifyllda på rätt sätt
            och inskickade i rätt tid och att avbrott i utbetalningar från
            ersättningssystem eller betalningsanmärkningar förhindras. Detta
            bör ges hänsyn under utvecklingen av samhällets digitalisering.
          </p>
          <p xml:id="i-TmmQpjSFihXan1NEhDW68W">
            Barnkonventionen som svensk lag
          </p>
          <p xml:id="i-UUro5Rfv5uz2YsjHVqAAJq">
            Den 1 januari 2020 blev barnkonventionen svensk lag. Det finns
            flera delar av konven­tionen som har direkt beröring för barn
            med funktionsnedsättning. Det handlar om artikel 23: Barn med
            funktionsnedsättning har rätt till ett fullvärdigt och anständigt
            liv samt hjälp att aktivt delta i samhället; artikel 2: Alla barn
            är lika mycket värda och har samma rättigheter. Ingen får diskrimineras:
            artikel 3: Vid alla beslut som rör barn ska i första hand beaktas
            vad som bedöms vara barnets bästa; artikel 6: Barn har rätt till
            liv, överlevnad och utveckling; artikel 19: Barn ska skyddas mot
            alla former av fysiskt eller psykiskt våld, skada eller övergrepp,
            vanvård eller försumlig behandling, misshandel eller utnyttjande,
            inklusive sexuella övergrepp och artikel 28: Barn har rätt till
            utbildning. Grundskolan ska vara obligatorisk, kostnadsfri och
            tillgänglig för alla. Kristdemokrater­na anser att det är angeläget
            att Myndigheten för delaktighet följer implementeringen av barnkonventionen
            som lag för att säkerställa att även rättigheterna för barn med
            funk­tionsnedsättning och barn till föräldrar med funktionsnedsättning
            stärks i enlighet med lagens intentioner.
          </p>
          <p xml:id="i-K6w6zoXh4Aswrk1SQbLh9F">
            Återupprätta intentionen med LSS
          </p>
          <p xml:id="i-3eggnBGadggEXB6L9Hf5eb">
            Intentionen med LSS är att personer med funktionsnedsättning
            ska kunna leva ett liv som andra. För att få insatser utifrån
            lagen ska den sökande omfattas av lagens tre så kallade personkretsar:
          </p>
          <list style="ul">
            <item xml:id="i-51impBx1T7RVTxrWXduQbE">
              Personer med utvecklingsstörning, autism eller autismliknande
              tillstånd.
            </item>
            <item xml:id="i-AwxustG2Dzcmwy1G4S95Zs">
              Personer med betydande och varaktigt begåvningsmässigt funktionshinder
              efter hjärnskada i vuxen ålder orsakad av yttre våld eller kroppslig
              sjukdom.
            </item>
            <item xml:id="i-Rn3uDgXq4JUxNB1MzuN77E">
              Personer med andra varaktiga fysiska eller psykiska funktionshinder
              som uppenbart inte beror på normalt åldrande, om de är stora och
              orsakar betydande svårigheter i det dagliga livet och därmed ett
              omfattande behov av stöd eller service.
            </item>
          </list>
          <p xml:id="i-VFeAgJqvnxuH74Jmg8dPwd">
            Det finns tio olika LSS-insatser med det gemensamt att de ska
            anpassas till mottagarens individuella behov och garantera dennes
            goda levnadsvillkor. Insatserna ska därtill främja jämlikhet i
            levnadsvillkor och full delaktighet i samhällslivet.
          </p>
          <p xml:id="i-HeDdFvc9wV8KnHbF72nXgg">
            Dessvärre tvingas många personer med omfat­tande funktionsnedsättning
            och deras anhöriga att föra en kamp mot myndigheter för att få
            ta del av stöd som är nödvändigt för att klara sin vardag. Kristdemokraterna
            ser en utveckling där det krävs att man bor i rätt kommun och
            har rätt omgivning som orkar ställa upp, ställa krav och överklaga
            myndighetsbeslut för att en person med funktionsnedsättning ska
            få det stöd som behövs för att leva ett liv som andra. Detta trots
            att LSS är en rättighetslagstiftning. Denna utveckling är djupt
            oroande. Sveriges har enligt FN-kon­ventionen en skyldighet att
            inte begränsa eller försvaga redan givna rättigheter. Vi måste
            motverka de nedskärningar som pågår inom inte bara assistansen
            utan inom flera LSS-insatser som exempelvis tillgång till kontaktperson,
            ledsagarservice eller avlösarservice. Det är avgö­rande främst
            ur det medmänskliga perspektivet då de olika LSS-insatserna på
            olika sätt ökar livskvaliteten för de berörda personerna och deras
            anhöriga. Men också för att det är positivt ur ett samhällsekonomiskt
            perspektiv då investering i LSS kan generera gynn­samma effekter
            inom andra områden som minskade kostnader för hälso- och sjukvård,
            rehabilitering, psykisk ohälsa och sjukskrivingar.
          </p>
          <p xml:id="i-Va8DuiDvMwuay3y9B2MKwi">
            Personlig assistans
          </p>
          <p xml:id="i-MaJQJfe59bn6NLwv2NMjsq">
            Den personliga assistansen är en av insatserna inom LSS. När
            LSS instiftades var assistansen världsunik i att ge förutsättningar
            för personer med funktionsnedsättning till självbestämmande i
            sitt eget liv samt till att delta och bidra i samhället utifrån
            sina egna unika förutsättningar. De senaste årens inskränkningar
            i rätten till personlig assistans har skapat mycket sämre förutsättningar
            och en stor oro hos en stor andel av personer med funktionsnedsättning
            och deras familjer. Kristdemokraterna har därför lagt stort fokus
            och engagemang på ett konstruktivt arbete i syfte att driva på
            regeringen för att återupprätta rätten till assistans­ersättning.
          </p>
          <p xml:id="i-RCkewzfgafP4L766bMkMA6">
            Huvudmannaskapet för personlig assistans är delat mellan stat
            och kommun. Assi­stansersättning från Försäkringskassan (staten)
            beviljas endast om de grundläggande hjälpbehoven (andning, personlig
            hygien, måltider, att klä av och på sig, kommunikation och annan
            hjälp som förutsätter ingående kunskap) uppgår till 20 timmar
            eller mer per vecka. Vid grundläggande behov under 20 timmar är
            den personliga assistansen kommu­nens ansvar.
          </p>
          <p xml:id="i-S5K61FxBiRDCnhDGJLqLsV">
            Från tillkomsten av LSS år 1994, ökade antalet personer som beviljats
            assistanser­sättning upptill omkring 16 000 mottagare år 2015.
            Men 2016 började antalet minska. I augusti 2021 var antalet personer
            med statlig assistansersättning cirka 13 700 personer. Trendbrottet
            i utveckling av antalet assistansberättigade skedde efter finansministern
            Magdalena Anderssons (S) uttalade i media i oktober 2015 om att
            det krävdes bespar­ingar inom assistansen och sjukförsäkringen
            för att klara flyktingkrisen. Uttalandet följdes av S/MP-regeringens
            regleringsbrev till Försäkringskassan 2016 med direktivet att
            bryta utvecklingen av antalet timmar inom assistansersättningen.
            Konsekvenserna av direk­tivet har varit förödande eftersom myndigheten
            började tolka gamla domar ifrån Högsta förvaltningsdomstolen (HFD)
            från 2009, 2012 och 2015 mycket mer restriktivt än tidigare.
          </p>
          <p xml:id="i-6FA2rTnvif1LkJBq6CjwMj">
            Att rättspraxisen har skärpts sedan 2016 är otvetydigt. Försäkringskassans
            rapport
            <ref target="i-7PRRa26W2x8wSa6r4Lx3xv">
              [1]
            </ref>
            konstaterar ”Att tvåårsomprövningarna togs bort har också lett
            till att vissa assistans­mottagare har kvar sin ersättning, trots
            att de med största sannolikhet inte hade haft rätt till assistansersättning
            om de ansökt i dag.” Rättspraxis har bland annat förskjutits så
            att endast den del av det grundläggande behovet som anses vara
            av mycket personlig eller integritetskänslig karaktär anses vara
            assistansgrundande. Detta medför i praktiken att den tid det tar
            att ta av och på kläderna närmast kroppen som räknas som grundläggande
            behov. Att ta på en ytterjacka även om det är minus 20 grader
            utomhus räknas inte. Bara den tid som är beröring av naken hud
            under ett toalettbesök räknas. Inte hela tiden det faktiskt tar
            att utföra ett behov. Detta är bara några få exempel på hur livet
            styckas upp i små delar. Situationen är orimlig och akut. Människors
            liv och familjer trasas sönder när de inte får den assistans de
            behöver för att klara sin vardag.
          </p>
          <p xml:id="i-USsjTCAuV4asSGcw71Awwv">
            En annan slutsats i Försäkringskassans rapport är att antalet
            assistansmottagare minskade när det grundläggande behovet personlig
            hygien avgränsa­des till att hålla sig ren och liknande. Det som
            inte omfattas av rapporten är att Försäk­ringskassan på senare
            tid har infört en striktare bedömning
            <ref target="i-58XieJungSDbVH8GeshMoq">
              [2]
            </ref>
            av vad som ska omfattas av det grund­läggande behovet personlig
            hygien med anledning av en dom i HFD
            <ref target="i-8SSCYbwVfMX6tNCXYaKCrj">
              [3]
            </ref>
            . Myndighetens vägledning slår nu fast att det endast är hjälp
            som syftar till att hålla kroppen ren från smuts och andra ohälsosamma
            ämnen som kan godtas. Och då bara de delar av dessa behov som
            är av mycket privat eller integritetskänslig karaktär. Detta medför
            att det grundläggande behovet personlig hygien inte längre omfattas
            av exempelvis att använda deodorant, raka benen eller arm­hålorna,
            smörja in kroppen med hudkräm efter duschen, fila naglarna, trimma
            skägget, sminka sig och att använda balsam samt reda ut och torka
            håret. Kristdemokraterna anser att det är ovärdigt att personer
            med funktionsnedsättning fråntas rätten att få assistans för det
            som de flesta skulle räkna till våra dagliga hygienrutiner. När
            männi­skor fråntas rätten till stöd för det mest grundläggande
            som att exempelvis förebygga svettlukt under armarna eller att
            fixa håret på morgonen undermineras både självkänslan och självförtroendet.
            Det är inte acceptabelt och bedömningen av det grundläggande behovet
            personlig hygien bör därför ses över.
          </p>
          <p xml:id="i-T7SHpCkquGykdU8AEwEwSt">
            Statligt huvudmannaskap för assistansersättningen
          </p>
          <p xml:id="i-KQMonaxDfQph6srzknazcc">
            Dagens system med ett kommunalt delansvar för assistansen begränsar
            friheten och valfriheten för personer med funktionsnedsättning.
            Detta strider mot intentionen i LSS. När ansvaret för assistansen
            ligger på kommunerna kan det bli konflikt mellan individuella
            rättigheter och kommunalt självstyre. Det är en risk att kommunens
            budget och inte personens behov avgör vilken omfattning stödet
            får. Idag måste också en person som har assistans via en kommun
            få rätten till insatsen bedömd på nytt om personen vill flytta
            till en annan kommun. Beslutet från den nya kommunen kan ha en
            helt annan omfattning eller till och med vara ett avslag trots
            att personen har haft assistans under stor del av sitt liv. Den
            risken är det många som inte vågar ta. En ungdom kan kanske inte
            flytta hemifrån. En annan tvingas tacka nej till arbete eller
            studier på annan ort. Den kommunala assistansen har skapat en
            inlåsningseffekt – en kommunarrest. De senare årens striktare
            rättspraxis har dessutom medfört att allt färre personer kvalificeras
            för den statliga assistansersättningen. Fler har därmed blivit
            hänvisade till kommunal assistans.
          </p>
          <p xml:id="i-QZM8HQepwSzHsvcnVdAVMP">
            Kristdemokraterna anser att staten borde ha ett ensamt huvudansvar
            för den personliga assistansen. Det skulle ge en tydlig koppling
            till personen och dess behov av assistans istället för till folkbokföringsadressen.
            Därtill skulle förutsätt­ningarna för likvärdiga och rättssäkra
            bedömningar i hela landet öka. För att möjliggöra detta tog Kristdemokraterna
            för ett år sedan ett gemensamt initiativ i riksdagen tillsammans
            med M och V till den utredning som krävs för att ta fram detaljerna
            kring hur ett statligt huvudmannaskap ska vara utformat. I november
            2020 ställde en majoritet i riksdagen sig bakom förslaget. Det
            var bara de dåvarande januaripartierna (S, MP, C och L) som röstade
            nej. Socialdemokraterna har hela tiden varit tydliga i debatten
            med att de inte har bestämt sig för om det ska var stat eller
            kommun som de vill ska ha ett samlat huvudmannaskap. Riksdagens
            uppdrag till regeringen var dock tydligt – det är staten och ingen
            annan som ska ha det ensamma ansvaret för all personlig assistans.
            Regeringen uppmanades därför av riksdagen att skyndsamt tillsätta
            en utredning med målet att staten ska vara ensam huvudman för
            assistansen. Lagförslaget ska öka rättssäkerheten och kontinuiteten
            för personer med omfattande funktionsnedsättning som är i behov
            av personlig assistans. Utredningen ska också säkerställa att
            de personer som i dag har ett kommunalt beslut om personlig assistans
            ska bibehålla sin rätt till assistans när staten blir ensam huvudman
            och att de ska omfattas av det rådande omprövningsstoppet för
            assistansersättning.
          </p>
          <p xml:id="i-WCHVTb4gZyYEGZSpqBvsNz">
            I september 2021 tillsatte regeringen en utredning med titeln
            ”Statligt huvudmannaskap för personlig assistans” (Dir. 2021:76).
            Titeln låter lovande, men det finns ett antal direktiv till utredningen
            som Kristdemokraterna bedömer utgör en uppenbar risk för att de
            öppnar för möjligheten till en kommunalisering av assistansen.
            Det vore fel väg att gå. Kristdemokraterna anser, i enlighet med
            riksdagens beslut, att fokus för utredningen ska vara att ta fram
            detaljerna kring hur – inte om – ett statligt huvudmannaskap ska
            vara utformat för att det ska vara riktigt bra för alla personer
            med omfattande funktionsnedsättning som har behov av assistans.
            Kristdemokraterna är därför mycket kritiska till följande direktiv
            i den aktuella utredningen:
          </p>
          <list style="ul">
            <item xml:id="i-TiaJ2RzGRwkwuMYnvr1oow">
              analysera för- och nackdelar med förändrat huvudmannaskap för
              personlig assistans,
            </item>
            <item xml:id="i-UbC8g3jDJ1zKZdQLQEYywj">
              överväga förslag till alternativa lösningar till ett statligt
              huvudmannaskap, beskriva organisatoriska och finansiella förändringar
              och beräkna kostnaderna och finansiering för personlig assistans
              för var och en av de alternativa lösningar som föreslås,
            </item>
          </list>
          <p xml:id="i-2jTUH1kZLon7uHne1jK9rT">
            Det finns därtill ett antal andra direktiv i utredningen som
            Kristdemokraterna känner oro kring. Vi instämmer självklart i
            den beskrivning som görs i bakgrundstexten kring att självbestämmande
            och delaktighet har varit drivande för utvecklingen av personlig
            assistans och vikten av att själv få påverka vem som ger stödet
            och när det ges. Det är hela grunden i att LSS som rättighetslagstiftning
            ska ge människor med omfattande funktionsnedsättning en möjlighet
            att leva ett liv som andra. Vi instämmer vidare i att möjlighet
            till självbestämmande och delaktighet är lika betydelsefullt för
            alla oavsett vilken beslutskapacitet en person besitter. Det som
            kristdemokraterna är kritiska till är att det beskrivs som problematiskt
            att lagen inte tar hänsyn till att personer med nedsatt beslutsförmåga,
            på grund av sin funktionsnedsättning, kan sakna förutsättningar
            för att bedöma kvaliteten av insatsen. Det beskrivs vidare att
            det finns en inbyggd målkonflikt i systemet mellan den enskildes
            rätt att bestämma över sin personliga assistans och det allmännas
            ansvar för att insatser ges med god kvalitet. Kristdemokraterna
            vill betona att det är grundläggande att lagen ska vara lika för
            alla. Inga lagar ska göra skillnad på människor baserat på egen
            beslutsförmåga. Det finns idag ett etablerat och välfungerande
            system för beslutsstöd för personer med nedsatt beslutsförmåga
            – ställföreträdarskapet. Genom ställföreträdarskapet ges en person
            med nedsatt beslutsförmåga möjlighet till självbestämmande i sitt
            eget liv. Det vore ytterst olyckligt om lagen skulle främja IQ-diskriminering
            genom att ge en representant från det allmänna möjlighet att gå
            in och avgöra vad som ska anses vara god kvalitet för den enskilda
            baserat på dess nedsatta beslutsförmåga. Lagen ska vara lika för
            alla.
          </p>
          <p xml:id="i-E5FxLnWbK5P5YMKopEw1cF">
            Samtliga grundläggande behov ska var assistansgrundande i sin
            helhet
          </p>
          <p xml:id="i-C5rTzsD8bJWcATdGLMMQ5Q">
            Den 1 juli 2020 blev det en lagfäst rättighet att få stöd med
            andning och sondmatning. Det är ofattbart att nedskärningarna
            inom assistansen har gått så långt att det har krävts en lagändring
            för något så självklart. Men lagändringen var livsviktig och efterlängtad
            och något Kristdemokraterna har kämpat för länge. Vi var dock
            mycket kritiska till att lagstiftningsprocessen var alldeles för
            långsam och krokig. Efter påtryckning från vårt parti, bland annat
            genom flertalet inter­pellationsdebatter i riksdagen, och funktionshinderrörelsens
            starka opinionsarbete tvingades S/MP-regeringen och dåvarande
            samarbetspartierna C och L flera gånger att backa och dra tillbaka
            bristande lagförslag. Lagförslag som riskerade att förvärra situationen
            för alla människor med assistansbehov för andra grundläggande
            behov än just andning och sondmatning. Många människor har farit
            illa medans januaripartierna provade sig fram mellan olika lagtekniska
            lösningar.
          </p>
          <p xml:id="i-XPM73zCW9JeXiNFk5vpfoz">
            För att återupprätta rätten till assistans krävs det mer än att
            ”bara” rädda andning och sondmatning. Vi välkomnar därför att
            regeringen i den aktuella budgetpropositionen aviserar att de
            kommer genomföra förslagen i utredningen ”Stärkt assistans” som
            adresserar de problem som har funnits under lång tid kopplat till
            föräldraansvar, tillsyn och egenvård. Även detta är förslag som
            vi kristdemokrater har efterfrågat. Vi välkomnar därför också
            den relaterade anslagsökningen inom utgiftsområde 9. Samtidigt
            får vi inte glömma att det krävs mer för att rädda assistansen.
            Det är helt avgörande att lagen också ändras för att säkerställa
            att samtliga grundläggande behov ska vara assistansgrundande i
            sin helhet. Vi anser därför att den pågående utredningen ”Statligt
            huvudmannaskap för personlig assistans” (Dir. 2021:76) bör få
            ett tilläggsdirektiv med detta syfte. Denna fråga saknades i januariavtalet
            och samtliga januaripartier (S, MP, C och L) har röstat nej till
            Kristdemokraternas förslag angående detta i riksdagen under de
            senaste åren. Kristdemokraterna avsätter också resurser inom utgiftsområde
            9 i syfte att finansiera en rättssäker tillämpning av LSS till
            följd av lagförtydligandet. Vi bedömer att sådana lagstiftningsförändringar
            kan vara på plats den 1 januari 2024. Den exakta kostnadsökningen
            är dock svår att uppskatta och ytterligare medel kan behövas.
            Sammantaget satsar kristdemokraterna 1,3 miljarder kronor mer
            är regeringen på det aktuella anslaget för assistansersättningen
            under budgetperioden. Dels för att möjliggöra att fler personer
            får rätt till assistans efter att den ovan nämnda lagändringen
            har trätt ikraft och dels för att möjliggöra en höjning av schablonen
            för timersättningen för personlig assistans med 2,2% per år.
          </p>
          <p xml:id="i-Hkhgo8vBEfod1AVHsHk76R">
            Föräldraansvar och makeansvar
          </p>
          <p xml:id="i-5tP8QcmNUF94xZkdc1eYPe">
            Föräldraansvar: En bidragande orsak till att barn med omfattande
            funktionsnedsättning har förlorat rätten till personlig assistans
            är, utöver den tidigare inskränkningen kring rätten av assistans
            för andning och sondmatning, att föräldraansvaret bedöms vara
            omfattande. Vi välkomnar därför att regeringen har aviserat att
            de kommer gå vidare med förslagen i utredningen ”Stärkt rätt till
            personlig assistans för stöd vid egenvård, vid tillsyn samt för
            barn” och kommer följa den kommande lagstiftningsprocessen noga.
            Kristdemokraterna vill i sammanhanget dock betona att problematiken
            med föräldraansvaret förekommer inte bara inom assistansen utan
            även inom många av det övriga insatser och ersättningsformer inom
            socialförsäkringssystemet (exempelvis omvårdnadsbidraget) som
            är tänkta att ge stöd till barn med omfattande funktionsnedsättning
            och dess familjer. Vi vill därför utreda förutsättningarna för
            att föräldraansvaret ska smalnas av för samtliga insatser och
            ersättningsformer som är till för att stödja dessa familjer. Vi
            får heller inte glömma syskonen till personer med funktionsnedsättning.
            De får alltför ofta inte den uppmärksamhet de behöver och förtjänar.
            Föräldrarnas tid och ork räcker helt enkelt inte till. Något som
            i sin tur kan bidra till psykisk ohälsa för både barn och förälder.
            Det är därför viktigt att föräldraansvaret för syskon utan funktionsnedsättning
            också beaktas och respekteras vid bedömning av familjens behov
            av olika LSS-insatser.
          </p>
          <p xml:id="i-855KE5wcDExrPuT2dydHiv">
            Makeansvar: Det är också angeläget att se över tillämpning av
            det så kallade makeansvaret som följer av att makar genom 1 kap.
            1 § äktenskapsbalken har ett gemensamt ansvar för att vårda hem
            och barn. Ansvaret är också prövat i HFD som fastställer att man
            har ett gemensamt ansvar och att den make/maka som inte har det
            medicinska hindret ska kunna stå för en stor del av hushållet.
            Försäkringskassan har bedömt makeansvaret till i genomsnitt tio
            timmar per vecka. Makeansvaret och det ökade ansvaret som därigenom
            faller på den partnern som inte har det medicinska hindret riskerar
            att skapa stora påfrestningar för relationen. Under exempelvis
            småbarnsåren kan det vara avgörande för relationen att kunna dela
            ansvaret för barnets omsorg och avlasta varandra även i familjer
            där ingen av föräldrarna har en funktionsnedsättning. Konsekvenserna
            av myndighetstillämpningen av makeansvaret bör därför ses över.
          </p>
          <p xml:id="i-4ktepxaWRJE9MruPBQhw78">
            I sammanhanget är det också värt att belysa att utövande av föräldraskap
            inte räknas som grundläggande behov. Alla med behov av stödinsatser
            inom LSS kommer inte kunna bli föräldrar men för de som har önskan
            och möjligheten är det viktigt att sam­hället erbjuder stöd. Bristande
            stöd i föräldraskapet riskerar medföra att någon känner sig tvingad
            att avstå från att bli förälder eller avstå från att ta det föräldraansvar
            som personen önskar och barnet behöver. Även ur ett barnperspektiv
            är det angeläget, då barn till föräldrar med en funktionsnedsättning
            risker att barnets behov inte tillgodoses på ett tillfredsställande
            sätt. Exempel på detta kan vara minskad möjlighet till tidig anknytning
            eller att den andre förälderns makeansvar kan medföra att det
            inte finns tid för att tillgodose barnets behov av delaktighet
            i fritidsaktivitet och föreningsliv. Sam­mantaget, föräldrar med
            funktionsnedsättning har precis som vilken förälder som helst
            ett föräldraansvar men kan behöva stöd för att utöva det. Kristdemokraterna
            vill därför utreda möjligheten att inkludera utövande av föräldraskap
            i de grundläggande behoven för personlig assistans.
          </p>
          <p xml:id="i-4EkrVDTySNmfz79shgctyQ">
            Åldersgräns för assistansersättning
          </p>
          <p xml:id="i-6poeL3vDHPMc1qP4B3jC5C">
            Det finns ingen nedre åldersgräns för att kunna få personlig
            assistans, dock en övre på 65 år. Om du redan har personlig assistans
            och fyller 65 år får du behålla assistansen, som dock inte kan
            utökas efter din 65-årsdag. Får du utökade behov efter fyllda
            65 år är du hänvisad till insatser enligt SoL. Skillnaden mellan
            lagarna är bland annat att personal som arbetar som personlig
            assistenter enligt LSS är knutna till personen och dess behov.
            Hemtjänstpersonal (SoL beslut) är däremot knutna till verk­samheten.
            En annan skillnad är att hjälp enligt LSS vanligtvis är utan kostnad,
            medan SoL-insatser är avgiftsbelagda. Pensionsåldern höjdes nyligen
            vilket är ett uttryck för att vi är mer aktiva och har mer skyldigheter
            i samhället senare i livet idag, än vad vi var när LSS infördes
            1994. Effekterna av om även personer över 65 år och som tillhör
            per­sonkrets 3 (personer med andra varaktiga fysiska eller psykiska
            funktionshinder som uppenbart inte beror på normalt åldrande,
            om de är stora och förorsakar betydande svårigheter i den dagliga
            livsföringen och därmed ett omfattande behov av stöd eller service)
            ges rätt till stöd utifrån LSS borde utredas.
          </p>
          <p xml:id="i-31dpTS7s6PidrxkGYjtQT4">
            Omprövning av rätten till personlig assistans
          </p>
          <p xml:id="i-4TShoJKVC4FyXY4gGJKtiw">
            Omprövning assistansersättning: Den tidigare hållningen enligt
            socialförsäkringsbalken (SFB) var att rätten till assistansersättning
            ska omprövas sedan två år har förflutit från senaste prövningen
            och vid väsentligt ändrade förhållanden. Vid en omprövning skulle
            Försäkrings­kassan ta ställning till om det sedan föregående prövning
            tillkommit författningar, rätts­praxis eller annan normering som
            påverkar rätten till assistansersättning. I takt med att den striktare
            rättspraxisen sedan 2016 medförde tvåårsomprövningarna att flera
            personer som hade haft assistansersättning under flera år, inte
            sällan under hela livet, förlorade timmar eller hela sin assistansersättning.
            Hösten 2017 varnade även Försäkringskassan för att tillämpningen
            av ett nytt domslut angående väntetid och beredskap skulle riskera
            att uppemot ytterligare 6000 personer skulle riskera att förlora
            sin rätt till assistans. Efter påtryckning av funktions­hinderrörelsen,
            Kristdemokraterna och vissa andra partier i opposition beslöt
            regeringen att tvåårsomprövning av rätten till assistansersättning
            ska tas bort (proposition 2017/18:78). Beslutet medförde att Försäkringskassan
            ska ompröva rätten till assistans­ersättning i den utsträckning
            som denna rätt har minskat i omfattning på grund av väsentligt
            ändrade förhållanden som är hänförliga till den försäkrade. Vidare
            gjorde regeringen bedömningen att bestämmelsen om tvåårsomprövning
            bör återinföras så snart det finns förutsättningar för det. Det
            är oklart vilka förutsättningar som regeringen avser ska vara
            uppfyllda för att omprövningarna ska återinföras. Men det är ändå
            till­fredställande att socialministern vid upprepade tillfällen
            vid frågor från kristdemokrater­na i riksdagen har uppgett att
            det för närvarande inte är aktuellt att häva omprövnings­stoppet.
            Detta då Försäkringskassans rapport
            <ref target="i-97H25A3amWxFJ2PcEY1YaV">
              [4]
            </ref>
            konstaterar att vissa personer idag, utifrån rådande rättspraxis,
            sannolikt inte skulle ha rätt att behålla sin assistansersättning
            om tvåårsomprövningarna återinförs.
          </p>
          <p xml:id="i-PeMxSh3HMpsd4anPi8pLps">
            Kristdemokraterna vill betona att ompröv­ningarna inte ska införas
            förrän nödvändiga lagändringar har gjort som säkerställer att
            samtliga grundläggande behov anses vara assistansgrundande i sin
            helhet. Vi ser därtill inte någon anledning till att det ska finnas
            rutinmässiga och obligatoriska nya bedöm­ningar för alla personer
            vartannat år. Det finns personer som det dessvärre inte kommer
            att vara någon skillnad eller förbättring för i deras behov assistans
            över tid. Omprövningarna bör därför ske med individuella intervall
            bedömda utifrån behov kopplat till var och ens unika situation.
            Vi anser därtill att behoven inte behöver omprö­vas från grunden,
            utan bara om de har förändrats, och att omprövningar ska fokusera
            på att säkerställa att assi­stansen håller en god kvalitet och
            tillgodoser behoven i enlighet med intentionen LSS.
          </p>
          <p xml:id="i-JKtN2SfnZXmvbPoCfN9fY5">
            Väsentligt ändrade förhållanden/behov: Det finns bestämmelser
            som gör att Försäkringskassan på eget initiativ kan göra omprövningar
            av assistansersättningen då det har uppstått förändringar i livsföringen
            utifrån vad som kallas väsentligt ändrade förhållanden. Det kan
            handla om att en person slutar skolan eller gifter sig. I praktiken
            medför detta att många personer inte formellt omfattas av omprövningsstoppet.
            En stor andel av personer med omfattande funktionsnedsättning
            och deras familjer lever därför med en överhängande rädsla att
            förlora sin rätt vid kommande prövning. Människor känner sig tvingade
            att avstå från att flytta hemifrån, studera vidare, ta ett arbete
            på annan ort, bli sambo, gifta sig och skaffa barn. Att människor
            hindras från att utvecklas personligt såväl som professionellt
            och att göra de livsval som personer utan funktionsnedsättning
            kan ta för givna är ovärdigt. Kristdemokraterna nås också av oroande
            rapporter från människor som trots att de upplever ett ökat behov
            av assistans i vardagen inte vågar ansöka om fler timmar av rädsla
            för att förlora de timmar som de är beviljade sedan tidigare.
            Det är därför avgörande att det vid dessa tillfällen sker en behovsbedömning
            endast av ansökan av de utökade antalet timmar. Det ska inte finnas
            en risk att förlora de tidigare beviljade timmarna utifrån att
            rättspraxis har blivit striktare sedan det gynnande beslutet fattades.
            Detta bör gälla beslut både från kommun och Försäkringskassa.
          </p>
          <p xml:id="i-H1A8fZaAjVbHdRVGFJWLTs">
            Kristdemokraterna vill betona att det är en självklarhet att
            antalet assistanstimmar ska minska om det är så att det faktiska
            behovet av assistans har minskat. Men för att tydliggöra att det
            är den enskildes behov, och hur det påverkas av det förändrade
            förhållandet, som ska vara avgörande för rätten till assistans
            – inte det förändrade förhållandet i sig – föreslår vi att termen
            ”väsentligt ändrade förhållanden” ändras till ”väsentligt ändrade
            behov”. Vi anser också att det behöver göras en översyn av tillämpningen
            och omfattningen av begreppet ”väsentligt ändrade förhållanden
            (e.g. behov)” dels för att det ska bli tydligt för den enskilde
            vilka skyldigheter som finns för anmälan av de ändrade förhållandena/behoven
            och för att säkerställa en rättssäker bedömning avförändringen.
          </p>
          <p xml:id="i-V65VvfXT8ygXkJGNxQQMW8">
            Omprövning av kommunala beslut: När det gäller kommunala beslut
            om personlig assistans så har de samma rättspraxis att förhålla
            sig till som besluten ifrån Försäkringskassan. Det går dock inte
            att formellt införa att omprövningsstopp av kommunal assistans
            eftersom det inte står i lagen att en omprövning ska ske. Faktum
            kvarstår dock att många personer med omfattande funktionsnedsättning
            i praktiken drabbas av omprövningar mot den striktare rättspraxisen
            då deras beslut löper över kort tid, oftast bara ett år. Detta
            är något som JO har kritiserat utifrån att de korta besluten strider
            emot intentionen att personer som omfattas av LSS ska känna en
            trygghet och långsiktighet i sina beslut. JO har också uppmanat
            regeringen att vidta åtgärder för att kommunala beslut om personlig
            assistans ska löpa tillsvidare i stället för att begränsa beslutets
            giltighetstid. Ett beslut som löper tillsvidare kan ges med förbehåll
            om omprövning efter en viss tid eller vid väsentligt ändrade förhållanden.
            Genom svar på skriftlig fråga ifrån Kristdemokraterna i riksdagen
            (2020/21:3262) undviker socialministern (S) dock att ta ansvar
            för frågan: ”Det är kommunerna som ansvarar för att tillämpa LSS
            regler om personlig assistans. Förutom lag och förordning, har
            kommunerna även att förhålla sig till domar, JO-beslut med mera
            som syftar till att förtydliga eller bilda praxis för tillämpningen.
            Jag förutsätter att kommunerna inom ramen för sitt ansvarsområde
            också gör det.” Verkligheten är tydlig, människor far illa när
            fler och fler kommuner inför tidsbestämda beslut inom assistansen.
            Utifrån det nationella målet för funktionshinderpolitiken och
            att LSS är en rättighetslagstiftning anser därför Kristdemokraterna
            att det är angeläget att regeringen omgående genomför den nödvändiga
            regleringen för att få till stånd ovan nämnda förändring.
          </p>
          <p xml:id="i-QSjxpQaixwDot5cHZo8Dyg">
            Höjd schablon av timersättningen för personlig assistans
          </p>
          <p xml:id="i-3MMq5hFPirpzRVoXERsika">
            Assistansberättigade och deras anhöriga berättar att det blir
            allt svårare att rekrytera assistenter. Seriösa assistansanordnare
            med kollektivavtalad löneutveckling och goda arbetsvillkor vittnar
            om att de har svårt att få ekonomin att gå ihop. Den gemensamma
            nämnaren är att uppräkningen av timersättningen under flera år
            har varit lägre än de kollektivavtalade löneökningarna. Assistenternas
            kompetensutveckling blir lidande. Seriösa assistansanordnare riskerar
            att gå i konkurs. Kvaliteten inom assistansen urholkas. Det var
            därför positivt att regeringen under 2021 höjde nivån med 3,5%.
            Dessvärre väljer regeringen nu att återgå till en uppräkning på
            1,5% under de kommande tre åren. Något som återigen riskerar att
            urholka kvaliteten inom assistansen. För att värna möjliggöra
            kompetensutveckling, goda arbetsvillkor och avtalsenliga löneökningar
            för ett kvalificerat arbete höjer Kristdemokraterna nivån med
            2,2% per år för 2022 – 2024 inom utgiftsområde 9. Sammantaget
            satsar kristdemokraterna 1,3 miljarder kronor mer är regeringen
            på det aktuella anslaget för assistansersättningen under budgetperioden.
            Dels för att möjliggöra höjningen av schablonen men också för
            att fler personer ska kunna ha rätt till assistans när vår föreslagna
            lagändring kring att samtliga grundläggande behov ska var assistansgrundande
            i sin helhet har trätt i kraft.
          </p>
          <p xml:id="i-LdHvfvfP4wzaGtvjnhwaqo">
            Kristdemokraterna menar också att det krävs en långsiktigt hållbar
            finansieringsmodell för assistansersättningen baserat på en indexeringsmodell
            för att säkerställa att seriösa arbetsgivare med kollektivavtal
            ska kunna bedriva personlig assistans med kvalitet. Detta bör
            utredas.
          </p>
          <p xml:id="i-UdSw1pQNL8WAhFuP45KscQ">
            Samhällsekonomiska effekterna av personlig assistans
          </p>
          <p xml:id="i-ASAwLu6NxpKNw9ezHNj9ir">
            Regeringen motiverar de striktare direktiven i regleringsbrevet
            till Försäkringskassan 2016 och till den pågående LSS-utredningen
            med att antalet timmar inom reformen hade ökat kraftigt. Det finns
            dock flera naturliga förklaringar till denna ökning. För det första
            med­för intentionen med en rättighetslag som LSS en stor förändring
            av förutsättningarna jämfört med innan assistansreformen infördes.
            Omfattningen av de insatser som utfördes av anhöriga före LSS,
            inte minst för barn med omfattande behov, underskattades i hög
            grad. Även befolkningsutvecklingen och utökningen av vilka som
            har rätt att ta del av personlig assistans har förändrats sedan
            införandet.
          </p>
          <p xml:id="i-CDtWUG3vtz3fSpLCPq2Zos">
            En kostnadsökning kopplat till ett ökat antal timmar inom LSS-reformen
            innebär däremot inte per automatik att de totala samhällskostnaderna
            ökar. Detta eftersom assistansen kan ersätta andra insatser med
            tillhörande kostnader. Assistansen avlastar exempelvis anhöriga
            som i större omfattning kan förvärvsarbeta. Den anhöriges risk
            för sjukskrivning minskar också. Även den assistansberättigade
            själv kan i vissa fall för­värvsarbeta tack vare assistansen.
            Dessutom arbetar cirka 90 000 assistenter inom LSS-reformen. Socialstyrelsen
            har efter en gedigen kartläggning av kostnadsutvecklingen konstaterat
            att ”personlig assistans är en insats som i mycket hög grad bidrar
            till att personer med svåra funktionsnedsättningar kan vara aktiva
            och delaktiga i samhällslivet samt själva bestämma över sitt liv.
            Många stödbehov tillgodoses av personlig assistans och insatsen
            är på många sätt kostnadseffektiv jämfört med andra insatser.
            I vissa situa­tioner kostar dock personlig assistans mer än andra
            insatser”.
          </p>
          <p xml:id="i-ExrAecQufvCXkv45AYxV1c">
            En studie vid Linnéuniversitetet
            <ref target="i-JUSRX98pQKFj4hp76J5S5f">
              [5]
            </ref>
            har granskat handläggningen av 100 utredningar av personlig assistans
            som gjorts vid Försäkringskassan. Resultatet visar att fokus på
            besparingar kan få allvarliga konsekvenser för personer med funktionsned­sättningar.
            Forskarna hävdar att målsättningen för funktionshinderpolitiken,
            delaktighet på lika villkor, i praktiken har bytts ut mot ekonomiska
            mål. Det har medfört allvarliga konsekvenser för personer med
            omfattande funktionsnedsättningar, som riskerar att exkluderas
            från delaktighet i samhällslivet. Resultatet visar också på problem
            med rätts­säkerheten i utredningsprocessen. Det förekommer exempelvis
            att den sökande eller dennes företrädare inte hörts. Resultaten
            bekräftar också att den sökandes aktiviteter ofta fragmentiseras,
            vilket bidrar till att den tid som räknas in inte når upp till
            de 20 timmar som krävs för att få statlig personlig assistans
            via Försäkringskassan. Forskarnas slut­satser av studien är att
            de socialpolitiska målen i LSS om goda livsvillkor nu förändras
            genom en utredningspraktik som istället har ekonomiska besparingsmål
            som förtecken. Detta är en utveckling som vi kristdemokrater inte
            kan ställa oss bakom.
          </p>
          <p xml:id="i-HSQj9fy5Y1hmQJwPrcLDhD">
            Vi kristdemokrater anser att en kartläggning bör göras över de
            samlade samhälls­ekonomiska effekterna av personlig assistans.
            Denna kartläggning bör titta på konse­kvenserna för andra stödsystem
            för den enskilde och för dennes anhöriga vid beviljande eller
            avslag av assistansersättning samt hur det för den enskilde och
            dennes anhöriga påverkar arbetskraftsdeltagandet.
          </p>
          <p xml:id="i-Qv5MnH8ge8otfw4EsbsYDT">
            Organiserad brottslighet inom assistansersättningen måste bekämpas
          </p>
          <p xml:id="i-7Jf2ey8C4Agazm1xPS1GoP">
            En insats som för den enskilde är så avgörande, men som samtidigt
            utgör en avsevärd kostnad för skattebetalarna, måste självklart
            noggrant följas upp och utvärderas regel­bundet. De senaste årens
            ökning av organiserad brottslighet riktad mot olika välfärds­system
            inklusive LSS riskerar dessutom att medel som avsätts för personer
            med mycket omfattande stödbehov istället hamnar i skrupellösa
            människors fickor utan att något vårdbehov tillgodoses. Det är
            oacceptabelt.
          </p>
          <p xml:id="i-Lpffs9omVV99Ju3AYSt4c8">
            I Myndighetsgemensam lägesbild organiserad brottslighet 2019
            konstateras att arbetstillstånd för personlig assistans bedöms
            vara ett riskområde:
          </p>
          <p xml:id="i-PG8S97cxGNdy9Ro1HUcYUv">
            Brottsligheten mot assistansersättningen fortsätter och myndigheterna
            beskriver att problematiken kvarstår. Huvudmännen gör på kort
            tid stora ekonomiska vinster på sina upplägg, som går ut på att
            överdriva assistansbehovet, utföra mindre assistans än vad man
            har begärt ersättning för, alternativt inte utföra någon assistans
            över­huvudtaget.
          </p>
          <p xml:id="i-Qkn9eqT8iNne2Ad1FKSYR6">
            Det förekommer organiserade upplägg där funktionsnedsatta personer
            hämtas till Sverige för att ansöka om assistansersättning, och
            att anhöriga får arbetstillstånd som assistenter. Arbetskraftsinvandringen
            inom assistansområdet fyrdubblades under perioden 2009 – 2018.
            Det finns exempel där företag som tidigare utfört assistans har
            gått över till hemtjänst eller kommunal assistans, där kontrollen
            bedöms vara mindre utvecklad.
          </p>
          <p xml:id="i-LFahbD7LtVNHVVoJ3juFJm">
            Den myndighetsgemensamma satsningen mot organiserad brottslighet
            startades 2009. Ett stort antal myndigheter samverkar i nationellt
            underrättelsecentrum (Nuc) och regionala underrättelsecenter (Ruc).
            Kristdemokraterna ser positivt på detta sam­arbete men har under
            flera år motionerat om att denna samverkan behöver utökas och
            fördjupas för att förhindra och upptäcka denna typ av brottslighet.
            I en rapport från nationellt underrättelsecentrum
            <ref target="i-2WqHrTqCQpdPSRAzGUPXEM">
              [6]
            </ref>
            konstateras följande i slutsatserna:
          </p>
          <p xml:id="i-X3sWvx6bsT77qYiX9fPsa1">
            Kombinationen av en rättighetslagstiftning inom assistansersättning
            och en generöst utformad arbetskraftslagstiftning innebär att
            staten blir möjliggörare för systema­tiska brottsupplägg. Genom
            cyniska upplägg där utsatta individer ofta exploateras uppnår
            aktörerna stor ekonomisk vinning helt på skattebetalarnas bekostnad.
          </p>
          <p xml:id="i-28HmzZud4SpxNJeNZ3XCEt">
            Nuc bedömer sammanfattningsvis att det handlar om ett systemfel
            och att det därmed kan finnas behov av att se över rådande lagar
            och regler kring brottsproblematiken, men även att åtgärder kan
            behöva vidtas för att stärka samverkan och kontroll hos alla berör­da
            myndigheter. Tidigare utredningar har pekat på den omfattande
            brottsligheten mot välfärdssystemen. Det är angeläget att den
            organiserade brottsligheten beivras. Kristdemokraterna presenterar
            därför ett flertal förslag för att stoppa välfärdsbrottsligheten
            i vår motion ”Välfärdsbrottslighet” Förslagen inkluderar exempelvis
            ett förstärkt myndighetssamarbete och en översyn av sekretesslagstiftning
            i syfte att stärka den myndighetsövergripande kontrollverksam­heten
            för att bekämpa brottsligheten, skärpningar för att undanröja
            missbruk och utnyttjande av systemet med arbetskraftsinvandring
            och fler verktyg för Inspektionen för vård och omsorg (IVO) för
            att exempelvis stoppa oseriösa aktörer från att kringgå intentionen
            i tillståndsplikten och återkommande starta nya verksamheter som
            inte har de assistansberättigades bästa för ögonen.
          </p>
          <p xml:id="i-HHxgFc3EoeCKRV1zQzmTfA">
            Att den personliga assistansen utnyttjas av organiserad brottslighet
            kan på­verka allmänhetens inställning och undergräva förtroende
            för ett assistansen och LSS som ett livsnöd­vändigt skyddsnät
            för personer med funktionsnedsättning. Enskilda personer med personlig
            assistans och assistansanordnare som har ärliga uppsåt riskerar
            dessutom att bli, eller uppleva sig bli, ut­pekade som brottslingar
            eller som onödiga belastningar. Det är en oacceptabel utveck­ling.
            Inte minst därför är det angeläget att med större kraft bekämpa
            den organiserade brottslighet som riktar in sig på att utnyttja
            assistansersättningen och andra välfärdsy­stem. Pengarna som samhället
            avsätter till LSS ska ge människor med omfattande funktions­nedsättning
            en möjlighet att leva ett liv som andra – inte göda kriminell
            verksamhet.
          </p>
          <head type="h3" xml:id="i-Hy5UJ2mGbaDkcaK9u9rDDZ">
            Återkrav från Försäkringskassan trots handlande i god tro
          </head>
          <p xml:id="i-6ksyLixTqYnYXZkeQyqDGh">
            Efter en lagändring i Socialförsäkringsbalken den 1 juli 2013
            kan Försäkringskassan rikta återkrav mot assistansanordnare. Återbetalning
            ska enligt 108 kap. 2 § andra stycket socialförsäkringsbalken
            bland annat ske om anordnaren insett eller skäligen borde ha insett
            att assistansersättningen utbetalats felaktigt eller med ett för
            högt belopp. Det är rätt och riktigt. Pengarna inom assistansersättningen
            ska tillgodose ett verkligt behov av assistans. Försäkringskassan
            har på senare tid dock regelmässigt börjat begära återkrav av
            assistansersättning, inte sällan miljonbelopp, även om assistansanordnaren
            inte känt till felet utan handlat i god tro.
          </p>
          <p xml:id="i-XE92oajADsCiCotUi7s1ab">
            Enligt en rapport från Fremia
            <ref target="i-RZegEPycrrxuViMJXv62Lt">
              [7]
            </ref>
            har det i enskilda ärenden förekommit att Försäkringskassan i
            samband med begäran av återkravet uttryckligen har angett att
            orsaken till den felaktiga utbetalningen ligger hos Försäkringskassan.
            Myndigheten har med andra ord gjort en felaktig bedömning och
            beviljat assistans på felaktiga grunder. Det är fullt rimligt
            att en assistansanordnare förlitar sig på och utfärdar assistans
            utifrån de beslut som myndigheten utfärdar. Men även i de fall
            där Försäkringskassan gör bedömningen att assistansanordnaren
            varit i god tro så ställs återkravet regelmässigt mot anordnaren.
            För de seriösa assistansanordnarna kan det bli mycket kännbart
            när Försäkringskassan när som helst kan kräva tillbaka pengar
            som redan har använts till beviljad personlig assistans. Pengar
            som inte längre finns eftersom de redan använts till utförd assistans.
            Assistans som dessutom har beviljats av myndigheten själv. Denna
            myndighetsutövning riskerar att slå ut den seriösa assistansbranschen.
            Kristdemokraterna anser därför att det krävs en översyn kring
            rättssäkerheten kring Försäkringskassans hantering av återkrav
            av assistansersättning. Vid behov ska åtgärder vidtas för att
            ändra myndighetens rutiner inom området.
          </p>
          <p xml:id="i-FbrMhyeQ8VjZ1P1G8NeK1A">
            Boende med särskild service för personer som omfattas av LSS
          </p>
          <p xml:id="i-UkMnwkS4kn5a2ThVkEYPqo">
            De olika boendeformerna som omfattas av LSS – korttidsvistelse
            utanför det egna hemmet, boende i familjehem eller i bostad med
            särskild service för barn eller ungdom, bostad med särskild service
            för vuxna eller annan särskilt anpassad bostad – kallas här i
            korthet LSS-boenden. Dessa boendeformer är ett bra komplement
            till andra LSS-insatser. Exempelvis kan korttidsboenden ge föräldrar
            till barn med funktionsnedsättning värde­full avlastning och en
            större möjlighet att fokusera på eventuella syskons behov. Kristdemokraterna
            vill understryka att dessa boendeformer kan erbjudas men att de
            inte får påtvingas de som önskar bo i ett eget boende med stöd
            av exempelvis personlig assistans. LSS är en rättighetslagstiftning
            som ska utgå ifrån och respektera den enskildes behov och önskemål.
            Om den enskildes vilja inte respekteras vid val av boende, riskerar
            vi att återgå till den institutionalisering som fanns före LSS.
            Det kan vi inte acceptera.
          </p>
          <p xml:id="i-CH3H3E5etRb7gwgbwMkgaM">
            Kristdemokraterna har nåtts av oroande signaler kring att det
            bli allt vanligare att personer med behov av LSS-boende får relativt
            kortsiktiga beslut och att det förekommer att personer flyttas
            från ett boende till ett annat, inte sällan till ett boende med
            en lägre dygnskostnad. Vi ser en risk med att detta agerande strider
            mot delar av femte, sjätte och sjunde paragrafen i LSS – inflytande,
            medbestämmande, varaktighet, jämlika levnadsvillkor. Kristdemokraterna
            anser att det måste tillförsäkras att förändringar i verkställigheten
            sker i samråd och med utgångspunkt i den enskildes medbestämmande
            och varaktiga välmående. Vi förespråkar därför ett förtydligande
            i LSS kring att när kommunen fattar beslut om att en individs
            insats ska verkställas på ett nytt sätt måste beslutet ske i nära
            dialog och samförstånd med berörd person eller god man/ställföreträdare
            och med personens bästa i fokus.
          </p>
          <p xml:id="i-PSS3SnURLQk86dZ3npgLdX">
            Det finns många LSS-boenden som bedriver fantastisk verksamhet
            där behovet hos de boende alltid respekteras och sätts i första
            rummet och där personalen får kontinu­erlig kompetensutveckling.
            Men dessvärre finns det också verksamheter med stora brister.
            Media har uppmärksammat vanvård och missförhållande som ger upphov
            till tragedier av det absolut värsta slaget. Bilden bekräftas
            av rapporter ifrån Socialstyrelsen och IVO. Tryggheten och tilliten
            till att samhället kommer ge ett gott stöd till de som behöver
            det som mest måste återuppbyggas från grunden. En nyckelfaktor
            är att personal inom all LSS-verksamhet har grundläggande ändamålsenlig
            kompetens och stöd från närvarande chefer. Chefer som på plats
            arbetar aktivt med att skapa ett gott arbetsklimat, främjar kompetensutveckling
            och säkerställer att rutiner och arbetsplaner efterföljs och utförs
            på ett korrekt sätt.
          </p>
          <p xml:id="i-RX7x4BnUvg472tjczve7Sg">
            Kompetens och bemötande
          </p>
          <p xml:id="i-EXDav5pjgkeYxZWZEffi8s">
            En viktig grundförutsättning för kvalitet i all verksamhet som
            berör personer med funk­tionsnedsättning är kompetent personal.
            Det är inte bara viktigt inom LSS-verksamheten utan även inom
            exempelvis färdtjänst, skola, räddningstjänsten samt rätts- och
            polis­väsendet. Det är också avgörande att tjänstemän vid olika
            myndighetsnivåer – nationell, regional och kommunalt – besitter
            rätt kompetens för att på bästa samtala med och bedöma det individuella
            behovet av insatser på ett rättssäkert sätt. Kristdemokraterna
            anser därför att Socialstyrelsen bör ges i uppdrag att ta fram
            riktlinjer baserat på befint­lig forskning och kunskap kring hur
            ett gott bemötande mot personer med funktions­nedsättning ska
            vara.
          </p>
          <p xml:id="i-QP7sVqajvU16kxaq1rQ2GJ">
            Socialstyrelsens lägesrapport för 2019 ”Insatser och stöd till
            personer med funktions­nedsättning” visar att personer med funktionsnedsättning
            är mer utsatta för våld än andra. Trots det saknar många kommuner
            rutiner för att upptäcka våldsutsatthet inom LSS-verksamheter.
            Endast en tredjedel av kommunerna använder de standardiserade
            bedömningsmetoder som Socialstyrelsen rekommenderar för att upptäcka
            våldsutsatthet hos enskilda vuxna inom LSS. Många kommuner saknar
            dessutom rutiner för hur de ska agera vid indikation på våldsutsatthet.
            Vi anser därför att de ska ske en nationell upp­följning för att
            säkerställa att kommunernas fullföljer sina skyldigheter med att
            arbeta förebyggande och med att vidta åtgärder när en person med
            funktionsnedsättning är våldsutsatt. Vi anser även att det ska
            upprättas nationella mål för hur berörda myndigheter ska kunna
            ha god beredskap i frågor som rör krissituationer för personer
            med Downs syndrom och intellektuell funktionsnedsättning.
          </p>
          <p xml:id="i-AFSnkdt3G7vVKWueW9dvXm">
            Rådgivning och annat personligt stöd
          </p>
          <p xml:id="i-8gxmyCcVNRPAf3vf3Xi6FW">
            Kristdemokraterna ser med stor respekt på det stundtals övermäktiga
            ansvar som idag ligger på anhöriga till barn med funktionsnedsättningar.
          </p>
          <p xml:id="i-XwcgdFZfARwczaEgJcEv3C">
            I Storbritannien finns ett etablerat system med koordinatorer
            som är helt fristående från myndighetsutövningen och ska stödja
            föräldrar genom att bygg upp ett kontaktnät som underlättar samarbete
            med skola, individ och familjeomsorgen, kommunens LSS-handläggare,
            med habilitering och annan vård inom region eller med andra aktörer.
            En viktig uppgift för koordinatorn är att påtala systemfel för
            att minska organisatoriska mellanrum, felaktig eller otydlig information
            eller otillgängliga tjänster. Även i Sverige finns goda erfarenheter
            där exempelvis Nationellt kompetenscentrum anhöriga (Nka) och
            Socialstyrelsen 2018 initierade ett projekt för att ge intresserade
            kommuner möjlighet att utveckla, och praktiskt tillämpa, funktionen
            som koordinator, för att på bästa sätt möta de behov av stöd som
            finns hos föräldrar som har barn med funktionsnedsättning. Projektet
            kommer att pågå till december 2021. Kristdemokraterna anser att
            modellen med koordinatorer i svensk kontext bör prövas i en större
            försöksverksamhet om projektet har haft ett positivt utfall.
          </p>
          <p xml:id="i-9Yv7tTfgGsE9i7zWYfysuC">
            Kristdemokraterna anser vidare att det kan det vara värdefullt
            med en fast personlig kontakt på myndigheten. En handläggare som
            är väl förtrogen med tidigare utredningar och insatser skulle
            möjliggöra en bättre kontinuitet i ärendehanteringen och uppföljning
            av de beviljade insatsernas kvalitet.
          </p>
          <p xml:id="i-Cr8QVpE8C7cmNUww3nRxu3">
            Daglig verksamhet
          </p>
          <p xml:id="i-ELVoAy6A8YqnZ4JBX8JiP9">
            Daglig verksamhet ska ge en meningsfull sysselsättning utifrån
            personens specifika förutsättningar. Den enskilde ska inom ramen
            för insatsen daglig verksamhet ha rätt till en inledande kartläggning
            för att fastställa hur den bäst kan anpassas och utformas utifrån
            de individuella behoven.
          </p>
          <p xml:id="i-9J1i5qMvgK1Q3F4AXjkiKE">
            Socialstyrelsens lägesrapport för 2019 ”Insatser och stöd till
            personer med funktions­nedsättning” visar att få personer med
            funktionsnedsättning går vidare från daglig verk­samhet till arbete
            eller studier. Av de 33 800 människor som var i daglig verksamhet
            2014 fick 0,2 procent – 72 personer – lönearbete i minst två år.
            Därtill visar rapporten att få kommuner, knappt 15 procent, har
            överenskommelser om samverkan mellan LSS-verksamheter och Försäkringskassan
            samt Arbetsförmedlingen. Dessutom har endast 14 procent av kommunerna
            skriftliga, aktuella rutiner för att årligen pröva den enskildes
            möjligheter till arbete eller praktikplats.
          </p>
          <p xml:id="i-NRxAF1W1bMgnaQHbm4sTJx">
            LSS-utredningen som presenterades i januari 2019 hade följande
            förslag angående daglig verksamhet som kristdemokraterna anser
            borde genomföras. ”Socialstyrelsen bör få i uppdrag att, i samarbete
            med Myndigheten för delaktighet, ta fram kunskapsunderlag för
            hur den dagliga verksamheten kan utformas så att de som står längst
            från arbetsmarknaden får ökade möjligheter till såväl att förvärva
            och bibehålla sina förmågor som till delaktighet i samhället.
            En kartläggning av för­hållandet mellan insatsen daglig verksamhet
            och arbetsmarknads- och utbildnings­områdena ska utgöra utgångspunkt
            för en översyn av insatsen. Den ska avse såväl frågan hur personer
            i daglig verksamhet som har utvecklat sina förmågor kan prövas
            mot arbetsmarknaden som de ekonomiska och organisatoriska förutsättningarna
            för att på olika sätt möjliggöra en övergång till arbete eller
            studier i kombination med deltagande i daglig verksamhet.”
          </p>
          <p xml:id="i-WoUfiQdZbLMhR8rx4g5J7z">
            Vi kristdemokrater är positiva till att regeringen i samband
            med lagändringen kring hjälp med andning och måltider i form av
            sondmatning införde ett undantag från kravet på särskilda skäl
            för assistansersättning för tid när ett barn med funktionsnedsättning
            deltar i barnomsorg eller skola. Argumenten för detta är bland
            annat att hjälp med andning och måltider i form av sondmatning
            är relativt avancerade hälso- och sjukvårdsåtgärder som ligger
            utanför föräldraansvaret och som i vissa fall kan utföras i form
            av egenvård. SKR påpekar också att det sällan torde vara möjligt
            för personal i skola och förskola att överta ansvaret för egenvårdsåtgärder
            som avser andning och sondmatning. Kristdemokraterna var dock
            förvånande över att regeringen menade att det inte fanns skäl
            för undantag av kravet på särskilda skäl för assistansersättning
            för andning och måltider i form av sondmatning när det gäller
            den tid när en person med funktionsnedsättning deltar i daglig
            verksamhet. Vi menar att det är lika svårt för personal på daglig
            verksamhet som inom barnomsorg och skola att ta över ansvaret
            för dessa relativt avancerade hälso- och sjukvårdsåtgärder. Vi
            kristdemokrater anser därför att förutsättningarna för att även
            daglig verksamhet ska omfattas av undantaget för krav på särskilda
            skäl för assistansersättning bör utredas.
          </p>
          <p xml:id="i-XfUCa66CGn88wgPW35NNHG">
            Försöksverksamhet – förenklad biståndsbedömning för ledsagning
          </p>
          <p xml:id="i-AbwUzK5DFkQKwhYyMNUgpG">
            Kristdemokraterna är kritiska till den utveckling med nedskärningar
            som skett inom LSS de senaste åren, och då inte enbart inom den
            personliga assistansen. På ett långsiktigt plan måste bedömningarna
            av behovet enligt LSS präglas av mer medmänsk­lighet och ett tillvaratagande
            av personens egen bedömning av hur omfattande behovet av assistans
            eller andra LSS-insatser är. Flertalet funktionshinderorganisationer
            vittnar om att deras medlemmar känner sig kränkta och att deras
            behov blir ifrågasatta när deras dag bryts ner i minuter och sekunder.
            De menar att det är få personer som uppger att de vill ha mer
            stödinsatser än vad de faktiskt behöver. I Laholms kommun har
            man inom ett projekt med stöd från SKR och Vinnova testat att
            låta personer med funktions­nedsättning själva besluta hur mycket
            hjälp med ledsagning de behöver. Det visade sig att även om kommunen
            fick bekosta något fler timmar ledsagare än tidigare, så minska­de
            administrationen kring ansökningarna så mycket att det totalt
            sett blev en besparing. Att ge insatser utan biståndsbedömning
            där det är lämpligt, innebär att tid frigörs för bi­ståndsbedömarna
            att kunna följa upp beslut om insats och andra kvalitetshöjande
            delar. En utökad försöksverksamhet kring förenklad biståndsbedömning
            inom LSS-insatsen ledsagning bör därför prövas.
          </p>
          <head type="h1" xml:id="i-UbGqeeBbXiKo8mP3TMRJQp">
            Rehabilitering, habilitering och hjälpmedel
          </head>
          <p xml:id="i-12od23SiyTPqPN1f1i6ncb">
            Rehabilitering: Rehabiliteringsinsatser måste hålla hög kvalitet
            och ses som en naturlig del i vård- och behandlingskedjan för
            att den enskilde ska få de bästa förutsättningarna för att återvinna
            eller bibehålla bästa möjliga funktionsförmåga efter en olycka
            eller sjukdom. En samhällsekonomisk helhetssyn är också avgörande.
            Detta då en investering på rehabiliteringsinsatser i den kommunala
            eller regionala budgeten kanske ger en effekt enbart i exempelvis
            anslaget för sjukskrivning i statsbudgeten.
          </p>
          <p xml:id="i-D241csfKJ5SuX9iGBwcxnJ">
            Dessvärre är stora skillnader i rehabiliterings kvaliteten över
            landet. På statlig nivå anser Kristdemokraterna att det bör tas
            fram nationella riktlinjer för att skapa förutsättningar för en
            jämlik kvalitet på rehabilitering över landet. Vidare bör Socialstyrelsen
            få ett tydligare uppföljningsuppdrag av rehabilitering och hjälpmedel
            i syfte att utvärdera effekten av de insatser som ges i de olika
            regionerna. Ett sådant uppdrag ger också möjlighet att beforska
            och utveckla området. Kristdemokraterna har också i flera år föreslagit
            att det ska finnas tillgång till en medicinskt ansvarig rehabiliterare
            (MAR) i alla kommuner. Glädjande nog har riksdagen nyligen gett
            sitt stöd till detta förslag och det är nu upp till regeringen
            att agera för att tillgängligheten till MAR ska bli bättre. För
            att en MAR ska kunna erbjuda kunskapsbaserade och personcentrerade
            insatser av hög kvalitet vore det värdefullt om den så kallade
            generiska modellen för rehabilitering fick större spridning över
            landet. Modellen är framtagen av Nationellt system för kunskapsstyrning
            hälso- och sjukvård inom SKR och skapar förutsättningar för att
            alla patienter i behov av rehabilitering ska få ett strukturerat
            omhändertagande med tidig individuell bedömning, upprättande av
            rehabiliteringsplan, evidensbaserade åtgärder och uppföljning.
          </p>
          <p xml:id="i-AWW1GoGXpvMVMVwDjfGevj">
            Habilitering: Habilitering omfattar insatser till en person som
            har en medfödd funktionsnedsättning eller som tidigt i livet har
            fått en funktionsnedsättning. Dessvärre förekommer det stora skillnader
            över landet även kring kvaliteten på habiliteringsinsatserna.
            Kristdemokraterna anser därför i enlighet med resonemanget under
            avsnittet rehabilitering ovan att det ska tas fram nationella
            riktlinjer och en generisk modell även för habilitering
          </p>
          <p xml:id="i-A8tdjcj3zpyfuBCC14aANZ">
            Hjälpmedel: Att ett hjälpmedel eller medicinteknisk produkt är
            anpassad utifrån den enskildes behov har stor betydelse för att
            en person med funktionsnedsättning ska ha full delaktighet och
            frihet inte bara i samhället utan också i sitt eget liv.
          </p>
          <p xml:id="i-DHAiGqvwVQhXZ8FRSxwMhH">
            Utbudet av, och självkostnaden för, hjälpmedel och medicintekniska
            produkter skiljer sig kraftigt åt mellan olika regioner. För att
            utbudet ska vara så brett som möjligt är det angeläget att en
            person, oavsett var i landet den bor, kan välja produkter ifrån
            en nationell sammanställning över de hjälpmedel och medicintekniska
            produkter som är godkända och kvalitetssäkrade i de olika regionerna.
            Förutsättningarna för att införa nationella ramverk angående patientavgifter
            kopplade till hjälpmedel och medicin­tekniska produkter bör också
            utredas. Vi föreslår en utredning som ser över hjälpmedelsförsörjningen
            och ser helheten för den som behöver hjälpmedel.
          </p>
          <p xml:id="i-K12LdKUdWRCZhXr4EMDAsG">
            Vi vill även utreda möjligheten att den enskilde ska kunna välja
            hjälpmedel utanför den fastställda listan. Denna ökade valfriheten
            kan för vissa ge ett mervärde i livet och bättre livskvalitet.
            Detta ska ske utan att det blir dyrare för det offentliga eftersom
            den enskilde står för eventuell merkostnad utöver den fastställda
            pengen. Vid val av anpas­sade hjälpmedel utanför den godkända
            listan, behöver dock en riskanalys genomföras utifrån eventuella
            funktionella risker. Formerna för detta bör utredas.
          </p>
          <p xml:id="i-ci4sFnJnSzJRKaw8aveDB">
            Färdtjänst som ger frihet och trygghet
          </p>
          <p xml:id="i-N1xAoj6kV7m9eFJoL1VbuT">
            Om en person har en långvarig funktionsnedsättning som gör det
            svårt att resa med allmänna kommunikationsmedel har han eller
            hon rätt till färdtjänst. Resan med färdtjänst ska vara en trygg
            och förutsägbar upplevelse. Det är därför avgörande att utföraren
            av färdtjänsten säkerställer att förarna har ändamålsenlig kompetens
            inom bemötande av personer med funktionsnedsättning. Om kompetens,
            färdigheter i svenska språket och förståelse saknas för de behov
            som exempelvis personer inom autismspektrumet har, kan förarens
            beteende skapa en stress som gör att personen med funktionsnedsättning
            försämras i sitt hälsotillstånd. Detta måste undvikas. Behovet
            av kompetens inkluderar också hantering av de hjälpmedel som resenären
            har. Kristdemokraterna anser att det behövs strukturer för att
            sprida befintlig forskning till berörda verksamheter runt hur
            ett gott bemötande mot personer med funktionsnedsättning ska vara.
            Det behövs ett ramverk som säkerställer kompetensen hos utförarna
            trafiksäkerhetsmässigt och för att ge ett individuellt anpassat
            bemötande, både hos de tjänstemän som bedömer behovet av insatser
            och hos de som utför insatserna.
          </p>
          <p xml:id="i-T9U5Lw6r2qEZR4ZRyiffMS">
            Det är också angeläget att bevaka den rättspraxis som utvecklas
            kring beviljandet av färdtjänsttillstånd. Det gäller i synnerhet
            färdtjänsttillstånd för personer som är blinda eller som har en
            grav synnedsättning då det för dessa personer i vissa fall kan
            vara förenat med livsfara att färdas med den allmänna kollektivtrafiken.
            Vid behov måste färdtjänstlagen ändras för att säkerställa att
            personer med vissa funktionsnedsättning få rätt till färdtjänst.
            Det är en förutsättning för att de ska kunna leva ett liv med
            full delaktighet i samhället.
          </p>
          <p xml:id="i-Y15SUn2RjqyoaatRJzei9k">
            Tolktjänst
          </p>
          <p xml:id="i-Y7PA15UnjX8JaqR9riAUGS">
            Dagens system för tolktjänst är krångligt, med många olika huvudmän.
            Det råder oklar­het kring centrala frågor som ansvarsfördelning,
            huvudmannaskap och finansiering. Det är problematiskt för såväl
            tolkanvändare som beställare och utförare. Det är därtill stora
            skillnader över landet i tillgången till välfungerande tolktjänst.
            Detta sammantaget begränsar möjligheterna till delaktighet och
            inflytande i samhället för döva och hörsel­skadade människor.
            Under 2019 gav en enig riksdag regeringen ett tillkännagivande
            om att regeringen bör tillsätta en ny utredning om tolktjänst
            för personer med hörselned­sättning och språkstörning. Det tog
            drygt ett år, men Krisdemokraterna välkomnar den utredning som
            nu är tillsatt ”Förstärkt tolktjänst för jämlikhet och delaktighet”
            (dir. 2020:79) och kommer följa frågan noga.
          </p>
          <p xml:id="i-Udhe1vwDn63srehN1zNmRp">
            Ledarhundar
          </p>
          <p xml:id="i-XhewSv4mvk5EMDwnWHuUMT">
            Enligt Synskadades Riksförbund (SRF) är det en lägre andel synskadade
            som använder ledarhund i Sverige jämfört med de andra nordiska
            länderna. Ledarhund är ett hjälpmedel som bidrar till att fler
            synskadade får en ökad frihet och delaktighet i sam­hället. Det
            är därför angeläget att kartlägga hur skillnaderna jämfört med
            andra nordiska länder ser ut och vad de orsakas av, samt att se
            över behoven att öka tillgängligheten av ledarhundar.
          </p>
          <p xml:id="i-PVfFfb9sqgAdgEWPXs1QPV">
            Föreningsliv och fysisk aktivitet
          </p>
          <p xml:id="i-6U43rd35TtGXvYFx8rqZXY">
            Kristdemokraterna menar att arbetet med inkludering inom idrottsrörelsen
            inte nog kan betonas. Deltagande i föreningsliv minskar utanförskap
            och blir en naturlig brygga in till andra delar av samhällslivet.
            De nätverk och kontakter som ges genom föreningsliv ge ökad möjlighet
            till exempelvis arbete eller eget boende.
          </p>
          <p xml:id="i-U5GZqg9BeJLi6JvphSBhqw">
            Undersökningar visar dessvärre att personer med funktionsnedsättning
            rör på sig mindre än resten av befolkningen. Det är därför viktigt
            med insatser som möjliggör fysisk aktivitet för personer med funktionsnedsättning.
            Det är en investering inte bara för den enskildes fysiska och
            psykiska hälsa och välmående utan för samhället i stort då de
            positiva effekterna för individen minskar exempelvis sjukvårds-
            och rehabiliteringsrelaterade kostnader
            <ref target="i-9CvaZRhC8RbKfQAAueMMD8">
              [8]
            </ref>
            . Ökad fysisk styrka ger också en större frihet i vardagen. Kristdemokraterna
            välkomnar därför regeringens satsning för ett ökat deltagande
            i idrott främst för barn och unga samt för personer med funktionsnedsättning
            men avsätter därutöver ytterligare 10 miljoner kronor per år inom
            utgiftsområde 17. Dessa medel som ska gå särskilt till det civila
            samhällets aktiviteter som främjar fysisk aktivitet och gemenskap
            för personer med funktionsnedsättning.
          </p>
          <p xml:id="i-LMnWY6q4VW4xejVhQW8JwS">
            Kostnaden för den specialutrustning som många gånger krävs för
            utövande av olika parasporter är ofta högre än den som krävs för
            motsvarande idrottsaktivitet som inte är anpassad. Det medför
            att personer med funktionsnedsättning inte alltid kan ges möjlig­het
            att prova på eller delta i de idrotter som de tycker verkar roliga.
            Effekten kan bli att de inte utövar någon idrottsaktivitet alls.
            Kristdemokraterna anser därför att detta behöver belysas och eventuellt
            ses över.
          </p>
          <p xml:id="i-3Q6BFpGwgJ4ZfXtAC5uNHE">
            Det finns ytterligare hinder som begränsar möjligheten för en
            person med funktions­nedsättning att aktivt delta i en idrottsaktivitet.
            Ett konkret problem för många rullstols­burna personer är att
            man i många regioner inte får ta med specialutrustning, som exem­pelvis
            en rullstol anpassad till basketträningen, i färdtjänsten. Det
            presenterades en statlig utredning 2018, Särskilda persontransporter
            – moderniserad lagstiftning för ökad samordning. Utredningen föreslog
            bland annat följande: ”Under vissa förutsättningar får resenärer
            ta med förskrivna hjälpmedel som är nödvändiga för den dagliga
            livsföringen och som inte är tillgängliga på resmålet genom t.ex.
            förhyrning. Hjälpmedlen ska kunna hanteras som sedvanligt bagage
            eller transporteras på ett ändamålsenligt sätt. Endast om det
            finns särskilda skäl får rätten att ta med hjälpmedel leda till
            en väsentligt fördyrad transport.” Regeringen har ännu inte gett
            besked kring hur de kommer hantera utred­ningens förslag. Kristdemokraterna
            anser att det är angeläget att gå vidare med detta förslag.
          </p>
          <p xml:id="i-9GW8Hs2W1iowaKp2fRUGwM">
            Skola och högre utbildning
          </p>
          <p xml:id="i-38az59yDtBQHm2BkXnTs86">
            I en skola där ingen hålls tillbaka och ingen lämnas efter behövs
            både kunskap, kompe­tens och flexibilitet. Skolan har länge präglats
            av en strävan efter inkludering, att ingen ska pekas ut genom
            att gå i särskild grupp. För barn med olika funktionsnedsättningar
            krävs särskild planering och tillförsäkran av nödvändiga hjälpmedel
            för att tillgodose deras behov av stöd och stimulans att utvecklas
            efter sin personliga potential. Kristdemokraterna vill därför
            ge Specialpedagogiska Skolmyndigheten (SPSM) i uppdrag att agera
            för att stödja familjen i kontakten med skolan, När det gäller
            barn med synnedsättningar undervisas de i vanliga skolor som tyvärr
            ibland brister i kompetens kring synskadade elever. Rätten till
            undervisning i och på punktskrift bör också föras in i skollagen.
            Krist­demokraternas övriga förslag och yrkanden inom detta område
            återfinns i vår kommittémotion inom utgiftsområde 16.
          </p>
          <p xml:id="i-Muvcua34pnW95j6A21xRMg">
            När det gäller högre utbildning vill Kristdemokraterna ge Specialpedagogiska
            skol­myndigheten (SPSM) i uppdrag att se över tillgängligheten
            för högskoleprovet, både vad gäller lokaler och anpassning av
            provet så att såväl personer ned fysiska, intellek­tuella och
            neuropsykiatriska funktionshinder har möjlighet att genomföra
            provet på ett bättre sätt än vad som är möjligt idag. Det är även
            viktigt att öka tillgängligheteten till högre studier för personer
            med funktionsnedsättning genom anpassning av studietakt och studiestöd.
            Kristdemokraternas förslag och yrkanden inom detta område återfinns
            i våra kommittémotioner inom utgiftsområde 15 och 16.
          </p>
          <p xml:id="i-Bj9Y8aam8LTRNX9XK56v7y">
            Arbete
          </p>
          <p xml:id="i-TrLWsUcYNApi1pJA2qj77m">
            Det finns både personliga och samhällsekonomiska effekter av
            att alla bidrar och hjälper till i samhället utifrån sina egna
            unika förutsättningar. Detta grundläggande mänskliga behov förändras
            inte av en funktionsnedsättning. Kristdemokraterna vill därför
            utreda möjligheten att inkludera utövande av arbete i de grundläggande
            behoven som ger rätt till personlig assistans. Att få rätt till
            assistans för utövande av arbete skulle förbättra möjligheterna
            för personer med funktionsnedsättning att inkluderas på arbetsmarkna­den.
            Det skulle vara till stor vinst både för den enskild och samhället.
          </p>
          <p xml:id="i-JWk9bGkptjsYDGs5cncRva">
            Personer med funktionsnedsättningar, såväl som mindre företag
            inom det privata näringslivet, beskriver att de höga kostnaderna
            kopplade till arbetsgivarens ansvar för arbetstekniska hjälpmedel
            och anpassning av arbetsmiljön utgör ett hinder för anställ­ning.
            Det kan exempelvis handla om kostnader för att tillhandahålla
            extra rullstol, skriv­bord som kan sänkas extra lågt, tolktjänst
            eller kommunikationsverktyg. Företagare beskriver att den extra
            kostnadsbördan jämfört med att anställa en person med likvärdig
            kompetens – men utan funktionsnedsättning – gör att de avstår
            att erbjuda en anställning till en person med funktionsnedsättning.
            Detta medför en inlåsningseffekt då det i stort sett endast är
            kommuner och stora företag som har möjligheten att erbjuda anställning
            utan att behöva beakta den extra kostnaden som anställningen av
            en person med funk­tionsnedsättning medför. En konsekvens blir
            att det blir svårare för framför allt personer som har en akademisk
            utbildning att komma in på arbetsmarknaden. Kristdemokraterna
            föreslår därför en utredning kring hur man kunna ta bort hinder
            och underlätta för små och medelstora företag att anställa personer
            med funktionsnedsättning. Utredningen ska ta hänsyn till de samhällsekonomiska
            kostnaderna som följer av att personer med funk­tionsnedsättning
            ställs utanför arbetsmarknaden i enlighet med beskrivningen ovan.
            Ytterligare förslag för att personer ska inkluderas på arbetsmarknaden
            återfinns i Kristdemokraternas motion för utgiftsområde 14.
          </p>
          <p xml:id="i-6Q8Eka2UmLNFCesgir8HJK">
            Ekonomiska ersättningsformer
          </p>
          <p xml:id="i-5zq32AGJ2142bo4A935o19">
            Kristdemokraterna bidrog inom ramen för den tidigare alliansregeringen
            till att möjlig­heterna för personer med sjuk- och aktivitetsersättning
            att prova förvärvsarbete, studier eller ideellt arbete stärktes.
            Detta innebar mycket viktiga förbättringar, men det är allt­jämt
            ett faktum att många av de personer som lever på sjuk- och aktivitetsersättningen
            har en ekonomisk utsatthet som är mycket svår att påverka. Därför
            var det viktigt med de förbättringar som genomfördes 2018 med
            höjd garantiersättning, höjt bostadstillägget samt sänkningen
            av skatten för personer med sjuk- och aktivitetsersättning. Vi
            ser samtidigt att detta är en utsatt grupp som riskerar att halka
            efter ekonomiskt och hamna i ytterligare utsatthet. Kristdemokraterna
            har redan tidigare föreslagit både en höjning av garantinivån
            och skattesänkningar för personer som omfattas av sjuk- och aktivitetsersättningen.
            Det är därför positivt att regeringen i den aktuella budgetpropositionen
            föreslår borttagande av den så kallade ”funkisskatten”, en höjd
            garantinivå samt ett höjt bostadstillägg för personer som omfattas
            av sjuk- och aktivitetsersättningen. Kristdemokraterna ställer
            sig bakom den satsningen.
          </p>
          <p xml:id="i-u14MtUk5uifcm7gSubHDi">
            Regeringen införde 2018 ett bidrag (habiliteringsersättning)
            i syfte att stödja kommu­nerna i deras arbete med att stimulera
            deltagande i daglig verksamhet. Bidraget får användas av kommunerna
            för att införa eller höja en låg dagpenning till dem som deltar
            i daglig verksamhet enlig LSS. Kristdemokraterna anser att målgruppen
            för bidraget borde utökas till att omfatta även personer som deltar
            i daglig verksamhet enligt SoL. Detta eftersom rådande regelverk
            drar en skiljelinje mellan arbetande kollegor, där vissa personer
            skulle få en stor ökning av sin dagpenning medan andra personer,
            som utför samma arbete på samma arbetsplats, inte skulle få någon
            ökning alls, enbart med anledning av att myndigheten i sin bedömning
            av personens funktions­nedsättning beslutat om att bevilja insatser
            enligt olika lagrum.
          </p>
          <p xml:id="i-CJgoBWuzgEuRQvooUd4HhE">
            Bilstöd
          </p>
          <p xml:id="i-X8dJmz2ZW7JRwVBtHufHoW">
            Det statliga bilstödet syftar till att möjliggöra ett aktivt
            och självständigt liv för personer med funktionsnedsättning och
            leda till ökad delaktighet för dem som inte kan använda allmänna
            kommunikationer. Bilstödet reformerades 2017 för att bland annat
            göra det lättare för personer med låga inkomster att skaffa en
            anpassad bil, men reformeringen fick utstå hård kritik. Försäkringskassans
            utvärdering från 2018 visade att handläggnings­tiderna hade förlängts
            och att de sökande i högre grad än tidigare hänvisades till att
            köpa stora och dyrare fordon. För den enskilde bilköparen har
            det i flera fall – tvärt emot intentionen – inneburit att det
            har blivit dyrare att skaffa en bil. Efter påtryckningar från
            bland annat oss kristdemokrater agerade till slut regeringen på
            Försäkringskassans utvärdering och sedan den 1 oktober 2020 finns
            förbättrade möjligheter till bilstöd. Samtidigt nås vi nu av oroande
            signaler kring att även den senaste reformeringen kring bilstöd
            har medfört försämringar för vissa personer. Det är därför angeläget
            att det omgående görs en övergripande uppföljning av bilstödets
            tillämpning för att säkerställa att det reformerade bilstödet
            inte - återigen och tvärt emot intentionen – har medfört fördyrande
            kostnader i slutändan för den enskilde.
          </p>
          <p xml:id="i-4uwfyXMDy6cRxQf2BfudSL">
            Bilstödet brister också fortsatt när det gäller specialanpassade
            bilbarnstolar. En dom i HFD har skjutit rättspraxis så att bilstöd
            bara kan beviljas till fast monterade anordningar på, eller ändringar
            av, ett specifikt fordon som innebär en varaktig förändring av
            fordonet. Bilbarnstolar kan emellertid inte vara fast monterade,
            eftersom de av naturliga skäl behöver bytas ut i takt med att
            barnet växer. Kristdemokraterna är kritiska till att regeringen
            inte har vidtagit åtgärder för att mot­verka effekterna av domen.
            Det är viktigt att säkerställa att även barn med funktions­nedsättning
            kan färdas trafiksäkert. Det är därför angeläget att utreda möjligheten
            att bilstödet även bör omfatta specialanpassade bilbarnstolar.
          </p>
        </div>
        <div type="motSignatures">
          <list>
            <item xml:id="i-MbqAxcRLaZzkx2ExDL2vDA">
              Pia Steensland (KD)
            </item>
            <item xml:id="i-7uyMue4CNJnWBw2LszqH9m">
              Acko Ankarberg Johansson (KD)
            </item>
            <item xml:id="i-GVtJQS1tx69TMjEH3Kjads">
              Roland Utbult (KD)
            </item>
            <item xml:id="i-QgMCXyj74CdsCwRAKnHVsQ">
              Christian Carlsson (KD)
            </item>
          </list>
        </div>
        <div type="motNotes">
          <noteGrp>
            <note xml:id="i-7PRRa26W2x8wSa6r4Lx3xv">
              [1] Rapport – Analys av minskat antal mottagare av assistansersättning
              Försäkringskassan 2020
            </note>
            <note xml:id="i-58XieJungSDbVH8GeshMoq">
              [2] Försäkringskassan, Assistansersättning Vägledning 2003:6
              Version 27 (sid 93).
            </note>
            <note xml:id="i-8SSCYbwVfMX6tNCXYaKCrj">
              [3] HFD 2019 ref. 56, domsnytt 2019:031
            </note>
            <note xml:id="i-97H25A3amWxFJ2PcEY1YaV">
              [4] Rapport – Analys av minskat antal mottagare av assistansersättning
              Försäkringskassan 2020.
            </note>
            <note xml:id="i-JUSRX98pQKFj4hp76J5S5f">
              [5] Berggren et al 2019, European Journal of Social Work. Strategier
              för besparingar i Försäkringskassans utredningar av ansökningar
              om personlig assistans – förändringar i svensk funktionshinderpolitik.
            </note>
            <note xml:id="i-2WqHrTqCQpdPSRAzGUPXEM">
              [6] https://www.forsakringskassan.se/wps/wcm/connect/f7fe1935-26c5-4ba4-bf18-f76b501739b4/rapport-olle-nationellt-underrattelsecentrum-2020-09-23.pdf?MOD=AJPERES&amp;CVID.
            </note>
            <note xml:id="i-RZegEPycrrxuViMJXv62Lt">
              [7] https://www.fremia.se/globalassets/aterbetalningskrav-och-utbetalningsstopp.pdf
            </note>
            <note xml:id="i-9CvaZRhC8RbKfQAAueMMD8">
              [8]https://www.parasport.se/globalassets/sodermanland-utvecklingscentrum/dokument/rapporter/aktivt_liv.pdf.
            </note>
          </noteGrp>
        </div>
      </div>
    </body>
  </text>
</TEI>
