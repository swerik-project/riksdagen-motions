<?xml version="1.0" encoding="utf-8"?>
<TEI xmlns="http://www.tei-c.org/ns/1.0" xmlns:xi="http://www.w3.org/2001/XInclude" xml:id="mot-201213-SoU-00269">
  <teiHeader>
    <fileDesc>
      <titleStmt>
        <title>Delaktighet för personer med funktionsnedsättning</title>
        <author corresp="i-du5LHNwBWrCH1am94GCk1">av Eva Olofsson m.fl. (V)</author>
      </titleStmt>
      <publicationStmt>
        <authority>SWERIK PROJECT</authority>
      </publicationStmt>
      <sourceDesc>
        <bibl>
          <title>Delaktighet för personer med funktionsnedsättning</title>
          <idno type="rdwebb">H002So269</idno>
          <rs type="number">So269</rs>
          <orgName type="comitteeAbbreviation">SoU</orgName>
          <ref type="dokument_url_text">http://data.riksdagen.se/dokument/H002So269/text</ref>
          <ref type="dokument_url_html">http://data.riksdagen.se/dokument/H002So269</ref>
          <ref type="dokumentstatus_url_xml">http://data.riksdagen.se/dokumentstatus/H002So269</ref>
          <ref type="doc">http://data.riksdagen.se/fil/A053F2C6-12E5-4614-9B67-54B581D98BA4</ref>
        </bibl>
      </sourceDesc>
    </fileDesc>
    <profileDesc>
      <particDesc>
        <listPerson>
          <person gender="woman">
            <idno>i-du5LHNwBWrCH1am94GCk1</idno>
            <name>Eva Olofsson</name>
            <state type="partyAffiliation" ref="Q110837">
              <desc>V</desc>
            </state>
          </person>
          <person gender="man">
            <idno>i-CpDe8Ez4j6HcFbBfHMRKAE</idno>
            <name>Bengt Berg</name>
            <state type="partyAffiliation" ref="Q110837">
              <desc>V</desc>
            </state>
          </person>
          <person gender="woman">
            <idno>i-JxxHuvwXWsJTZYTnBZLHj</idno>
            <name>Marianne Berg</name>
            <state type="partyAffiliation" ref="Q110837">
              <desc>V</desc>
            </state>
          </person>
          <person gender="woman">
            <idno>i-548HUVvKe8n48M3pQmFeUC</idno>
            <name>Amineh Kakabaveh</name>
            <state type="partyAffiliation" ref="Q110837">
              <desc>V</desc>
            </state>
          </person>
          <person gender="man">
            <idno>i-HpwkrkkrFd1MRPixHrr8q1</idno>
            <name>Lars Ohly</name>
            <state type="partyAffiliation" ref="Q110837">
              <desc>V</desc>
            </state>
          </person>
          <person gender="woman">
            <idno>i-6MWLY5JdykMGLLUo96skfp</idno>
            <name>Lena Olsson</name>
            <state type="partyAffiliation" ref="Q110837">
              <desc>V</desc>
            </state>
          </person>
          <person gender="woman">
            <idno>i-B4hV7rgBZqLtXzSvZhQHbo</idno>
            <name>Mia Sydow Mölleby</name>
            <state type="partyAffiliation" ref="Q110837">
              <desc>V</desc>
            </state>
          </person>
        </listPerson>
      </particDesc>
      <correspDesc>
        <correspAction xml:id="i-M7Lv5SvxRJnRvFKShMwcJk" type="signed"/>
        <correspContext corresp="i-M7Lv5SvxRJnRvFKShMwcJk">
          <note type="signatory" corresp="i-du5LHNwBWrCH1am94GCk1"/>
          <note type="signatory" corresp="i-CpDe8Ez4j6HcFbBfHMRKAE"/>
          <note type="signatory" corresp="i-JxxHuvwXWsJTZYTnBZLHj"/>
          <note type="signatory" corresp="i-548HUVvKe8n48M3pQmFeUC"/>
          <note type="signatory" corresp="i-HpwkrkkrFd1MRPixHrr8q1"/>
          <note type="signatory" corresp="i-6MWLY5JdykMGLLUo96skfp"/>
          <note type="signatory" corresp="i-B4hV7rgBZqLtXzSvZhQHbo"/>
        </correspContext>
        <correspAction xml:id="i-DPfhsfUY6aqJghZpD5mbEZ" type="numbering">
          <date when="2012-10-03"/>
        </correspAction>
        <correspAction xml:id="i-4dmVMtucuGKaFuKaSQXRTx" type="submission">
          <date when="2012-10-02"/>
        </correspAction>
        <correspAction xml:id="i-2c4jNyj1UWRm3ACaXnc6tD" type="transfer">
          <date when="2012-10-02"/>
        </correspAction>
        <correspAction xml:id="i-CuEjSxbnLTD5Ef28ZFgutg" type="assigned"/>
        <correspContext corresp="i-CuEjSxbnLTD5Ef28ZFgutg">
          <ref type="assignedTo">Socialutskottet</ref>
        </correspContext>
      </correspDesc>
      <textClass>
        <catRef scheme="#docType" target="#mot"/>
        <catRef scheme="#motionType" target="#kommitte"/>
        <catRef scheme="#motionType" target="#fristående"/>
      </textClass>
    </profileDesc>
  </teiHeader>
  <text>
    <body>
      <div xml:id="i-AZwZYCCibGJjWSQaMHJw6R" type="motHeader"/>
      <div xml:id="i-9oy481TQQBCxJxu7mPAeKj" type="motBody">
        <div xml:id="i-SzJDHKWMWoUXcWumrbfNPN" type="TOC">
          <head xml:id="i-BoEshgaMjCjFdjoDazmqRp">
            1 Innehållsförteckning
          </head>
          <list xml:id="i-9anTMoqZ2k8NkUgs9bUsQz">
            <item xml:id="i-UagSqPyRBHdC64ZMGCk3ax">
              2 Förslag till riksdagsbeslut 2
            </item>
            <item xml:id="i-2AQdvwpGSAxNYTRB6SNJM7">
              3 Delaktighet för människor med funktionsnedsättning 3
            </item>
            <item xml:id="i-H6cXp5LCni8HojdMypN1qm">
              4 Tillgänglighet 4
            </item>
            <item xml:id="i-3ZgcFwq6oAPmkCxuSzkXKB">
              4.1 Investeringar i ökad tillgänglighet 4
            </item>
            <item xml:id="i-UVXzM9FdNH9BBUGfr627DB">
              4.2 Krav på tillgänglighet vid offentlig upphandling 5
            </item>
            <item xml:id="i-7E9hZQvJra3tRnsirDx4L5">
              5 Personlig assistans en rättighetsfråga 6
            </item>
            <item xml:id="i-NKhSHDtZmKg3KWAneGa6Ks">
              5.1 Besparingstrenden 6
            </item>
            <item xml:id="i-RUucjp6MCZYQwVUiYhajog">
              5.2 Akuta behov av lagändringar 7
            </item>
            <item xml:id="i-YZJt9jCbYSfxcB6kZx7Lfd">
              5.3 Undanröj hinder för arbete och föräldraskap 9
            </item>
            <item xml:id="i-YKivzUsZkr5FhRZYoj7ELX">
              5.4 Förslag om ökad säkerhet vid beslut om och utbetalning av
              assistansersättning 10
            </item>
            <item xml:id="i-JDnQFAz2icvrFciDcNxzvb">
              5.4.1 Assistansersättning vid sjukhusvistelse 10
            </item>
            <item xml:id="i-CDGN86xkVCtrSM3AgMwXRV">
              5.4.2 Studier och arbete utomlands 11
            </item>
            <item xml:id="i-SWEShkBLNZdfqK6JUhHwcY">
              5.4.3 Närstående som personliga assistenter 11
            </item>
            <item xml:id="i-9jUVfCArvoTSbXytsEd1Pn">
              5.4.4 Uppgiftsskyldighet för anordnare av personlig assistans
              12
            </item>
            <item xml:id="i-WkJAN45BBbiaSEoMEn8RVA">
              5.5 Timschablonen 12
            </item>
            <item xml:id="i-QoEjzoVDJLBrfTTiHvWuxk">
              6 Ledsagning 13
            </item>
            <item xml:id="i-Qw9bQyPZdBRbyp59LwoaFZ">
              6.1 Förtydliga lagstiftningen om ledsagarservice enligt LSS 13
            </item>
            <item xml:id="i-Uj9DquJTD6CSkwYUCugN5Q">
              6.2 Ta fram nationella riktlinjer för ledsagning 14
            </item>
            <item xml:id="i-AH7L1dYAkhLj27h5C5i5YW">
              6.3 Avgifter ska inte hindra någon att få ledsagning 14
            </item>
            <item xml:id="i-SCmWEHZDf5wP9QLNBoqy2m">
              7 Alla tjänar på förskrivning av hjälpmedel 14
            </item>
            <item xml:id="i-YXjxu5CpJCw9nyfkgbgwGx">
              7.1 Fritt val samhället skjuter ifrån sig ansvaret 15
            </item>
            <item xml:id="i-7sN4qhMc7hnEuHF6TiAK2V">
              7.2 Det ska spela mindre roll var man bor 16
            </item>
            <item xml:id="i-TybmP92wztVT7YuhmoQ1J9">
              7.3 Minska regelkrånglet 16
            </item>
          </list>
        </div>
        <div xml:id="i-LspLLHA5xPcCMBqYS88SrW" type="motProposal" subtype="förslag">
          <head xml:id="i-UMakyUPAFAjXBQwLdyBYja">
            2 Förslag till riksdagsbeslut
          </head>
          <list xml:id="i-MEAx4gVyrbhBWRb2VhLBZb" style="ol">
            <item xml:id="i-PTs8m4fysFPYKqTdWK1y7K">
              Riksdagen tillkännager för regeringen som sin mening vad som
              anförs i motionen om tilläggsdirektiv till Upphandlingsutredningen
              om utökade krav på tillgänglighet vid offentlig upphandling. 1
            </item>
            <item xml:id="i-8Ss3H9u4KRogX3iTeNh3d3">
              Riksdagen begär att regeringen skyndsamt lägger fram förslag
              till en ändring i 9 a § lagen (1993:387) om stöd och service till
              vissa funktionshindrade, förkortad LSS, så att ursprungsintentionerna
              i denna lag om möjligheten att leva ett liv som andra uppfylls.
            </item>
            <item xml:id="i-8sd9MG29ZksA9WdNF5zL9">
              Riksdagen tillkännager för regeringen som sin mening vad som
              anförs i motionen om att regeringen bör utreda om regelverken
              för personlig assistans är ändamålsenligt utformade för att möjliggöra
              arbete och ett aktivt föräldraskap.
            </item>
            <item xml:id="i-RWrQiWHcca98xhYLJ8b3v1">
              Riksdagen tillkännager för regeringen som sin mening vad som
              anförs i motionen om att utreda möjligheten att behålla assistansersättningen
              vid sjukhusvistelse.
            </item>
            <item xml:id="i-UEPcznTbtC2XP2PxrK9Lqn">
              Riksdagen tillkännager för regeringen som sin mening vad som
              anförs i motionen om en uppföljning av möjligheterna för personer
              med personlig assistans att arbeta och studera utomlands.
            </item>
            <item xml:id="i-Gu8CUZmcHCvTV4KNvYG7t2">
              Riksdagen tillkännager för regeringen som sin mening vad som
              anförs i motionen om en utvärdering av nya regler för inspektion
              av assistans i bostaden.
            </item>
            <item xml:id="i-ERSaGYiqEXb8TL5MEVoBkC">
              Riksdagen avslår regeringens förslag till lag om ändring i socialförsäkringsbalken
              i de delar det avser 110 kap. 46 § gällande ansvar för assistansanordnare
              att anmäla ändrade förhållanden till Försäkringskassan.
            </item>
            <item xml:id="i-VWvpW71evrGdGUxuHjJ7hV">
              Riksdagen tillkännager för regeringen som sin mening vad som
              anförs i motionen om att förtydliga lagstiftningen om ledsagarservice
              enligt LSS.
            </item>
            <item xml:id="i-QApR3bUAjC5uvfoHPq6VB3">
              Riksdagen tillkännager för regeringen som sin mening vad som
              anförs i motionen om att regeringen bör återkomma med ett förtydligande
              av LSS så att personer med grava synskador åter kan få rätt till
              ledsagning.
            </item>
            <item xml:id="i-NhLfFyWNL25oQZep3jzbwo">
              Riksdagen tillkännager för regeringen som sin mening vad som
              anförs i motionen om att ge Socialstyrelsen i uppdrag att ta fram
              nationella riktlinjer för ledsagning enligt LSS och socialtjänstlagen
              (SoL).
            </item>
            <item xml:id="i-13drcj9DKihPYUDwcwM81p">
              Riksdagen tillkännager för regeringen som sin mening vad som
              anförs i motionen om att utreda frågan om en mer enhetlig avgiftssättning
              för ledsagning enligt SoL.
            </item>
            <item xml:id="i-UsobTKJNr838scMaxJcaSB">
              Riksdagen tillkännager för regeringen som sin mening vad som
              anförs i motionen om att ge Socialstyrelsen i uppdrag att ta fram
              nationella riktlinjer för förskrivning av hjälpmedel.
            </item>
            <item xml:id="i-UxuxNgc7Sfi7qzshFNTpb7">
              Riksdagen tillkännager för regeringen som sin mening vad som
              anförs i motionen om att samordna förskrivningen av hjälpmedel
              under en huvudman.
            </item>
          </list>
          <p xml:id="i-S8Ab7BV7UWMh5bWMB8XWR2">
            1 Yrkande 1 hänvisat till FiU.
          </p>
        </div>
        <div xml:id="i-NHf4Dy141D3UeXRtQQqwqs" type="motContent">
          <head xml:id="i-WSFCxQpFpuorCpsoj2UnUE" type="h1">
            3 Delaktighet för människor med funktionsnedsättning
          </head>
          <p xml:id="i-BtaS4XU9uzdkGfUFhQHMjf">
            För Vänsterpartiet är målet för handikappolitiken ett samhälle
            som gör det möjligt för människor med funktionsnedsättning att
            vara fullt delaktiga i samhällslivet på lika villkor som andra.
            Människors lika värde är en grundläggande utgångspunkt och alla
            människor har kunskaper, förmågor och erfarenheter som är viktiga
            för samhället. Detta slogs också fast i den nationella handlingsplanen
            för handikappolitiken Från patient till medborgare (prop. 1999/2000:79).
          </p>
          <p xml:id="i-34JwEjcnT3mmSNqskCBQHK">
            Därför måste samhället formas på ett sådant sätt att alla kan
            medverka i utvecklingen och nå full delaktighet. Kvinnor och män
            som har funktionsnedsättning utgör givetvis inget undantag i detta
            avseende. Personer med funktionsnedsättning är medborgare med
            samma rättigheter och skyldigheter som personer utan funktionsnedsättningar.
            Men så ser det inte ut i dag. Människor med funktionsnedsättning
            stängs ute från olika områden p.g.a. bristande tillgänglighet.
            Kvinnor med funktionsnedsättning är dubbelt utsatta och osynliggörs
            alltför ofta. Arbetslösheten är högre och ekonomin sämre för många
            människor med funktionsnedsättning. Flickor och pojkar med funktionsnedsättning
            får inte alltid det stöd de behöver för att klara skolan på ett
            bra sätt.
          </p>
          <p xml:id="i-8Qqd3PdWo6KXfnw1e6Voyk">
            Genom ökad kompetens och förbättrad lagstiftning kan det tillgängliga
            samhället minska kostnader och öka delaktigheten. Det slår FN
            fast i sin konvention om rättigheter för personer med funktionsnedsättningar:
          </p>
          <p xml:id="i-9diSSkU97JwbcEr94Z3i6L">
            För att göra det möjligt för personer med funktionsnedsättning
            att leva oberoende och att fullt ut delta på alla livets områden,
            ska konventionsstaterna vidta ändamålsenliga åtgärder för att
            säkerställa att personer med funktionsnedsättning får tillgång
            på samma villkor som andra till den fysiska miljön, till transporter,
            till information och kommunikation, innefattande informations-
            och kommunikationsteknik.
          </p>
          <p xml:id="i-W8QGiz2Z93MAzyRwdwVLbB">
            För att öka delaktigheten och självbestämmandet behövs det åtgärder
            inom en rad olika områden. I denna motion har vi valt att behandla
            frågor som handlar om att öka delaktigheten genom fysiska förändringar
            i samhället och vi lämnar förslag som rör tillgänglighet, personlig
            assistans, ledsagning och hjälpmedel. I motion V208 Skydd av våldsutsatta
            kvinnor tar vi också upp mäns våld mot kvinnor med funktionsnedsättning.
          </p>
          <p xml:id="i-9xkjzZAuLaqntw4me2Sv3u">
            Vi föreslår dessutom en höjning av anslaget till handikapporganisationerna
            med 20 miljoner kronor per år i vår motion V200. Bidraget till
            handikapporganisationerna är en fast summa som inte räknas upp
            automatiskt. Senast den höjdes var 2008 efter att ha varit oförändrad
            sedan 2000. För att kunna ta det ansvar som numera krävs av dem
            behöver dessa organisationer mer resurser. När nya organisationer
            tillkommer ska de dessutom ha del av bidraget. I samma motion
            (2012/13:So267) ingår också en satsning på ökad kompetens inom
            handikappomsorgen.
          </p>
          <head xml:id="i-XDP4UyMVEVcLqbauDNcRA" type="h1">
            4 Tillgänglighet
          </head>
          <p xml:id="i-5wPR8CBHPSQqgLQHUK22cc">
            Kampen för tillgänglighet är central för att öka delaktigheten.
            Det är därför den samlade funktionshinderrörelsen har mobiliserat
            kring frågan om tillgänglighet och bl.a. arrangerat Marschen för
            tillgänglighet runt om i Sverige under tio års tid samt Torsdagsaktionen,
            utanför Regeringskansliet, sedan den 19 november 2010. Tillgänglighet
            är en fråga om att ge alla medborgare samma demokratiska rättigheter
            och möjligheter i samhället.
          </p>
          <p xml:id="i-EuyH5nJ1DGeCEJ6jMgdfJS">
            En satsning på att göra samhället tillgängligt är också en samhällsekonomiskt
            lönsam investering på både kort och lång sikt. Sysselsättningsgraden
            bland personer med funktionsnedsättning är betydligt lägre än
            för resten av befolkningen, ca 50 procent, och antalet personer
            med funktionsnedsättning som är arbetslösa har fördubblats sedan
            1990. Att göra arbetsplatser, bostäder, transporter och offentliga
            lokaler tillgängliga skulle öka möjligheterna för personer med
            funktionsnedsättning att delta i utbildningar, i arbetslivet,
            och i samhällslivet som helhet. Det skulle innebära stora samhällsekonomiska
            vinster. En omfattande satsning på att bygga bort tillgänglighetshinder
            skulle dessutom på kort sikt skapa många arbetstillfällen.
          </p>
          <p xml:id="i-DMZtbLfLSLegs2EgzroLqj">
            Den svenska funktionshinderrörelsen har tagit fram en skrift
            Tillgänglighet lönar sig. Här påvisas bl.a.:
          </p>
          <list xml:id="i-V9VcQfefhS7N176cNcMmbR" style="ul">
            <item xml:id="i-B4o14kh21MG87LhDFvNQtX">
              Var femte person som lever i Sverige har någon form av funktionsnedsättning.
            </item>
            <item xml:id="i-BvzGwH3qwtc71uh8J68k8h">
              Vinsterna med ett samhälle som är tillgängligt och användbart
              för alla medborgare är många. Om delaktigheten ökar minskar utanförskapet.
              Om det blir lättare att ta sig till och in på en arbetsplats får
              staten ökade skatteintäkter.
            </item>
            <item xml:id="i-YTnQPovdyPa9CAex4z6Y4Z">
              Exempel: Om en person går från att vara helt arbetslös till att
              arbeta 10 procent blir det en samhällsekonomisk vinst på 12 400
              kronor per år. Beräkning utgår från en av arbetsmarknadens lägsta
              löner, 16 600 kronor i månaden. Den samhällsekonomiska vinsten
              ökar med mellan 20 och 70 procent om anhörigas kostnader räknas
              med.
            </item>
          </list>
          <p xml:id="i-WCQgNNA48bMGtcBiNpSCFP">
            Efter ett förslag från bl.a. Vänsterpartiet gjorde riksdagen
            den 14 juni 2012 ett tillkännagivande om att regeringen skyndsamt
            ska återkomma till riksdagen med ett lagförslag om förbud mot
            diskriminering p.g.a. bristande tillgänglighet för personer med
            funktionsnedsättning. Eftersom frågan redan är grundligt utredd
            förväntar vi oss att regeringen inte fortsätter att bromsa utan
            kommer med ett väl genomarbetat lagförslag redan under detta riksdagsår
            så att lagen kan träda i kraft senast den 1 juni 2013.
          </p>
          <head xml:id="i-S1M4NSmZx4muzGyjDiYrxh" type="h2">
            4.1 Investeringar i ökad tillgänglighet
          </head>
          <p xml:id="i-4sAgsr7tZNqw39GbB2rKmQ">
            Den ändrade lagstiftningen kommer att ge upphov till ökade kostnader
            för investeringar i tillgänglighet i samhället för såväl offentlig
            som privat sektor även om det är omöjligt att göra några exakta
            beräkningar av dessa kostnader. För att ge ett incitament och
            se till att tillgänglighetsanpassningen inte drar ut på tiden
            föreslår Vänsterpartiet att det införs ett tillfälligt ekonomiskt
            stöd, Tillgänglighets-ROT, som ger rätt till bidrag för åtgärder
            och ombyggnationer som syftar till att göra lokaler tillgängliga
            för alla. Stödet är på totalt 2 miljarder per år och ska kunna
            sökas för anpassning av offentliga lokaler och små affärslokaler,
            restauranger och caféer. Stödet ska vara ett incitament och därför
            inte vara längre än tre år. Ansvaret är delat och därför ska inte
            staten stå för hela kostnaden, utan aktörer på alla nivåer, såväl
            privata som offentliga, ska vara skyldiga att på egen bekostnad
            genomföra de åtgärder som lagen kräver.
          </p>
          <p xml:id="i-NdZo6VcycjwCsj9UMfJkQi">
            Stödet ska användas som stimulansmedel inom det område som inte
            är lagstadgat i dag, men som kommer att vara det när tillgänglighet
            införs som diskrimineringsgrund. Det ska inte vara möjligt att
            få stöd för åtgärder som det redan nu finns en skyldighet att
            åtgärda och som redan borde vara åtgärdade för att undvika att
            de som inte har följt gällande lagstiftning kompenseras ekonomiskt.
            Det gäller t.ex. plan- och bygglagens (PBL) 21 a § 17 kap. där
            det står att enkelt avhjälpta hinder mot tillgänglighet i lokaler
            dit allmänheten har tillträde och på allmänna platser ska undanröjas
            i enlighet med Boverkets föreskrifter.
          </p>
          <p xml:id="i-Sr8qMwaRAXkHT13JizEbgv">
            Det innebär också att stöd endast kan bli aktuellt för anpassning
            av lokaler som är byggda innan plan- och bygglagens bestämmelser
            infördes (PBL 1 § 8 kap.), dvs. att byggnader ska vara tillgängliga
            och användbara för människor med funktionsnedsättning. Det bör
            också vara möjligt att få stöd för anpassning av lokaler där det
            råder förvanskningsförbud (PBL 13 § kap. 8).
          </p>
          <p xml:id="i-SZzUE3usGYbbs7R326xBJY">
            Ytterligare förutsättningar för att kunna få stödet är att det
            vid verksamheter av större omfattning har genomförts en tillgänglighetsinventering
            samt att det finns en plan i anslutning till inventeringen för
            hur bristande tillgänglighet ska åtgärdas. Det ska dessutom ingå
            en obligatorisk uppföljning för att kontrollera att stödet har
            använts i enlighet med ansökan.
          </p>
          <p xml:id="i-M1WPKjhXnukhWRhYtTGMsc">
            Vi föreslår också att ett hissbidrag inrättas samt att Arbetsmiljöverket
            ska kunna anställa tillgänglighetskonsulter för att arbeta med
            informations- och inspektionsarbete samt ge handfasta råd till
            arbetsgivare för hur man når målen om skälig tillgänglighetsnivå
            på arbetsplatser. Dessa satsningar ingår i Vänsterpartiets budgetmotion
            2012/13:Fi250.
          </p>
          <head xml:id="i-CWZzxyprjp3FbA8cGuESEA" type="h2">
            4.2 Krav på tillgänglighet vid offentlig upphandling
          </head>
          <p xml:id="i-AZ4YRjiZpCFnv9BgTpErLb">
            Ytterligare sätt att påskynda tillgänglighetsanpassningen i den
            privata sektorn är att se till att det ställs krav på tillgänglighet
            i all offentlig upphandling. I dag går det att ställa krav på
            tillgänglighet i de tekniska specifikationerna vid upphandling
            av byggentreprenader och -koncessioner samt varor och tjänster.
            Vi anser därför, i likhet med funktionshinderrörelsen, att lagen
            om offentlig upphandling måste kompletteras med en bestämmelse
            så att det också blir möjligt att ställa krav på tillgänglighet
            vid upphandling av tjänster och system för information och kommunikation.
            Dessutom bör det också vara obligatoriskt att lämna information
            om den upphandlade varans eller tjänstens tillgänglighet.
          </p>
          <p xml:id="i-SkUtYbnr4ak4GZemXis62C">
            Upphandlingsutredningen har fått i uppdrag att utvärdera upphandlingsregelverket
            ur ett ekonomiskt och samhällspolitiskt perspektiv. Denna utredning
            bör få ett tilläggsdirektiv (och förlängd tid) att utreda och
            lämna förslag på hur lagen om offentlig upphandling kan kompletteras
            med krav på tillgänglighet. Detta bör riksdagen som sin mening
            ge regeringen till känna.
          </p>
          <head xml:id="i-MLoGvJ7VvigfuoPcbdscUN" type="h1">
            5 Personlig assistans en rättighetsfråga
          </head>
          <p xml:id="i-JSgcJKaTgMQw8QYYS2YKEh">
            En av grundtankarna med personlig assistans är att människor
            med funktionsnedsättning ska få leva det liv som de vill leva.
            Personlig assistans har förbättrat livskvaliteten enormt för många
            och är en av de viktigaste jämlikhetsreformerna i Sveriges historia.
          </p>
          <p xml:id="i-5Q9ZNQSonUq8MX9zXovqeR">
            I FN-konventionen om mänskliga rättigheter för personer med funktionsnedsättning
            fastslås rätt till självbestämmande och rätten att kunna delta
            i samhället. Personlig assistans är en av de serviceformer som
            FN-konventionen beskriver som en rättighet. Målet med service
            som personlig assistans är inkludering och deltagande i samhället.
            Det handlar alltså om en rättighet som sträcker sig långt utöver
            rätten att få hjälp med dusch, påklädning och andra liknande ting.
            Det handlar om en rätt till personlig assistans som skapar full
            delaktighet med andra ord rätt till medborgarskap.
          </p>
          <p xml:id="i-Ma644CG535tmyC2paNk2Ei">
            FN-konventionens rättighet till service hör till de s.k. ekonomiska,
            sociala och kulturella rättigheterna. När det gäller dessa finns
            det inte en absolut rättighet till dem utan hur de garanteras
            är beroende av landets resurser. Men i konventionen anges att
            med avseende på ekonomiska, sociala och kulturella rättigheter
            åtar sig varje konventionsstat att vidta åtgärder och till fullo
            utnyttja sina tillgängliga resurser. Sverige har alltså ett ansvar
            att maximalt använda våra resurser för att se till att rättigheterna
            blir verklighet.
          </p>
          <p xml:id="i-U9vWuqZzrR4Zb4gDm55FC4">
            I en rapport om assistansersättningens samhällsekonomiska effekter
            (Socialstyrelsen, 2008-131-27) finner Socialstyrelsen att personlig
            assistans också är en samhällsekonomiskt kostnadseffektiv insats
            som borde utökas till fler personer.
          </p>
          <head xml:id="i-JgFSMY5wpsKcg1siEkxFyZ" type="h2">
            5.1 Besparingstrenden
          </head>
          <p xml:id="i-YcQbEnfbBmLCiXi8A15BN4">
            LSS-kommittén har sett över lagstiftningen och lämnat förslag
            i sitt slutbetänkande Möjlighet att leva som andra (SOU 2008:77).
            Samtidigt som det finns vissa bra förslag i utredningen har alltför
            många av förslagen sin grund i att man vill spara pengar. Generellt
            sett ser Vänsterpartiet inte stora möjligheter till det om man
            samtidigt ska uppfylla Sveriges åtaganden om rättigheter för personer
            med funktionsnedsättning, vilket vi tveklöst måste göra.
          </p>
          <p xml:id="i-FmGtKjZXy1XXkFp1rETc5u">
            I både utredningen och den följande propositionen från regeringen
            (Personlig assistans och andra insatser åtgärder för ökad kvalitet
            och trygghet, prop. 2009/10:176) problematiseras kostnadsutvecklingen
            när det gäller personlig assistans. Regeringen skriver att de
            ser dämpande av kostnader som en av fyra principiella utgångspunkter
            i politiken kring personlig assistans. I propositionen skriver
            regeringen att kostnadsutvecklingen ska uppmärksammas nu och även
            fortsättningsvis. De skriver vidare att möjligheter att dämpa
            kostnadsutvecklingen måste övervägas, vilket är en tydlig signal
            till ansvariga myndigheter.
          </p>
          <p xml:id="i-SjDQ68fM3xd6hnRS1RdSc8">
            Vi anser att den personliga assistansen inte ska kosta mer än
            nödvändigt, men för Vänsterpartiet är inte kostnadsdämpning en
            principiell utgångspunkt i sammanhanget utan rätten till en god
            personlig assistans ska stå i fokus.
          </p>
          <head xml:id="i-Xg4DBsL176JXPhJG7ShLMV" type="h2">
            5.2 Akuta behov av lagändringar
          </head>
          <p xml:id="i-MEJx4bhDNDNU89g8sua9Lg">
            Det stora och akuta problemet när det gäller personlig assistans
            i dag är den utveckling av Försäkringskassans bedömningar av begreppet
            grundläggande behov som påbörjats utan politiska beslut.
          </p>
          <p xml:id="i-S4NwRRz9egawJnAwtYnAoU">
            Till de grundläggande behoven räknas: hjälp med personlig hygien,
            hjälp med måltider, hjälp med att klä av och på sig, hjälp med
            att kommunicera med andra och annan hjälp som förutsätter ingående
            kunskaper om den som har funktionsnedsättningen. För att vara
            berättigad till assistansersättning måste dessa grundläggande
            behov av assistans bedömas kräva assistans minst tjugo timmar
            per vecka.
          </p>
          <p xml:id="i-Dotc8VW6m7KB7ta5vhj6RK">
            Försäkringskassans bedömningar har på senare år skärpts på ett
            orimligt sätt som inte står i överensstämmelse med lagstiftningens
            intentioner. Detta inleddes 2007, men regeringens fokus på kostnadsfrågan
            har gjort att utvecklingen har eskalerat under senare år. Den
            nya linjen innebär att endast integritetskänsliga delar i de grundläggande
            behoven ska räknas när det ska avgöras om en persons grundläggande
            behov uppgår till minst tjugo timmar per vecka. Ett exempel som
            ofta nämns och tillämpas i verkligheten är att Försäkringskassan
            inte längre anser att det föreligger ett för assistansersättning
            grundläggande behov vid måltider i de fall man själv kan föra
            mat till munnen, även om funktionsnedsättningen innebär att man
            inte själv kan skära, tillreda eller plocka fram maten. Ett annat
            exempel är att det inte räknas in i grundläggande behov att kunna
            tvätta sitt eget hår, utan Försäkringskassan räknar endast in
            assistansbehov vid toalettbesök och att kunna tvätta sig i övrigt
            vid bedömningen om huruvida man kan sköta sin hygien.
          </p>
          <p xml:id="i-819fwQDK1Me25wQMkEp6xK">
            Försäkringskassan nya bedömningslinje bekräftades 2009 av en
            dom i vad som då hette Regeringsrätten, nu Högsta förvaltningsdomstolen.
            I domen nekas en strokedrabbad man som är förlamad och sitter
            i rullstol assistans. Ett motiv till detta var att han kunde äta
            själv och därför inte hade de grundläggande behov av hjälp som
            skulle berättiga till assistansersättning. Följden av domen har
            blivit en mycket snävare och mer mekanisk bedömning av vad som
            kan ge rätt till assistans.
          </p>
          <p xml:id="i-28kcYevKJu8WDbwig9gdUn">
            De skärpta bedömningarna har lett till att många helt blivit
            av med sin assistansersättning och utvecklingen går allt snabbare.
            År 2010 hamnade 269 tidigare assistansberättigade under 20-timmarsgränsen
            vid omprövningar och 2011 var antalet 293. Detta innebär att allt
            fler nu förlorar sin assistans vid omprövningar och om det fortsätter
            i samma takt kommer det att handla om över 1 000 personer sedan
            2007.
          </p>
          <p xml:id="i-Cg1im9U6fwuRJmhyDR27EJ">
            Försäkringskassan har haft i uppdrag att rapportera till regeringen
            om sitt arbete när det gäller bedömningar av grundläggande behov.
            En sådan rapport kom också under sommaren 2011. Rapporten berör
            dock inte alls de problem som många beskrivit. I stället är inriktningen
            att gå vidare på den inslagna linjen när det gäller grundläggande
            behov samt att ta fram metoder för att på ett mer enhetligt sätt
            kunna bedöma övriga behov som kan berättiga till assistans.
          </p>
          <p xml:id="i-oxqy96RwsKwVaeczZusAX">
            Socialstyrelsen har samtidigt haft i uppdrag att i samarbete
            med Försäkringskassan utarbeta en metod för att bedöma grundläggande
            behov av assistans, ett s.k. behovsbedömningsinstrument. Ett första
            försök till detta utsattes för omfattande kritik p.g.a. de frågor
            som handläggarna skulle ställa till dem som ansökte om assistans.
            Frågorna uppfattades som mycket integritetskränkande. Ett nytt
            försök att ta fram ett behovsbedömningsinstrument har nu gjorts
            och presenterats den 31 augusti. Det finns fortfarande en oro
            för vad det innebär, men kritiken har mildrats.
          </p>
          <p xml:id="i-HfArB4De7W6janLNxbzSvu">
            År 2009 tog socialutskottet del av den oro som många då kände
            när det gäller risken för att bli av med assistanstimmar och att
            vid bedömningarna få sitt liv kartlagt i detalj genom integritetskänsliga
            frågor. Efter förslag från utskottet antog riksdagen ett tillkännagivande
            som innebar att regeringen skulle följa frågan om bedömningar
            av grundläggande behov noggrant och återkomma till riksdagen efter
            att Försäkringskassan och Socialstyrelsen hade utfört de ovan
            nämnda uppdragen. Både Försäkringskassan och Socialstyrelsen har
            nu redovisat sina uppdrag. Detta till trots valde utskottet att
            avvakta Inspektionen för socialförsäkringens (ISF) redovisning
            av uppdraget att analysera det årliga utfallet för Försäkringskassans
            beslut vid prövning av nya ansökningar och tvåårsomprövningar
            och utvecklingen av dem. ISF ska också analysera vilka assistansberättigade
            personer som mister respektive får utökad assistans och vilka
            andra stödinsatser som ges. I utskottets tillkännagivande begärs
            att frågan ska hanteras skyndsamt och att ISF skall delredovisa
            sina slutsatser i december 2012. Regeringen ska därefter skyndsamt
            återkomma med sin bedömning av huruvida åtgärder behövs för att
            upprätthålla intentionerna i LSS. Vänsterpartiet valde i det läget
            att som enda parti stå fast vid kravet på förtydligande av LSS.
          </p>
          <p xml:id="i-J4PSdjF3RxKmCQQB7bZbuM">
            Även om kritiken mot förslaget till behovsbedömningsinstrument
            nu är mildare än efter det att det första förslaget kom förändrar
            det inte grunden för den oro som många känner för att helt eller
            delvis bli av med sin assistans. Antalet beviljade timmar per
            person stiger, men detta gäller dem med de mest omfattande funktionsnedsättningarna.
            Andra som tidigare haft en självklar rätt till assistans blir
            av med timmar eller känner oro inför sin omprövning.
          </p>
          <p xml:id="i-Q8g8tz3FX69T7tw8XCS8DL">
            För de personer som blir av med sin assistansersättning innebär
            det ofta en personlig katastrof. Möjligheterna att leva ett liv
            som andras begränsas påtagligt, trots uppenbara behov av assistans
            som tidigare hade lagstöd. Många görs beroende av anhöriga. Denna
            nya praxis stämmer inte överens med de åtaganden Sverige har enligt
            FN:s konvention om rättigheter för personer med funktionsnedsättning.
          </p>
          <p xml:id="i-PArNopdQPbXYkdjvAkEvZp">
            För att vända utvecklingen krävs därför lagändringar. Därför
            bör regeringen skyndsamt lägga fram förslag till ändring av 9
            a § lagen (1993:387) om stöd och service till vissa funktionshindrade,
            så att man uppfyller ursprungsintentionerna i LSS om möjligheten
            att leva ett liv som andra. Detta bör riksdagen som sin mening
            ge regeringen till känna.
          </p>
          <head xml:id="i-SvHnhQiJbJwpvSbVFg8vpo" type="h2">
            5.3 Undanröj hinder för arbete och föräldraskap
          </head>
          <p xml:id="i-9fxop34Ls9zMqDuDWDw25w">
            Assistansberättigades rätt att arbeta och vara föräldrar är inte
            tillräckligt tydliga i lagstiftningen i dag, men det är ändå så
            att personlig assistans har möjliggjort arbete och aktivt föräldraskap
            för många. Om de som förlorar sin personliga assistans i stället
            görs beroende av hemtjänst innebär det att föräldrar som behöver
            hjälp till och från miljöer utomhus inte kan få det. Det finns
            väldigt små möjligheter att inom ramen för hemtjänsten vara med
            sina barn i lekparker, gå i skog och mark, besöka nöjesfält m.m.
            Eller för den delen att följa med sina barn när de är i behov
            av sjukvård. I barnkonventionen är det tydligt att barn inte får
            diskrimineras p.g.a. att föräldrarna har funktionsnedsättningar.
          </p>
          <p xml:id="i-L5uPncpnbNzxfxTbYHGQ35">
            När det gäller arbete är personlig assistans i många fall en
            förutsättning för att kunna arbeta och kan dessutom utgöra skillnaden
            mellan att kunna arbeta heltid eller att inte kunna arbeta alls,
            med ohälsa och usel självkänsla som följd. Den som nu blir av
            med sin assistansersättning kan därför få betala ett högt pris
            både ekonomiskt och socialt.
          </p>
          <p xml:id="i-AWaKzwmqmjEE3ydufrvPjm">
            Det finns exempel på människor som har fått erbjudande om arbete
            på annan ort än bostadsorten och därför skulle behöva pendla.
            Assistansersättningen täcker inte assistans i samband med resor
            eller assistentens uppehälle på arbetsorten. Valet blir att tacka
            nej till jobbet, flytta eller betala assistanskostnaderna ur egen
            ficka.
          </p>
          <p xml:id="i-7yrH2s81n23f6cvuNnthU2">
            I Högsta förvaltningsdomstolens prejudicerande dom från 2009
            om vad som räknas som grundläggande behov sågs det som en nackdel
            för mannen att han arbetade som forskare 30 timmar i veckan. Rätten
            menade att det talade mot att han skulle ha behov av kvalificerad
            hjälp.
          </p>
          <p xml:id="i-K5VWMCU5FAPh6AGGX5KmQr">
            Denna typ av hinder i regelverken för assistans måste tas bort.
            När hindren innebär att man måste tacka nej till ett arbete är
            det tydligt att hindret kan vara negativt ur ett samhällsekonomiskt
            perspektiv. Samhället bör göra allt för att alla ska ha lika stora
            möjligheter att arbeta och vara aktiva föräldrar. Tyvärr kvarstår
            många hinder för detta och en del av dem kan ha ganska enkla lösningar.
            Regeringen bör därför låta utreda om regelverken för personlig
            assistans är ändamålsenligt utformade för att möjliggöra arbete
            och aktivt föräldraskap. Detta bör riksdagen som sin mening ge
            regeringen till känna.
          </p>
          <head xml:id="i-3zusJv1e1d2gSwL258bqu9" type="h2">
            5.4 Förslag om ökad säkerhet vid beslut om och utbetalning av
            assistansersättning
          </head>
          <p xml:id="i-LmrW5q9KKmqN74dtc35zqG">
            Regeringen lämnar i budgetpropositionen för 2013 förslag för
            att minska fusket med assistansersättningen. Den bygger på betänkandet
            Åtgärder mot fusk och felaktigheter med assistansersättning (SOU
            2012:6).
          </p>
          <p xml:id="i-GHq9Csrq4gNQV6qhaBjWwW">
            En del av utredningens förslag har väckt starka reaktioner från
            dem som själva använder assistans, funktionshindersrörelsen och
            anordnare av personlig assistans. Handikappförbunden har i sitt
            remissvar framfört stark kritik mot att de inte varit aktivt involverade
            i utredningens arbete. Vänsterpartiet anser att det är mycket
            viktigt att personer med funktionsnedsättning genom sina intresseorganisationer
            aktivt kan delta i utredningar som berör deras liv och vardag.
            Utredningens remisstid har varit kort och sällan har en proposition
            presenterats så snabbt. Remisstiden gick ut den 25 april och regeringens
            förslag lades direkt i budgetpropositionen den 20 september.
          </p>
          <p xml:id="i-KWbghEhn28mVY362bMsuMh">
            Fusk med assistansersättningar ska självklart inte förekomma
            eftersom det urholkar reformens legitimitet. Skattepengar till
            assistans ska gå till det de är avsedda för. Den som misstänks
            ha begått en olaglighet ska följaktligen också polisanmälas.
          </p>
          <p xml:id="i-9jXf8DHqjsUrDMfuzNViai">
            Men i utredningen saknas ett bra underlag om hur stora de felaktiga
            betalningarna inom assistansersättningen är. I utredningen uppskattas
            att 915 procent av all utbetald ersättning bero på fusk och felaktiga
            utbetalningar utan att det finns ett ordentligt faktaunderlag.
            Men att siffrorna skulle vara så här höga har ifrågasatts av bl.a.
            Försäkringskassan.
          </p>
          <p xml:id="i-62GEGsZ9Xsu7unSbwTtFZF">
            Trots det bräckliga underlaget kan vissa av regeringens förslag
            vara motiverade att genomföra, t.ex. att ställa större krav på
            anordnarna vilket innebär ett ökat skydd för brukarna och en högre
            kvalitet på den personliga assistansen. Andra förslag kan Vänsterpartiet
            inte ställa upp på då de bl.a. inskränker självständigheten och
            integriteten för de människor som har personlig assistans.
          </p>
          <p xml:id="i-ReENC6BuYASfr5DQmDSKzg">
            Regeringen har också valt att inte lägga fram några av de förslag
            som fått mest kritik, som att god man och ställföreträdare inte
            skulle få arbeta som personlig assistent. Det är bra att dessa
            förslag har utelämnats.
          </p>
          <p xml:id="i-2MUwBtEEvnKFTXcPkzFLNJ">
            När det gäller skyldigheten för anordnare av personlig assistans
            att tillhandahålla all assistans delar vi regeringens ståndpunkt
            att bestämmelsen endast bör riktas mot assistansanordnare. En
            anordnare kommer genom förslaget inte att kunna neka assistans
            till en assistansberättig på vissa tider. Den enskilde ska alltså
            även fortsättningsvis vara fri att välja olika assistansanordnare
            för olika tider.
          </p>
          <head xml:id="i-Swkxk6NQz1z8mLya4K3WtF" type="h3">
            5.4.1 Assistansersättning vid sjukhusvistelse
          </head>
          <p xml:id="i-7DY3eEUUNYNLachDxVm3gm">
            Försäkringskassan har i sitt svar på ett regeringsuppdrag lämnat
            rapporten Försäkringskassans förslag för minskat krångel där det
            bl.a. föreslås att assistansersättning får lämnas för högst sex
            månader då den ersättningsberättigade vårdas på sjukhus. Enligt
            Försäkringskassan ska detta gälla om den assistansberättigade
            hade assistans redan innan sjukhusvistelsen och under förutsättning
            att den personliga assistenten inte utför sjukvårdande uppgifter
            eller sådan omvårdnad som sjukvårdshuvudmannen ska göra. I den
            tidigare nämnda lagrådsremissen fanns ett förslag från regeringen
            att Inspektionen för socialförsäkringen skulle utreda och bedöma
            om det var lämpligt att ändra reglerna i enlighet med Försäkringskassans
            förslag och de ekonomiska konsekvenserna av detta. I propositionen
            är detta förslag borta.
          </p>
          <p xml:id="i-CaeN6mVkNe65gTauhZoMTk">
            Frågan är viktig för de assistansberättigade ur flera aspekter;
            dels p.g.a. att sjukvårdens personal i flera fall inte har den
            personliga kunskap om den assistansberättigade som behövs, dels
            för att det för många assistansberättigade innebär en stor förlust
            om deras personliga assistenter tvingas söka annat arbete under
            den tid de vistas på sjukhus.
          </p>
          <p xml:id="i-KvQ8q9DWwezuwmLv5CBLNk">
            Inspektionen för socialförsäkringen bör ges i uppdrag att utreda
            frågan om möjligheten för den enskilde att behålla assistansersättningen
            vid sjukvistelse och redovisa kostnadskonsekvenserna av detta.
            Detta bör riksdagen som sin mening ge regeringen till känna.
          </p>
          <head xml:id="i-TATZn8qj2dZyTsoJMH87gs" type="h3">
            5.4.2 Studier och arbete utomlands
          </head>
          <p xml:id="i-RkaC2BXUC52cZ69aKQCAZY">
            Även personer som har personlig assistans ska som andra kunna
            studera eller arbeta utomlands utanför EU och EES-området i perioder.
            Vi välkomnar därför att regeringen instämmer i bedömningen att
            det ska vara möjligt. Vi känner dock en oro att detta kan komma
            att bedömas alltför restriktivt och anser därför att tillämpningen
            på detta område särskilt ska följas upp i ISF utvärdering 2015.
            Detta bör riksdagen som sin mening ge regeringen till känna.
          </p>
          <head xml:id="i-Jeo8EoRDck19SqpoUj9vsG" type="h3">
            5.4.3 Närstående som personliga assistenter
          </head>
          <p xml:id="i-2oU3TxBQoKDLkWwe5hcEXH">
            Ett av de förslag i utredningen som har väckt mest diskussion
            är att när närstående arbetar som assistenter ska Försäkringskassan,
            kommunen och Socialstyrelsen få göra inspektioner i bostaden.
            För att undvika dessa inspektioner ska de personliga assistenterna
            var anställda av kommunen. Kritikerna mot förslaget menar att
            det inskränker rätten till integritet.
          </p>
          <p xml:id="i-Nd1bUG8DYzhN8yoV7Sr9T">
            I propositionen framgår det att Försäkringskassan redan har rätt
            att göra besök för att utreda rätten till och omfattningen av
            den personliga assistansen. Nu föreslås att kommunen under samma
            förutsättningar ska få rätt att besöka den insatsberättigade för
            att utreda behovet av assistans. Det handlar inte om att inspektera
            bostaden. Socialstyrelsen föreslås också få rätt att utföra inspektion
            för tillsyn av assistans i bostaden.
          </p>
          <p xml:id="i-GR47iTNsdQf9Gr2DedWTuP">
            Vänsterpartiet motsätter sig inte detta eftersom vi anser det
            vara viktigt att det finns insyn kring att den enskilde får den
            hjälp han/hon ska ha. Många med mycket omfattande funktionsnedsättningar
            har i dag assistans. Många är beroende av närstående och assistenter
            för att kunna kommunicera. I de allra flesta fall gör närstående
            ett enastående jobb som personliga assistenter. Men det förekommer
            också att närståendes intressen går före den assistansberättigade.
            Övergrepp och vanvård förekommer även inom personlig assistans
            precis som inom andra delar av funktionshindersverksamheten.
          </p>
          <p xml:id="i-WzjVzNLwTqc778NSSM8wkL">
            När det gäller våld mot kvinnor är hemmet den farligaste platsen.
            Vi anser därför att de ska finnas möjlighet till insyn och tillsyn
            med målet att den assistansberättigade ska få den hjälp han/hon
            behöver. Det är en självklarhet för oss att den som har personlig
            assistans deltar aktivt i samhällslivet och många gånger inte
            befinner sig i hemmet. Likaså att man när man har skäl för det
            ska ha möjlighet att tacka nej och förlägga besöket till ett senare
            tillfälle. Eftersom åtgärden är integritetskränkande anser vi
            att det är oerhört viktigt att den följs upp och utvärderas. Det
            är för lång tid att vänta till ISF slutrapportering 2017. En fördjupad
            utvärdering av denna del bör redovisas senast 2015. Detta bör
            riksdagen som sin mening ge regeringen till känna.
          </p>
          <head xml:id="i-UbNfbtzL4Gd3JCpS6Pt9kv" type="h3">
            5.4.4 Uppgiftsskyldighet för anordnare av personlig assistans
          </head>
          <p xml:id="i-7cqgbQwmDfgWSvBMw7xTN4">
            Regeringen föreslår att den som är anordnare av assistans ska
            vara skyldig att anmäla ändrade förhållanden som påverkar rätten
            till eller storleken på assistansersättningen. Regeringen sätter
            här fusket före brukarens möjlighet till en självständig assistans
            och en trygg relation till assistenterna. Den personliga assistansen
            är mycket privat och förtroendet mellan brukare och assistent
            är oerhört viktigt.
          </p>
          <p xml:id="i-MXgTNNGZvydnGnVLW5MWrz">
            Med detta förslag har vi kommit ifrån grundtanken att den assistansberättigade
            ska kontrollera sin vardag. Som flera remissinstanser har påpekat
            är det dessutom integritetskränkande och frångår principen om
            att bedömningen av assistansbehovet är en fråga mellan myndighetsutövaren
            och den försäkrade. Vi föreslår därför att riksdagen avslår regeringens
            förslag till förändring av 110 kap. 46 § socialförsäkringsbalken,
            gällande ansvar för assistansanordnare att anmäla ändrade förhållanden
            till Försäkringskassan. Detta bör riksdagen besluta.
          </p>
          <head xml:id="i-GqQGo9XL4qAybaqFcmqbCh" type="h2">
            5.5 Timschablonen
          </head>
          <p xml:id="i-BVQRi22VXupvcnqcKuTWih">
            En orsak till ökade kostnader är ersättningssystemets utformning
            i form av en timschablon, vilket både Försäkringskassan och Inspektionen
            för socialförsäkringen har påpekat. Den senare myndigheten har
            i rapporten Assistansmarknaden (rapport 2012:12) visat att ersättningens
            utformning ger privata assistansanordnare en marginal på i genomsnitt
            54 kronor per timme. Totalt överkompenseras de privata företagen
            med drygt 2 miljarder kronor per år. Samtidigt är ersättningen
            för låg för många kommuner eftersom kollektivavtal om exempelvis
            arbetstider och rätt till heltid gör att personalkostnaderna är
            högre än vad som erhålls via assistansersättningen. Det är därför
            bra att regeringen aviserar en översyn av schablonersättningen
            i budgetpropositionen för 2013. Samtidigt vill vi påpeka nödvändigheten
            av att intresseorganisationerna aktivt kan medverka i detta arbete.
          </p>
          <head xml:id="i-NGeyWFbyXJnWXts6FaecEs" type="h1">
            6 Ledsagning
          </head>
          <p xml:id="i-6P27KuCXDxeW789vN2s2go">
            Ledsagning kan ges både enligt lagen om stöd och service till
            vissa funktionshindrade (LSS) och socialtjänstlagen (SoL). Insatsen
            kan erbjudas för dem som själva har svårt att komma ut för att
            träffa vänner, ägna sig åt fritidsaktiviteter eller delta i samhällslivet
            på olika sätt. Det kan t.ex. handla om personer med synskador
            eller på annat sätt nedsatt orienteringsförmåga. Möjligheterna
            att få ledsagning är mycket viktig för att bryta isoleringen för
            personer med funktionsnedsättning.
          </p>
          <p xml:id="i-61GaTPzKuv34PjXjygz7Bj">
            Socialstyrelsen har kartlagt kommunernas tillämpning av lagstiftningen.
            (Se rapporten Ledsagning enligt LSS och SoL kartläggning av kommunernas
            insatser 2010, artikelnummer 2011-3-49.) Rapporten ger en oroande
            bild av hur möjligheterna att få ledsagning ser alltför olika
            ut, i många fall begränsas allt mer och i vissa fall kostar mycket
            för den enskilde.
          </p>
          <head xml:id="i-Ke2avMBRwi4L2AKYChaLfb" type="h2">
            6.1 Förtydliga lagstiftningen om ledsagarservice enligt LSS
          </head>
          <p xml:id="i-WXSdkK8WFdStBFpB9D1ctR">
            Något som uppmärksammats under året är att flera kommuner tvingat
            brukaren att betala kostnaden för ledsagarens resor och entréavgifter.
            Denna linje har fått stöd av Högsta förvaltningsdomstolen.
          </p>
          <p xml:id="i-3frojpLTmfvf1nEKRQ2tAo">
            Ledsagarservice enligt LSS ska vara en rättighet som ska erbjudas
            på ett sätt som gör att brukaren ska kunna leva ett så normalt
            liv som möjligt och utan merkostnader. Socialstyrelsen konstaterar
            att i en av fyra kommuner har man satt begränsningar för rätten
            till ledsagning på ett sätt som saknar stöd i lagen. Det kan handla
            om begränsningar i antalet timmar man kan få och vilka aktiviteter
            som omfattas. Lagstiftningen om ledsagarservice enligt LSS bör
            därför förtydligas. Detta bör riksdagen som sin mening ge regeringen
            till känna.
          </p>
          <p xml:id="i-XyqJpbV2PCknsvvsjkG1db">
            En annan problematik är att det har det blivit allt svårare just
            för personer med grava synskador att få sina ansökningar om ledsagarservice
            beviljade. Allt fler kommuner anser att grav synskada inte längre
            ingår ibland de funktionsnedsättningar som ska ge rätt till stöd
            enligt LSS. Den tolkningen har dessutom fått stöd i domstol.
          </p>
          <p xml:id="i-CURy9r5DkeYpps9VxFD7BM">
            Det kan visserligen finnas möjlighet att i stället få ledsagning
            beviljad i enlighet med socialtjänstlagen (SoL). Nackdelen är
            då att insatserna kan kosta pengar, till skillnad från de insatser
            som beslutas enligt LSS, vilka är avgiftsfria. En majoritet av
            kommunerna (62 procent) tar ut sådana avgifter, enligt uppgifter
            från Socialstyrelsen. Hur höga taxorna är varierar, men vanligast
            är att det är samma timtaxa som hemtjänstavgiften.
          </p>
          <p xml:id="i-XVLqaDK2QGzZBXtai2XfVc">
            Regeringen bör därför återkomma med ett förtydligande av LSS
            så att personer med grava synskador åter kan få rätt till ledsagning.
            Särskilt som det står i förarbetena till LSS (prop. 1992/93:159
            s. 55 och 168) att personer med grava synskador är exempel på
            den personkrets som ska ha rätt till stöd och service enligt denna
            lag. Detta bör riksdagen som sin mening ge regeringen till känna.
          </p>
          <head xml:id="i-Mt5hg1tiZUBQ2Qy3HVR82g" type="h2">
            6.2 Ta fram nationella riktlinjer för ledsagning
          </head>
          <p xml:id="i-UkSjcjNKqpxYojCqUPsfXG">
            Socialstyrelsen konstaterar att kvaliteten och organisationen
            kring ledsagning varierar stort över landet. Detta gäller ledsagning
            enligt både LSS och SoL. För att inte levnadsvillkoren för personer
            med funktionsnedsättningar ska skilja sig åt i alltför stor utsträckning
            beroende på var man bor, behöver det också tas fram nationella
            riktlinjer. Socialstyrelsen bör få ett sådant uppdrag. Detta bör
            riksdagen som sin mening ge regeringen till känna.
          </p>
          <head xml:id="i-QhtKQ3sRgH2sZskCX89rqV" type="h2">
            6.3 Avgifter ska inte hindra någon att få ledsagning
          </head>
          <p xml:id="i-KcnW74BKfHfPEiz4JUkiR1">
            Något som länge uppmärksammats är den spretiga situationen när
            det gäller avgifter för ledsagning enligt SoL. I 92 kommuner erbjuds
            gratis ledsagning, i övriga varierar avgiften stort. I vissa fall
            tar man ut fastställda belopp på mellan 230 och 400 kr per månad,
            men vanligare är att man tar ut en avgift per tillfälle, som beräknas
            på olika sätt beroende på var man bor. I de kommuner som tar ut
            avgift per tillfälle räknas dock insatsen in i avgiftssystemet
            för hemtjänst och man tillämpar taket på 1 712 kr per månad, som
            gäller i hemtjänsten i hela landet.
          </p>
          <p xml:id="i-Tyw83bZ9fVDCsmJLNATegR">
            Det är ett problem att avgiftssystemen och därmed levnadsvillkoren
            ser så olika ut beroende på var man bor. I kommuner med höga avgifter
            kan den enskildes ekonomi avgöra om man har råd att ansöka om
            ledsagning, något som rimmar illa med principen att man inte ska
            drabbas av merkostnader p.g.a. sin funktionsnedsättning. Regeringen
            bör utreda frågan om en mer enhetlig avgiftssättning för ledsagning
            enligt SoL. Detta bör riksdagen som sin mening ge regeringen till
            känna.
          </p>
          <head xml:id="i-EEQZz4zfqFZgPWFRQ9FteP" type="h1">
            7 Alla tjänar på förskrivning av hjälpmedel
          </head>
          <p xml:id="i-NqV5uTgX7uunKKcmCe6rkp">
            Det är i många fall helt avgörande för livskvalitet och delaktighet
            i samhället för en person med funktionsnedsättning att de hjälpmedel
            som behövs tillhandahålls. Kostnaderna för hjälpmedel överdrivs
            ofta om man ser till de positiva effekter de har för hälsa och
            livskvalitet samt de ekonomiska vinster samhället faktiskt gör
            när hjälpmedlen bidrar till självständighet och självbestämmande.
            Hjälpmedelsinstitutet har t.ex. konstaterat att hjälpmedel till
            en person med en psykisk funktionsnedsättning ger en ekonomisk
            vinst för staten på omkring 23 000 kronor på fem års sikt. Om
            hjälpmedlet hjälper någon till arbete sparas statens kostnader
            för hjälpmedlen in på bara ett år, samtidigt som den enskilde
            individen förstås får en avsevärt bättre ekonomi och höjd livskvalitet.
          </p>
          <p xml:id="i-GUXF4FCH6PWN7yzdAogGzn">
            Trots hjälpmedlens positiva effekter har regelverken snävats
            åt runtom i landet. Förskrivningen har blivit mer restriktiv,
            hjälpmedel har försvunnit ur sortimentet och kostnader har lagts
            över på individen. Orsaken har varit att kommuner och landsting
            tvingats pressa ner kortsiktiga kostnader för att få budgeten
            att gå ihop. Återigen visar det sig att regeringens val att sänka
            skatter i stället för att satsa pengar på välfärden i kommuner
            och landsting får konsekvenser i människors vardag.
          </p>
          <head xml:id="i-8HNcvZhgN6EYS4zqgj5Vxn" type="h2">
            7.1 Fritt val samhället skjuter ifrån sig ansvaret
          </head>
          <p xml:id="i-UzdoUVVyHgwgJduTs3D43E">
            En av de mest betydelsefulla förändringarna på hjälpmedelsområdet
            just nu är ett försök med ett valfrihetssystem i några landsting.
            Systemet kallas helt enkelt Fritt val av hjälpmedel. Regeringen
            vill att systemet ska införas i hela landet. Att ge den enskilde
            mer inflytande över valet av hjälpmedel är positivt eftersom det
            skapar bättre förutsättningar att möta vars och ens behov. Många
            har uppfattat utbudet hos de offentliga huvudmännen som alltför
            begränsat. Samtidigt är det tydligt att ansvar lastas över från
            det offentliga till den enskilde. Det nya systemet ställer ännu
            högre krav på opartisk information än tidigare.
          </p>
          <p xml:id="i-CVYVrSWrKakVQiF9pZkR1g">
            Det s.k. fria valet av hjälpmedel innebär att brukaren får en
            rekvisition och därefter köper sitt hjälpmedel direkt av leverantören.
            Det innebär att brukaren blir ägare till hjälpmedlet och själv
            får ta det fulla ansvaret för det.
          </p>
          <p xml:id="i-TKjbLS9125gBPmpNNC8VSg">
            Det är dessutom konsumentköplagen som reglerar relationen med
            företaget som säljer hjälpmedlet. Som vanlig konsument har man
            rätt att reklamera varan om det är fel på den, men efter sex månader
            är det köparen som måste bevisa att det är ett ursprungligt fel.
            Svårigheter kan dock uppstå att få ett annat tillfälligt hjälpmedel
            i väntan på reparation eller leverans av nytt hjälpmedel. Säljaren
            är visserligen skyldig att lämna fullgoda anvisningar om säkerhet,
            installation och användning, men någon särskild utbildning för
            att få kunskap att utnyttja sitt hjälpmedel till dess fulla potential
            kan köparen knappast räkna med.
          </p>
          <p xml:id="i-oTBw6zy1E53eAut4oJUhi">
            Hjälp med modifikationer, service och reparationer kommer att
            kosta extra, allt under förutsättning att företaget finns kvar
            på marknaden och har möjligheter att hjälpa till med det. Annars
            måste brukaren hitta ett annat företag som förhoppningsvis har
            tillräckliga kunskaper om hjälpmedlet för att kunna reparera det.
          </p>
          <p xml:id="i-AVb5cp1pF2PeCcAUZz7EEQ">
            Priset vid eget val blir inte sällan högre eftersom styckepriset
            kan pressas vid upphandling. Det innebär att brukaren kan få betala
            ur egen ficka eftersom rekvisitionen inte utgår från priset på
            konsumentmarknaden. Särskilt har detta uppmärksammats när det
            gäller hjälpmedel för hörselskadade. Detta i ett läge där höga
            kostnader redan sedan tidigare ofta är ett problem för den enskilde
            brukaren, ibland i så hög grad att man avstått från hjälpmedel
            för att man inte har råd. Skillnader i inkomst, försäkringsskydd
            m.m. får med andra ord stor inverkan på enskilda individers valmöjligheter
            vid fritt val. På ett strukturellt plan kan man, precis som på
            andra områden, se att inslag av marknadslösningar i välfärden
            leder till ökade klassklyftor.
          </p>
          <p xml:id="i-Vtp8geK2StboqRe4ZEds6c">
            Det kommer också att uppstå en okontrollerad andrahandsmarknad
            för begagnade hjälpmedel där funktionen inte alltid kan garanteras.
            Det är enklare att ställa krav på hjälpmedel som är till låns.
            När de återlämnas är hjälpmedelscentralerna skyldiga att säkerhets-
            och funktionstesta samt serva hjälpmedlen innan de lämnas vidare.
            Och om de är trasiga och inte kan repareras så kasseras de.
          </p>
          <p xml:id="i-8e8ySMi65rcq2jV3oMhrnF">
            Valfrihetsreformen på hjälpmedelsområdet är precis som regeringens
            andra valfrihetsreformer ett ideologiskt val. Man förlitar sig
            på att marknaden ska lösa alla problem, i stället för att titta
            på hur de offentliga systemen kan förbättras och utvecklas mot
            mer valfrihet. Ansvaret förskjuts från det offentliga till individen.
          </p>
          <p xml:id="i-7qXs4y34JhQAhkhifxPV2a">
            Vänsterpartiet föreslår i motion 2012/13:Fi212 att lagen om valfrihetssystem
            ska upphävas vilket innebär att vi inte vill att den ska utvidgas
            till hjälpmedel som föreslås i betänkande Hjälpmedel ökad delaktighet
            (SOU 2011:77).
          </p>
          <head xml:id="i-Cc6qKo2UqZny3vSg4Kwrp7" type="h2">
            7.2 Det ska spela mindre roll var man bor
          </head>
          <p xml:id="i-XbTqWCRSpLMRA8eSikH9ci">
            Vilka hjälpmedel man har möjlighet att få och vilka kostnader
            detta innebär för den enskilde varierar mycket över landet. Detta
            är väl känt och man har bl.a. konstaterat detta i SOU 2004:83.
            I och med att hjälpmedel kan ha en så avgörande effekt för en
            persons livskvalitet är det problematiskt att bostadsorten ska
            vara avgörande i så hög grad som i dag.
          </p>
          <p xml:id="i-Ws5X9MnAWFzb2dgMoH77e7">
            Handikappförbunden (HSO) har arbetat med ett särskilt projekt
            om hjälpmedel. Där konstaterar man att det förutom regionala skillnader
            också finns tydliga skillnader mellan vilka hjälpmedel som förskrivs
            till kvinnor respektive till män. Detta beror delvis på att kvinnor
            och män söker olika typer av hjälpmedel, men det konstateras också
            att det finns könsskillnader i hanteringen på de ansvariga myndigheterna.
          </p>
          <p xml:id="i-WeUToUzGCmfCVxy8ENJXdF">
            Staten bör ta ett större ansvar än i dag för att förskrivningen
            av hjälpmedel ska bli mer likvärdig över landet. Att staten har
            ett övergripande ansvar för tillhandahållandet av hjälpmedel anges
            också i FN-konventionen om rättigheter för personer med funktionsnedsättningar.
          </p>
          <p xml:id="i-RrEKeUzoAg2gpLjFp9qy1w">
            Regeringen bör därför ge Socialstyrelsen i uppdrag att ta fram
            nationella riktlinjer för förskrivning av hjälpmedel. Detta bör
            riksdagen som sin mening ge regeringen till känna.
          </p>
          <head xml:id="i-Skp5aXU9ZnR2zA3yp12491" type="h2">
            7.3 Minska regelkrånglet
          </head>
          <p xml:id="i-UcwipDGbviLXDpYyT4qppp">
            Ett av de allvarligaste problemen på hjälpmedelsområdet är att
            det är svårt att hitta information om vilka hjälpmedel som finns
            och vart man ska vända sig för att få dem. Ett hjälpmedel som
            behövs för den dagliga livsföringen, ett s.k. personligt hjälpmedel,
            ska sökas hos landstinget. Försäkringskassan ansvarar för de hjälpmedel
            som behövs i arbetet. (Mer om Vänsterpartiets politik när det
            gäller arbetshjälpmedel finns att läsa i motion 2012/13:A303.)
            Vidare ansvarar kommunen för bostadsanpassning när hjälpmedel
            behövs i hemmet. Olika typer av hjälpmedel omges av olika regelsystem.
          </p>
          <p xml:id="i-VZQWoTuQBtUeN1jxoMK6zJ">
            I en av de rapporter som publicerats i HSO:s hjälpmedelsprojekt
            vittnas det om de problem som det uppsplittrade huvudmannaskapet
            medför. Det innebär att en förskrivare av hjälpmedel inte ser
            till helheten i en persons livssituation utan enbart till det
            kompetensområde som finns på den egna myndigheten.
          </p>
          <p xml:id="i-qn2NrabP8CiroweThtjnh">
            Ett exempel på det är att hjälpmedel som förskrivits för arbetet
            inte självklart får användas på fritiden. Det kan vara ett hörselhjälpmedel
            som utprovats för en arbetssituation. Att det då krävs en ansökan
            om ytterligare ett hörselhjälpmedel för fritiden framstår som
            helt onödig byråkrati som leder till ökade kostnader för både
            samhället och den enskilde.
          </p>
          <p xml:id="i-Gd33bc6yGPSmUjZHXhfbGi">
            Lösningen på dessa problem är att samordna hjälpmedelsförskrivningen
            under en huvudman. Genom tillgängliga hemsidor och annat överskådligt
            informationsmaterial kan denna huvudman enkelt presentera ett
            utbud och hur man går till väga för att ansöka om hjälpmedlen.
            Sannolikt skulle detta också innebära ekonomiska vinster i och
            med att kompetens kan samordnas och dubbelarbete undvikas. Hjälpmedelsförskrivningen
            bör alltså samordnas under en huvudman. Detta bör riksdagen som
            sin mening ge regeringen till känna.
          </p>
        </div>
        <div xml:id="i-f37HRC3oDrxaRW7d2WPPW" type="signatureBlock">
          <list xml:id="i-B1n3FskhAL1pBNA5ng7P8F">
            <item xml:id="i-6sqKFky2se65TPaug5yP1n" type="signature">
              Eva Olofsson (V)
            </item>
            <item xml:id="i-MfPHGjYE7Q9U4D4cvgUtCM" type="signature">
              Bengt Berg (V)
            </item>
            <item xml:id="i-YCkQN17Qt4TbZrQUHnLAhE" type="signature">
              Marianne Berg (V)
            </item>
            <item xml:id="i-WjUTUrWrPmGhM7GBoWNNE" type="signature">
              Amineh Kakabaveh (V)
            </item>
            <item xml:id="i-TB1ZUYzTj7ERdRS58ad2Mb" type="signature">
              Lars Ohly (V)
            </item>
            <item xml:id="i-C5YUUemLgYNwZuv1jLuDSQ" type="signature">
              Lena Olsson (V)
            </item>
            <item xml:id="i-JDKb259HqFzEMF8UzaFpE6" type="signature">
              Mia Sydow Mölleby (V)
            </item>
          </list>
        </div>
      </div>
    </body>
  </text>
</TEI>
