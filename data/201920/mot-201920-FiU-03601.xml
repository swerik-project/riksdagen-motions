<?xml version="1.0" encoding="utf-8"?>
<TEI xmlns="http://www.tei-c.org/ns/1.0" xmlns:xi="http://www.w3.org/2001/XInclude" xml:id="mot-201920-FiU-03601">
  <teiHeader>
    <fileDesc>
      <titleStmt>
        <title>med anledning av prop. 2019/20:100 2020 års ekonomiska vårproposition</title>
        <author corresp="i-548HUVvKe8n48M3pQmFeUC">av Amineh Kakabaveh (-)</author>
      </titleStmt>
      <publicationStmt>
        <authority>SWERIK PROJECT</authority>
      </publicationStmt>
      <sourceDesc>
        <bibl>
          <title>Motion 2019/20:3601 av Amineh Kakabaveh (-)</title>
          <idno type="rdwebb">H7023601</idno>
          <rs type="number">3601</rs>
          <orgName type="comitteeAbbreviation">FiU</orgName>
          <ref type="dokument_url_text">http://data.riksdagen.se/dokument/H7023601/text</ref>
          <ref type="dokument_url_html">http://data.riksdagen.se/dokument/H7023601</ref>
          <ref type="dokumentstatus_url_xml">http://data.riksdagen.se/dokumentstatus/H7023601</ref>
          <ref type="docx">http://data.riksdagen.se/fil/50820BEE-2CB2-4849-8650-952900DB7F12</ref>
          <ref type="pdf">http://data.riksdagen.se/fil/C1A8E241-92EA-4037-AF97-08D573C2CC7B</ref>
        </bibl>
      </sourceDesc>
    </fileDesc>
    <profileDesc>
      <particDesc>
        <listPerson>
          <person gender="woman">
            <idno>i-548HUVvKe8n48M3pQmFeUC</idno>
            <name>Amineh Kakabaveh</name>
            <state type="partyAffiliation" ref="Q110837">
              <desc>-</desc>
            </state>
          </person>
        </listPerson>
      </particDesc>
      <correspDesc>
        <correspAction type="status" subtype="closed"/>
        <correspAction xml:id="i-RpGx9g5Chur6Ww6egybC4W" type="basedOn"/>
        <correspContext corresp="i-RpGx9g5Chur6Ww6egybC4W">
          <ref>Proposition 2019/20:100</ref>
        </correspContext>
        <correspAction xml:id="i-9o2nYZcaafZrcQhx1oBuDt" type="signed"/>
        <correspContext corresp="i-9o2nYZcaafZrcQhx1oBuDt">
          <note type="signatory" corresp="i-548HUVvKe8n48M3pQmFeUC"/>
        </correspContext>
        <correspAction xml:id="i-8KAuSCvovmwMPuhRDqzwmL" type="submitted">
          <date when="2020-04-29"/>
          <time when="13:53:07"/>
        </correspAction>
        <correspAction xml:id="i-BgE1thbasPaisswjdPE7iB" type="dismissed">
          <date when="2020-05-05"/>
        </correspAction>
        <correspAction xml:id="i-UjNChN64N4EuxXJ3SfMWN6" type="reviewed">
          <date when="2020-05-05"/>
          <time when="10:42:11"/>
        </correspAction>
        <correspAction xml:id="i-TtWG4417UShGvEdCzn1TvG" type="referred">
          <date when="2020-05-06"/>
        </correspAction>
        <correspAction xml:id="i-PBsZmQ2V8Cs9d3cZ9BXifs" type="assigned">
          <date when="2020-06-22"/>
          <time when="14:24:41"/>
        </correspAction>
        <correspContext corresp="i-PBsZmQ2V8Cs9d3cZ9BXifs">
          <ref type="assignedTo">Finansutskottet</ref>
        </correspContext>
        <correspAction xml:id="i-Ud6uJM2RJFjATu1t4mxYmn" type="behandlas_i"/>
        <correspContext corresp="i-Ud6uJM2RJFjATu1t4mxYmn">
          <ref type="uppgift">2019/20:FiU20</ref>
          <ref type="ref_dok_id">H701FiU20</ref>
          <ref type="ref_dok_typ">bet</ref>
          <ref type="ref_dok_rm">2019/20</ref>
          <ref type="ref_dok_bet">FiU20</ref>
          <ref type="ref_dok_titel">Riktlinjer för den ekonomiska politiken</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
      </correspDesc>
      <textClass>
        <catRef scheme="#docType" target="#mot"/>
        <catRef scheme="#motionType" target="#enskild"/>
        <catRef scheme="#motionType" target="#följd"/>
      </textClass>
    </profileDesc>
  </teiHeader>
  <text>
    <body>
      <div type="motHeader">
        <div type="motTitle">
          Motion till riksdagen 2019/20:3601 av Amineh Kakabaveh (-) med
          anledning av prop. 2019/20:100 2020 års ekonomiska vårproposition
        </div>
      </div>
      <div type="motBody">
        <div type="motProposal" subtype="förslag">
          <head xml:id="i-RXn237wuh9fe1QfNVVD3Jb">
            Förslag till riksdagsbeslut
          </head>
          <list>
            <item xml:id="i-SDg45sbUfg6KhejizjkEzJ" sortKey="Yrkande 1">
              Riksdagen godkänner de riktlinjer för den ekonomiska politiken
              och budgetpolitiken som föreslås i motionen.
            </item>
          </list>
        </div>
        <div type="motContent">
          <head xml:id="i-DHphrZU1M2FaxN39WR7gqW" type="h1">
            En ekonomisk politik för folket och framtiden
          </head>
          <head xml:id="i-MAhtYfsEkiEmRphYJqEivM" type="h1">
            Följdmotion till 2020 års ekonomiska vårproposition (prop. 2019/20:100)
            av Amineh Kakabaveh (-)
          </head>
          <head xml:id="i-RLkgcyeWJjMoxAUTNtXxXp" type="h1">
            1 Coronakrisen – början på en ny era i den ekonomiska politiken
          </head>
          <p xml:id="i-Az7NMwwA3TqEqiwTSYc6UH">
            Vi står i mitt i vad som förmodligen är den allvarligaste kris
            som vårt folk och vårt samhälle har mött sedan andra världskriget.
            Coronaviruset drar som en stormvind över Sverige och världen.
            Den murkna nyliberala samhällsordningens oduglighet och folk­fientlighet
            kan nu tydligt ses av alla. De nyliberala dogmerna – om budgetbalans,
            förbud mot statsstöd, privatiseringar – visar sig, när det verkligen
            gäller, inte kunna försvaras. Vi ser tydligt hur skör och instabil
            kapitalismen är, inte bara i Sverige utan över hela världen. Det
            internationella kapitalets institutioner – EU, IMF, Världsbanken
            – klarar inte av att hålla systemet under armarna när det blåser.
            Näringslivet, det privata kapi­talet, som om det bara tilläts
            reglera sig självt skulle ge oss välstånd och ekonomisk tillväxt,
            ropar nu på hjälp från det offentliga. Samma näringsliv visar
            sig inte kunna infria sina förpliktelser att tillhandahålla medicin
            och sjukvårdsmateriel, och det fort­sätter samtidigt att dela
            ut profiter till ägarna. Det som sades vara den närande sektorn
            visar sig nu vara den tärande. Det som sades vara den tärande
            sektorn visar sig nu vara den bärande.
          </p>
          <p xml:id="i-N5bxc8WPsC7PsLoqVJoKY2">
            När stormen nu drar fram, då avslöjas bluffen. Den nyliberala
            ekonomiska politiken är inte nödvändig, det är inte ”den enda
            vägens politik”. Den politiken står i vägen. Den ska bort, inte
            bara tillfälligt, under krisen, utan för gott. Nu gäller det att
            fullständigt och permanent omorientera den ekonomiska politiken
            mot full sysselsättning och offensiv välfärdspolitik. Vi ska nu
            styra Sverige mot målen om arbete, trygghet och bostäder åt alla.
          </p>
          <head xml:id="i-5J4w6iWe3sp9vDp2wgfwzb" type="h1">
            2 Fruktan och hopplöshet i coronakrisens spår
          </head>
          <p xml:id="i-R2qxm1r51HwHUc4KXmYDUJ">
            Läget i den svenska ekonomin är mycket dystert. En våg av varsel
            och konkurser sköljer över landet. Fram till den 29 mars hade
            under den månaden 36 800 personer varslats om uppsägning, vilket
            är det högsta varseltal som Arbetsförmedlingen någonsin har sett
            under en enskild månad. Konkurserna ökade redan i mars med 9 procent
            men har redan mer än fördubblats i restaurangbranschen och inom
            transportnäringen. Konjunktur­institutet spår att arbetslösheten
            kommer att stiga till 8,7 procent i år och ännu högre, till 8,9
            procent, år 2021. Regeringen spår i den ekonomiska vårpropositionen
            att arbetslös­heten i år kommer att stiga till 9 procent och förbli
            på den nivån nästa år. Finans­ministern menar att arbetslösheten
            kan komma att stiga ännu mer, till omkring 11 procent. När det
            gäller den svenska ekonomin som helhet spår Konjunkturinstitutet
            att bruttonationalprodukten kommer att krympa med 6 procent under
            detta kvartal, andra kvartalet 2020, och med 3,2 procent sett
            över hela året 2020. Regeringen räknar med ett fall i BNP om 4
            procent i år, följt av en återhämtning 2021 då BNP väntas växa
            med 3,5 procent.
          </p>
          <p xml:id="i-UyU6AHFaAq3x8jGHJFMDQR">
            Bakom detta torra siffermaterial döljer sig en våg av förtvivlan
            och otrygghet. Många människors tillvaro skakar i sina grundvalar.
            Det är skrämmande frågor som nu tränger sig på. Har jag något
            jobb så att jag kan försörja mig och min familj? Får jag någon
            ersättning om jag blir arbetslös, och i så fall hur länge? Kommer
            jag att förlora allt om det blir konkurs? Har jag råd att bo kvar?
          </p>
          <p xml:id="i-568VENvtxpdPdsUMLVFvz7">
            Krisen hotar att slå sönder familjer och rycka undan tryggheten
            för tiotusentals barn, vars barndom för alltid kommer att präglas
            av den ekonomiska käftsmäll som deras föräldrar nu står inför.
            Tiotusentals unga, som nu står i begrepp att lämna gymnasier,
            högskolor och universitet, kommer inte att kunna slå sig in på
            en stenhård arbets­marknad, där arbetsgivare kan välja och vraka
            mellan ett överflöd av desperata arbets­sökande. De som ratas
            i det urvalet kommer att stå inför en sämre inkomstutveckling,
            inte bara nu utan under hela deras yrkesliv.
          </p>
          <p xml:id="i-EVA5vxkSCsWhSw6JgF6GDx">
            Man önskar också att man kunde säga att coronakrisen stötte på
            ett Sverige som stod väl rustat att möta den. Tyvärr är det närmast
            motsatsen som är fallet. Redan innan coronaviruset nådde vårt
            land hade vi bostadslösa pensionärer och barnfamiljer till följd
            av den havererade, avreglerade bostadsmarknaden. Redan före coronakrisen
            gick sjuk­vården på knäna till följd av underbemanning och nedskärningar.
            Redan före pandemin hade vi massarbetslöshet, särskilt bland unga
            och utrikes födda. Redan före pandemin gjordes omfattande besparingar
            i skolor, förskolor och äldreomsorg runt om i kom­munerna och
            regionerna. Redan före coronakrisen saknades mediciner på de privati­serade
            apoteken. Redan före smittspridningen var pensionärerna en riskgrupp,
            för fattigdom, till följd av regeringens och de borgerliga partiernas
            politik på pensionsområdet. Vi kan inte fortsätta att vanvårda
            vårt land på detta sätt. Nu är det dags att slå in på en ny väg.
            Nu är det dags för en ny ekonomisk politik.
          </p>
          <head xml:id="i-NbYWAgcQmWEPZNErHJP72f" type="h1">
            3 Åtstramningskontraktet ska rivas – dags för offensiv ekonomisk
            politik
          </head>
          <p xml:id="i-4whkfUKrgucJqgFPL8icBT">
            En total nyliberal konsensus råder i riksdagen. Den ekonomiska
            politiken ska bygga på åtstramningar och nedskärningar. Alla riksdagspartier
            vill att statsbudgeten ska gå med överskott. Staten och resten
            av den offentliga sektorn ska dra in mer pengar än den gör av
            med. De allra flesta riksdagspartierna står bakom den finanspolitiska
            överens­kommelsen (det finanspolitiska ramverket). Enligt det
            ramverket ska budgetöverskottet uppgå till 0,33 procent av BNP
            i genomsnitt över en konjunkturcykel. Endast Sverige­demokraterna,
            den s.k. oppositionen, skiljer ut sig, men på fel sätt. SD vill
            att över­skottet, och därmed åtstramningarna, ska vara ännu större
            och motsvara 1 procent av BNP.
          </p>
          <p xml:id="i-RL7kqrMwakttFxSEJLZ9TX">
            Ett åtstramningskontrakt är alltså skrivet, som alla inblandade
            håller sig till. För att uppfylla kontraktet har det ”sparats
            i ladorna”, och samhällsbygget har fått förfalla. Vi lever nu
            i krisen med konsekvenserna.
          </p>
          <p xml:id="i-7GGRHFQmSArj467rYoyRvs">
            Åtstramningskontraktet vilar förstås på en nyliberal grundtanke,
            att statens och det offentligas roll i ekonomin ska begränsas
            och det privata kapitalet ges utrymme att skapa tillväxt och välstånd.
            Det förs sedan en debatt mellan de partier som står bakom det
            finanspolitiska ramverket om hur mycket eller lite som ska omfördelas
            från vinnarna till förlorarna. I grunden är ekonomin till för
            att privatkapitalet, näringslivet, ska kunna generera vinster,
            inte för folkets väl och ve.
          </p>
          <p xml:id="i-8xu3ozsZn1e8FnWkUNCjpJ">
            Som socialist står jag i total opposition till det finanspolitiska
            ramverket och den nyliberala ideologi som är dess grundval. Ekonomin
            finns till för folket, inte tvärtom. Den ska tjäna folket, inte
            privatkapitalet. Folkets väl går före storfinansens, som Socialdemokraterna
            uttryckte saken en gång för länge sedan.
          </p>
          <p xml:id="i-D1cMSw6hvC9tSYwoThGrDY">
            Därför är det nu dags att övergå till en offensiv ekonomisk politik
            för arbete, trygghet och bostäder åt alla. Åtstramningskontraktet,
            den finanspolitiska överens­kommelsen, ska nu rivas. För alltid.
            Åtstramningsregimen ska inte återupprättas efter denna kris. Kravet
            på överskott i de offentliga finanserna ska slopas, liksom kravet
            på begränsning av statsskulden.
          </p>
          <p xml:id="i-Wr3iSaSQbvJ7inK5ZWZ1zf">
            Den ekonomiska politiken ska orienteras mot full sysselsättning
            av alla produktiv­krafter. Statsbudgeten ska tillåtas gå med så
            stora underskott att det målet nås. Nu, under krisen, kommer det
            att krävas mycket stora underskott för att kompensera för den
            stora och snabba nedgången i privat sektor. Sett över en lite
            längre tidshorisont, bortom den nuvarande krisens akuta fas, kan
            underskotten förmodligen minska i storlek. Dock får vi förvänta
            oss att betydande budgetunderskott kommer att behövas under lång
            tid, med tanke på hur långt ifrån fullt resursutnyttjande Sverige
            i dag står. I arbetskrafts­undersökningarna för februari 2020,
            dvs. redan vid tiden före coronakrisens utbrott, motsvarade det
            outnyttjade arbetskraftsutbudet (dvs. arbetslösa, undersysselsatta
            och latent arbetssökande) 510 000 heltidsarbeten.
          </p>
          <p xml:id="i-RZA9ASgis1cqVcbsx9sWLg">
            Ledordet är alltså full sysselsättning. När vi ser att alla de
            som kan arbeta också gör det, och att alla andra tillgängliga
            resurser nyttjas fullt ut, då bör statens utgifter inte ytterligare
            driva på efterfrågan, eftersom det riskerar att leda till oönskad
            inflation. Det är i verkligheten vi ska hämta vägledning för hur
            finanspolitiken ska skötas. God­tyckliga mål för budgetunderskott
            och statsskuld – som de som finns i det finans­politiska ramverket
            och i EU-fördraget – ska avvisas helt, som de uttryck för uttjänt
            nyliberal normpolitik de är.
          </p>
          <p xml:id="i-2Am3b2siTCa3R3Day6jbZH">
            Arbete åt alla, full sysselsättning. Det ska vara målet för den
            ekonomiska politiken.
          </p>
          <head xml:id="i-BzDZJBvcRHAjX8iTP9kdC4" type="h1">
            4 Arbete åt alla
          </head>
          <p xml:id="i-9NSrMf4HZbGhF2XFnfxfRA">
            Rätten till arbete ska nu garanteras. Arbetslösheten ska bort,
            så långt det över huvud taget är praktiskt möjligt. Det ska nu
            bli slut på 30 år av massarbetslöshet, ett slöseri med samhällets
            resurser och människors liv och förmågor som helt enkelt inte
            kan tolereras.
          </p>
          <p xml:id="i-QUPHrAXCaPyA34N4ku7AGz">
            Det är, som sagt, dags att övergå till en politik som ger arbete
            åt alla. Full syssel­sättning ska, som anges i avsnitt 3, vara
            det överordnade målet för den ekonomiska politiken. Alla som vill
            och kan ska ha ett arbete, ett heltidsarbete med en lön som ger
            en trygg och anständig tillvaro. En ny offensiv finanspolitik
            enligt vad som anges i avsnitt 3 är förmodligen i de flesta lägen
            tillräcklig för att nå målet om full syssel­sättning, även om
            det inte kommer att ske över en natt utan vara en process som
            löper över ett antal år. Som komplement till den offensiva finanspolitiken
            bör dock ett program för offentliga beredskapsarbeten inrättas
            – ett sysselsättningsprogram inom offentlig sektor där alla de
            som inte har kunnat hitta ett arbete på annat håll ska erbjudas
            anställning, fast sådan på heltid till en avtalsenlig lön. På
            så sätt säkerställs att den fulla sysselsättningen blir bestående
            över tiden och över konjunktursvängningarna. Arbets­löshet i delar
            av landet kan då under perioder av strukturomvandling mötas med
            en aktiv, riktad sysselsättningspolitik. Det ska inte ske någon
            utarmning eller formlig nedläggning av hela landsändar, som varit
            fallet under de senaste årtiondena av nyliberal ekonomisk politik.
          </p>
          <p xml:id="i-HoYFVVmxsPKQxpfr8PmUup">
            Kostnaderna för det allmänna sysselsättningsprogrammet kommer
            att variera över tiden. I ett sämre konjunkturläge kommer fler
            att få sitt uppehälle från det. I ett bättre konjunkturläge kommer
            det att vara färre. Inrättandet av ett offentligt sysselsättnings­program
            kommer att spara pengar genom ett minskat behov av a-kassa och
            annat offentligt stöd. Behovet av många gånger meningslös och
            förnedrande arbetslöshets­förvaltning (fas 3, arbetslivsutveckling,
            plusjobb, instegsjobb, nystartsjobb, jobb- och utvecklingsgarantin)
            försvinner. En mängd samhällsnyttigt arbete kommer att bli utfört
            som annars inte skulle bli det. De som arbetar inom det allmänna
            sysselsättnings­programmet får kompetens och arbetslivserfarenhet,
            i stället för att i arbetslösheten tappa vanan att arbeta och
            se sin kompetens urholkas. Arbetslöshetens alla negativa sociala
            följdverkningar (psykisk och fysisk ohälsa, missbruk, ökad kriminalitet)
            faller därmed bort – både rent mänskligt och som upphov till kostnader
            för det offentliga. Vi har råd att sätta folket i arbete. Vi har
            däremot inte längre råd att avstå från det.
          </p>
          <p xml:id="i-DKLp4MBYHBtzPU1UtBZZFR">
            Arbete åt alla är en jämställdhetsfråga. Den nu förda arbetslöshetspolitiken
            slår hårt mot kvinnor. Särskilt undersysselsättningen, ofrivillig
            deltid, är något som kvinnor är särskilt drabbade av. Dagens politik
            är också ett oförlåtligt slöseri med resurser. Om kvinnor arbetade
            heltid i samma utsträckning som män skulle Sveriges BNP öka med
            cirka 500 miljarder kronor per år. Om utrikes födda kvinnor arbetade
            i samma ut­sträckning som inrikes födda kvinnor skulle de offentliga
            finanserna stärkas med 37 miljarder kronor. Den fulla sysselsättningen
            och det allmänna sysselsättningspro­grammet kommer att göra slut
            på detta slöseri. Det kommer också att göra konkret skillnad i
            kvinnors liv och göra Sverige till ett mer jämställt samhälle.
          </p>
          <p xml:id="i-LAgpLF7qDxyM3CGbQ4PrCq">
            Rätten till arbete är också en integrationsfråga. Arbetslösheten
            bland utrikes födda är mer än tre gånger så hög som bland inrikes
            födda. När vi går mot full sysselsättning är detta därför en samhällsförändring
            som kommer att särskilt gynna de utrikes födda.
          </p>
          <p xml:id="i-7FXb3CtArTUrsuoM7FZD8A">
            Att bekämpa och undanröja arbetslösheten är även en ungdomsfråga.
            Regeringens arbetslöshetspolitik slår särskilt hårt mot de unga
            och gör deras inträde på arbets­marknaden till en rå huggsexa
            om få, otrygga jobb som inte erbjuder någon fast eller tillräcklig
            försörjning. Detta bryter ned våra unga, som ju är vår framtid.
            Full syssel­sättning är vad våra unga förtjänar. Den fulla sysselsättningen
            kommer att innebära sotdöden för det moderna daglönarsystemet,
            den s.k. gigekonomin, dit ungdomen i dag många gånger hänvisas.
            Om man inte som arbetsgivare kan erbjuda en trygg och fast anställning
            till god, avtalsenlig lön, då har man ingen framtid på svensk
            arbetsmarknad.
          </p>
          <p xml:id="i-M4QTij9aSXEMCqh2cQ615t">
            Full sysselsättning är också en central maktfråga på arbetsmarknaden.
            I dag kan krav på högre löner och bättre arbetsvillkor motas med
            hotet om arbetslöshet. Om du inte går med på lägre lön och sämre
            villkor så blir du av med jobbet. Det hotet är verkningsfullt
            i dag, när vi har massarbetslöshet. Om vi däremot har full sysselsättning,
            och det alltid finns ett nytt arbete att gå till om man blir av
            med det man har, då tappar hotet om arbetslöshet sin kraft. Och
            då har arbetarnas ställning stärkts.
          </p>
          <p xml:id="i-VcgojGg9DnpdV2nhs8TY14">
            När alla genom en politik för full sysselsättning får arbete,
            och får bidra till sam­hällsbygget, då kan vi också fortsätta
            förkortningen av arbetstiden, en frigörelseprocess som alltför
            länge har tillåtits stå stilla. Steg för steg, i en takt som säkerställer
            personal­försörjningen inom de samhällsbärande sektorerna, ska
            arbetstiden förkortas. Målet ska nu ställas upp att en arbetsvecka
            inte ska vara längre än 30 timmar. Timme för timme ska människor
            ges mer tid att leva sina liv. Denna process ska inte få avstanna
            igen. I takt med att produktiviteten i ekonomin stegras kan arbetstiden
            förkortas ytterligare.
          </p>
          <p xml:id="i-Uf5ckMUuJwzGSEkeuR3aQQ">
            Mot den politik som beskrivs i detta avsnitt står otrygghetens,
            ofrihetens och ofärdens politik. Den arbetsmarknadspolitik som
            återfinns i regeringens och dess samarbetspartiers januariprogram:
            uppluckrad arbetsrätt, slopade turordningsregler, söndertrasande
            av anställningstryggheten. Den politiken är en skam för Sverige.
            Den bygger på en lögn, att otrygghet skapar arbetstillfällen.
            Den politiken ska nu avvisas helt och förpassas till historiens
            avskrädeshög. Ingen del av arbetarrörelsen, ingen fackligt förtroendevald
            ska ta i den politiken med tång. Den som gör det får stå med skammen
            av att ha svikit när det verkligen gällde.
          </p>
          <p xml:id="i-AwRYoj3DiZygMVfT7TfMiD">
            Arbete åt alla, full sysselsättning och förkortad arbetstid.
            Detta är en politik för folkets framtid, för folkets väl.
          </p>
          <head xml:id="i-2KGeSGWwF64zEJJvMZ8CQb" type="h1">
            5 Bostad åt alla
          </head>
          <p xml:id="i-9RfSbGA5dNcWpfbGPEGnaN">
            Rätten till en bostad ska nu garanteras. Bostaden är social rättighet,
            inte en handelsvara eller en källa till profiter för privatkapitalet.
            En god bostad till en rimlig hyra är något som ska komma alla
            till del. Bostadslösheten är en skamfläck som ska tvättas bort.
            Vi ska inte behöva läsa i nyheterna om barnfamiljer som flyttar
            runt på vandrarhem eftersom de inte kan hitta någon bostad eller
            om pensionärer som lever på gatan efter ett långt yrkesliv. Bostadsförsörjningen
            är ett ansvar för samhället och för staten. Det är nu dags att
            åter ta det ansvaret.
          </p>
          <p xml:id="i-GMwCfik77L7tfaqt3q7xSv">
            När vi överger den åtstramande nyliberala finanspolitiken (se
            avsnitt 3) så har vi plötsligt råd med omfattande offentliga investeringar
            i bostadssektorn. En del av det statsfinansiella utrymme som skapas
            när det finanspolitiska ramverket överges ska användas till sådana
            investeringar. Hyresgästföreningens krav om minst 200 000 nya
            hyresrätter fram till 2025 är ett minimum. På lite längre sikt
            behöver Sverige ett nytt miljonprogram. Sveriges befolkning har
            ökat kraftigt under senare år, utan att bostadsbyggandet har hängt
            med. Nu måste vi komma ifatt.
          </p>
          <p xml:id="i-9Msi87tNFPu2qG5WQiNucj">
            Allmännyttan ska rustas upp, och en stor nyproduktion ska ske
            av allmännyttiga hyresrätter. Ett statligt bygg- och bostadsbolag
            ska inrättas. Även kommunerna ska ges incitament att skapa egna
            byggbolag. Vi kan inte förlita oss på att privatkapitalet, ens
            med offentlig finansiering, kommer att förse oss med det antal
            bostäder som behövs. Det finns också starka oligopoltendenser
            inom byggsektorn som behöver motas.
          </p>
          <p xml:id="i-GAcPdrMkA1EhH9pyC4ohaJ">
            Inom bostadsproduktionen kommer naturligtvis också många nya
            jobb att skapas. Därför blir en ny bostadspolitik också ett sätt
            att uppnå och bibehålla den fulla syssel­sättningen och rätten
            till arbete (se avsnitt 4). Utbyggnadstakten i bostadssektorn
            måste dock anpassas till resursutnyttjandet i ekonomin. När målsättningen
            om full syssel­sättning har uppnåtts (se avsnitt 3) kan det uppkomma
            situationer då det inte finns reala resurser att tillgå för att
            ytterligare öka bostadsproduktionen. Då kommer det att krävas
            utbildningsinsatser, planering och produktivitetshöjningar för
            att komma till rätta med resursbristen.
          </p>
          <p xml:id="i-WkSbmHPTk6CQfyvTzR1U4q">
            Rätten till en bostad är en jämställdhetsfråga. Den rådande bostadsbristen
            gör det svårt för kvinnor som separerar att hitta en ny bostad.
            När vi säkerställer att det finns trygga och bra hyresbostäder
            så främjar vi därigenom kvinnors frihet och oberoende.
          </p>
          <p xml:id="i-LGaWL25F1adzr4oGoAN4mY">
            Bostadsfrågan är en integrationsfråga. Utrikes födda och de med
            utländsk bakgrund är betydligt hårdare drabbade än befolkningen
            i allmänhet av trångboddhet och bostads­brist. En fungerande bostadsförsörjning
            är därför något som kommer att ha särskild betydelse för utrikes
            födda och dem med utländsk bakgrund.
          </p>
          <p xml:id="i-8AfZiymBTH7x97uvikWaxT">
            Rätten till en bostad är också en helt central ungdomsfråga.
            I dag finns, enligt Hyres­gästföreningens beräkningar, ca 238
            000 unga i åldern 20–27 år som bor hemma hos sina föräldrar trots
            att de hellre skulle vilja bo på annat sätt. Dessa unga är Sveriges
            framtid. De behöver komma igång med sitt vuxenliv, bli oberoende
            av sina föräldrar, arbeta, studera, bilda familj. Den passiva,
            nyliberala bostadspolitik som förs av reger­ingen liksom den har
            förts av alla andra regeringar de senaste 30 åren, den förstärker
            tvärtom dessa ungas beroende av föräldrarna och försenar deras
            inträde i vuxenlivet. När vi ger de unga rätten till en bostad
            så hjälper vi dem att öppna dörren till sin – och vår – framtid.
          </p>
          <p xml:id="i-ASZRb74U3YoUCWXBQa6qYe">
            Hyrorna på den svenska bostadsmarknaden ska vara rimliga och
            hårt reglerade. Alla förslag om marknadshyror ska kategoriskt
            förkastas. Regeringens planerade nyliberala reformer av hyressättningen
            ska stoppas. Besittningsskyddet – rätten att bo kvar, att känna
            sig trygg i sitt hem – det ska försvaras kompromisslöst. Ockret
            och utsugningen ska bort från bostadsmarknaden. Om man inte som
            hyresvärd kan erbjuda en god bostad till en rimlig hyra, då har
            man ingen framtid på svensk bostadsmarknad.
          </p>
          <head xml:id="i-CbFDzYaneby9uKktaZQ9U3" type="h1">
            6 God sjukvård, skola och omsorg åt alla
          </head>
          <p xml:id="i-RUPqYdvNHvKurrVBFDdMgA">
            Coronakrisen visar oss vilka som är de verkliga samhällsbärarna.
            Det är de som arbetar inom vård, skola och omsorg. De är de, inte
            Jacob och Marcus Wallenberg, som stöder och bär oss i denna svåra
            tid. Detta ska också synas i hur Sverige som samhälle väljer att
            agera. Från och med nu är nedskärningarnas tid förbi. Nu ska välfärden
            byggas ut. Detta har vi plötsligt råd med när vi överger åtstramningsdoktrinen
            i det finanspolitiska ramverket. Välfärdspolitiken ska vara sådan
            att vi kan säga att vi ger trygghet åt alla. Konkret innebär detta
            att statsbidragen till kommunerna nu stegvis ska öka så att dessa
            välfärdspolitiska mål nås.
          </p>
          <p xml:id="i-BJg4mR1d6wqFG1S2j6YAjz">
            Coronakrisen sätter bristerna inom sjukvården i blixtbelysning.
            Den nyliberala politiken under de senaste årtiondena har tagit
            från oss den trygghet det innebär att ha en väl fungerande sjukvårdssektor.
            I den hårt nedskurna sjukvården saknas till och med ordentlig
            skyddsutrustning åt personalen. Underbetalda och överbelastade
            medarbetare springer mellan patienterna. Sjukskrivningarna inom
            vårdyrkena har ökat. Sjukvården ska nu rustas upp och stå stark
            och redo att sörja för oss när vi behöver den. Standarden inom
            svensk sjukvård ska inte bara bibehållas, den ska höjas. En lärdom
            från corona­krisen är också att det måste finnas en viss överkapacitet
            i sjukvården, en beredskap för att vårdbehov snabbt kan stiga.
            Som ett första steg ska vi tillbaka till de bemannings­nivåer
            som rådde inom sjukvården före 90‑talskrisen, vilket också är
            ett led i att uppnå målet om full sysselsättning (se avsnitt 3
            och 4). Utbildning och forskning inom medicin ska ges ökade resurser.
            Utrustning, sjukvårdsbyggnader och it-system ska hålla högsta
            internationella klass.
          </p>
          <p xml:id="i-8jerR3NqKWvcjKHACm7i4B">
            Arbetsvillkoren och arbetsmiljön inom sjukvården ska förbättras
            radikalt, genom ökad bemanning men även genom andra åtgärder.
            Annars kommer vi inte att kunna rekrytera och behålla den arbetskraft
            som krävs för sjukvårdens återupprustning. Förkortad arbetstid
            (se avsnitt 4) är en annan del av förbättringen av sjukvårds­personalens
            arbetsvillkor.
          </p>
          <p xml:id="i-HiS6QQLwAV4XavWMUEgtMo">
            I krisen ser vi nu också tydligt att apoteksverksamhet inte lämpar
            sig som en vinstdrivande affärsverksamhet. Lagren gapar tomma.
            Samhället försörjs inte med nödvändiga läkemedel. All apoteksverksamhet
            ska därför övergå i offentlig regi.
          </p>
          <p xml:id="i-UaZ8VEnKcVb8oJBLAm3EtK">
            Även inom barn- och äldreomsorg ska standarden höjas och stora
            satsningar göras, både genom ökad bemanning och på andra sätt.
            Svensk barnomsorg ska vara världs­ledande. Inom den ska barn från
            alla typer av bakgrunder mötas och tillsammans ges det bästa välkomnande
            ett samhälle kan ge sina minsta. Äldreomsorgen ska på motsvarande
            sätt ge våra gamla det goda omhändertagande som de förtjänar.
          </p>
          <p xml:id="i-7UEsYQDfcjif4ci1WAw5mx">
            Ökad bemanning inom barn- och äldreomsorg är naturligtvis i första
            hand en fråga om kvaliteten i omsorgen och om god arbetsmiljö
            och goda arbetsvillkor för dem som arbetar där. Men en upprustad
            barn- och äldreomsorg är också en del av den nya ekonomiska politik
            som nu ska föras. Satsningar på ökad bemanning i dessa sektorer
            bidrar till att uppnå målet om full sysselsättning (se avsnitt
            3 och 4).
          </p>
          <p xml:id="i-3D9evh3WrY8Jv9X7yxUJGU">
            En välfungerande barn- och äldreomsorg underlättar också för
            många, framför allt kvinnor, att förvärvsarbeta. På så sätt är
            återuppbyggnaden av barn- och äldreomsorgen också en del av en
            jämställdhetspolitisk agenda.
          </p>
          <p xml:id="i-GRzfcaxWC2Paw9MK5d6wr1">
            Liksom satsningarna i bostadssektorn (se avsnitt 5) måste åtgärderna
            inom välfärdssektorn anpassas till resursutnyttjandet i ekonomin.
            För att bemanningen och kvaliteten ska kunna öka krävs att det
            finns utbildad personal, utrustning, byggnader och annan infrastruktur.
            För att satsningarna ska kunna genomföras kommer det, liksom i
            bostadssektorn, att krävas utbildningsinsatser, planering och
            produktivitetshöjningar.
          </p>
          <p xml:id="i-DLmEUyUrcDKiYQoNU5anqd">
            Den svenska skolan ska bli en institution i världsklass. Ökade
            resurser till skolan och mer personal där gör det möjligt att
            göra klasserna mindre. Utökade satsningar på läromedel och lokaler
            måste också göras.
          </p>
          <p xml:id="i-6684zJg8kqHYYcHrHMhTGu">
            Skolans uppdrag är centralt: att ge barnen den kunskap de behöver
            för att bli full­värdiga samhällsmedborgare och att ge kunskaper
            och färdigheter som vi behöver i samhällsbygget (se avsnitt 9).
            Att detta uppdrag fullgörs är så avgörande för oss att skolan
            bör drivas i statlig regi. Alla måste tillförsäkras en likvärdig
            utbildning, och då är privat eller kommunalt huvudmannaskap inte
            någon lämplig ordning. Även sfi (svenska för invandrare) är en
            så viktig verksamhet, och så central för integrationen, att den
            bör drivas i statlig regi.
          </p>
          <p xml:id="i-EbJYAe6jd62Jbd1NXhXf6r">
            Som en del av förstatligandet av skolan ska de religiösa skolorna
            tas bort. År 2020 är det inte dogmer och vidskepelse som barnen
            behöver utan vetenskapligt baserad undervisning. Privatiseringen
            av skolorna och etablerandet av religiösa skolor har cementerat
            segregationen. Vi kan inte fortsätta att betala de religiösa skolorna
            för att upprätta könsapartheid och hedersnormer. Skolan ska i
            stället motverka segregationen, inte som religiösa skolor sortera
            människor efter tro och etnisk tillhörighet.
          </p>
          <p xml:id="i-QxSYL4keVEtpbVdf7zaW3v">
            Vinstintresset ska bort ur välfärden som helhet, inte bara från
            skolan. Medborgarnas trygghet och bildning är ingenting som vare
            sig kan eller bör överlåtas på privat­kapitalet, det har välfärdskapitalisterna
            gett oss otaliga bevis på under de senaste årtiondena. Detta är
            också en fråga om demokrati. När offentliga verksamheter såsom
            vården och skolan privatiseras så genomför man en avdemokratisering
            av samhället. När fler och fler samhällsbärande verksamheter drivs
            privat så finns det till slut ingen­ting kvar för folkvalda politiker
            att fatta beslut om, utom struntsaker som inte betyder något för
            samhällsutvecklingen. Samhällsutvecklingen sköts i stället av
            privata företag, vars ledstjärna är att maximera sina vinster.
          </p>
          <p xml:id="i-2Pe5qqu56SNLr1TiUwAgkQ">
            Skolan, vården och omsorgen är till för folket, inte för storfinansen.
            Välfärds­kapitalisterna har ingen framtid i Sverige.
          </p>
          <head xml:id="i-NfL8Wxadiru65H65ScoZJH" type="h1">
            7 Ekonomisk och social trygghet åt alla, i livets alla skiften
          </head>
          <p xml:id="i-9sSDDQ7ditYsjEzGXWyY9">
            De sociala trygghetssystemen ska reformeras i grunden. Sjuk-
            och arbetslöshets­försäkringarna ska ge trygghet i sjukdomens
            och motgångens stund. Den tryggheten ska också förhindra att den
            som är desperat går med på att sälja sin arbetskraft till underpris,
            dvs. att fattigdom och förtvivlan sätter press nedåt på löner
            och arbetsvillkor.
          </p>
          <p xml:id="i-PuZEKeRH3ZN4HUEAfUMfGh">
            Med en ny ekonomisk politik kommer kostnaderna för de offentliga
            trygghets­systemen att bli mycket lägre än vad de är i dag. Med
            en ny expansiv finanspolitik enligt avsnitt 3 och när ett offentligt
            sysselsättningsprogram inrättas enligt avsnitt 4 så kommer betydligt
            färre att behöva utnyttja arbetslöshetsförsäkringen. De som ändå
            gör det kommer också att behöva förlita sig på försäkringen under
            kortare tid än i dag. Med bättre arbetsmiljö och kortare arbetstid
            så kommer färre att bli sjukskrivna, vilket kommer att minska
            kostnaderna för sjukförsäkringen.
          </p>
          <p xml:id="i-3hw5jQbXdMG3Wc1ESQmq8K">
            Väl fungerande socialförsäkringar fyller en viktig funktion som
            automatiska stabilisatorer i samhällsekonomin. Om sjuka och arbetslösa
            genom socialförsäkringarna får tillräckliga inkomster som de spenderar,
            så bidrar socialförsäkringarna därigenom till att upprätthålla
            efterfrågan i ekonomin och uppnå målet om full sysselsättning
            (se avsnitt 3).
          </p>
          <p xml:id="i-AXYsvgNWcY5KDRiMhbqXmS">
            En del av den sociala tryggheten är också en god, utbyggd socialtjänst
            som kan ge hjälp åt dem som behöver det. Samhällets skyddsnät
            ska bli mer finmaskigt och ta väsentligt bättre hand om dem som
            av olika skäl råkar illa ut. Socialtjänsten har en oerhört viktig
            roll att spela i det sammanhanget. Bland grupper som är starkt
            beroende av att socialtjänsten fungerar väl kan nämnas de som
            är utsatta för hedersförtryck samt missbrukare och barn till missbrukare.
            Dessa och andra utsatta grupper ska kunna lita på att samhället
            håller sin skyddande hand över dem genom socialtjänstens försorg.
            Resurser för att göra det ska aldrig saknas.
          </p>
          <p xml:id="i-Hpx89YFnQeVbP5VqmThgQH">
            En politik för full sysselsättning och ett allmänt sysselsättningsprogram
            (se avsnitt 3 och 4) minskar radikalt behovet av försörjningsstöd
            som inkomstkälla. Därmed lättar trycket på socialtjänsten, som
            i högre grad kan ägna sig åt omsorgerna om dem som har särskilda
            behov (missbrukare, familjer i kris, hedersförtryckta osv.).
          </p>
          <head xml:id="i-HkBfY7zNt61jMRdZbSZTo9" type="h1">
            8 Goda och trygga pensioner åt alla
          </head>
          <p xml:id="i-91bCd7NbASWE7x57xpxfYX">
            En god och trygg pension ska vara en självklarhet. Ingen ska
            behöva känna oro över att stå utan tillräcklig försörjning när
            man på ålderns höst har lämnat arbetslivet. Ord som fattigpensionär
            och pensionsångest, de ska aldrig behöva uttalas. Den skamliga
            politik som förs nu, som till och med i vissa fall tar ifrån de
            äldre maten på bordet och taket över huvudet, den ska nu begravas.
            Fattigdomskontraktet – den så kallade pensions­överenskommelsen
            mellan S, M, C, L, KD och MP – det ska rivas. Ett nytt pensionssystem
            ska utformas.
          </p>
          <p xml:id="i-VkeAys7hBsjQcPnwDa61Qo">
            Man vill inte tro att det är sant, men i dag har mer än var tionde
            svensk över 65 års ålder en inkomst som ligger under EU:s fattigdomsgräns
            på 12 100 kronor i månaden före skatt. En kris som den vi nu genomlever
            riskerar också att slå ytterligare mot pensionärernas försörjning
            genom den så kallade bromsen i pensionssystemet. När färre människor
            arbetar på grund av ökad arbetslöshet och inbetalningarna till
            pensions­systemet minskar, då kan bromsen slå till och minska
            pensionsutbetalningarna. Om bromsen slår till nu så kan vi alltså
            räkna med att coronakrisen spär på pensionärsfattigdomen än mer.
          </p>
          <p xml:id="i-DjKFHAwxCwJuz1sYv5o3XT">
            De allmänna pensionerna ska nu höjas kraftigt. Ingen ska vara
            fattig för att man är pensionär. Utgångspunkten ska vara att pensionen
            ska motsvara 80 procent av slut­lönen. Särskilda satsningar ska
            riktas mot dem som i dag har allra lägst pensioner.
          </p>
          <p xml:id="i-LfvZTAAAFMZPsPmBHang4w">
            En sådan reform av pensionssystemet som beskrivs här kommer att
            initialt öka kostnaderna för staten, det är sant. Men man ska
            inte se snävt på de medel som utbetalas som pensioner. När pensionärerna
            i de breda folklagren får en rimlig pension så spen­derar de den.
            Detta bidrar till att öka efterfrågan i samhällsekonomin. På så
            sätt med­verkar de höjda pensionerna till att uppnå målet om full
            sysselsättning (se avsnitt 3). En stor del av de höjda pensionerna
            återvänder också till staten som ökade skatteintäkter. Om vi utformar
            pensionssystemet rätt, och tar bort den så kallade bromsen, blir
            pensionerna oberoende av konjunktursvängningarna och fungerar
            då i en konjunktur­nedgång som en automatisk stabilisator, en
            källa till efterfrågan som håller ekonomin uppe. Bromsen fungerar
            tvärtom, tar bort efterfrågan i samhällsekonomin när den som bäst
            behövs, och förstärker därmed den ekonomiska nedgången.
          </p>
          <p xml:id="i-CcMbfkhzTK7egeD5tXTbgZ">
            Det dysfunktionella premiepensionssystemet ska avvecklas. Det
            har visat sig endast gynna finanskapitalet, inte pensionärerna.
            Allmänna pensioner ska inte alstra ytterligare spekulation på
            börsen.
          </p>
          <p xml:id="i-EvPfwwTbq9A2X86nh8LQny">
            Goda pensioner är en av de viktigaste jämställdhetsfrågorna.
            De allra flesta fattig­pensionärerna är kvinnor. Kvinnor får många
            gånger betala väldigt dyrt som pensionärer för att de har tagit
            ett större ansvar för barn och familj än män, tvingats till ofrivillig
            deltid och arbetat inom underbetalda yrken inom vård, skola och
            omsorg. Denna orättvisa ska vi nu råda bot på. Kvinnors pensioner
            ska successivt höjas och föras upp i nivå med mäns.
          </p>
          <head xml:id="i-4PPH5qGz6GgGwajjpz1EAH" type="h1">
            9 Investeringar i vår gemensamma framtid
          </head>
          <p xml:id="i-WatnW1XgAkDwTQEmqt3wJE">
            Under de galna årtiondena från mitten av 80-talet och framåt
            har vi blivit inbillade att om vi bara ger näringslivet fritt
            spelrum så kommer marknadskrafterna att själva skapa välstånd
            och ordna samhället på bästa sätt, bara vi avreglerar, sänker
            skatter och privatiserar. I denna tid av kris och smittspridning
            kan vi alla se vilka falska löften detta var. Kris avlöser kris,
            samhällsbygget eroderar och förfaller. Själva demokratin har inskränkts
            genom att fler och fler sektorer förts över till privatkapitalet
            och undandragits demokratisk styrning och kontroll.
          </p>
          <p xml:id="i-A23PPWZiwqdTuxnmDKMKEw">
            Nu ska den utvecklingen vändas. Samhällsbygget ska återupprättas
            och återupptas. Stora offentliga investeringar ska göras på ett
            flertal områden. Sjukhus och andra vårdinrättningar, skolor, förskolor
            och äldreboenden ska byggas ut och rustas upp, vilket redan har
            berörts i avsnitt 6. Mycket stora investeringar ska göras i nybyggnad,
            modernisering och renovering av bostäder, som berörs i avsnitt
            5. Investeringarna i bostadssektorn ska bl.a. inriktas på energieffektivisering
            av befintliga bostäder, vilket bidrar till att vi kan uppfylla
            klimatmålen. Väg- och järnvägsnätet ska upp i yttersta internationella
            toppklass, genom satsningar både på nybyggnad och på förbättrat
            och utökat underhåll.
          </p>
          <p xml:id="i-2tfde8YKqZ42nMS2Uz8NPJ">
            Energi- och transportsektorerna ska genom investeringar bli fossilfria
            så snart det över huvud taget är möjligt. Klimatomställningen
            ska ske dels genom offentliga sats­ningar, som förutom att minska
            koldioxidutsläppen också skapar jobb och ekonomisk utveckling,
            dels genom hårdare miljökrav på storföretag, som i alla år tjänat
            stora pengar på kilmatskadliga utsläpp. Regeringens linje, att
            genom regressiva punktskatter på allt från plastpåsar till bensin
            lägga en alltför stor del bördan av omställningen till ett hållbart
            samhälle på vanliga människor, ska bytas ut.
          </p>
          <p xml:id="i-KGHSc9pDvWUWvcE4oBgWtH">
            En särskild lärdom som vi måste dra av coronakrisen är hur stort
            behovet av en god krisberedskap verkligen är. Beredskapen har
            många dimensioner. Vi behöver bered­skapslager av läkemedel och
            medicinsk utrustning och fältsjukhus. Likaså behöver den inhemska
            produktionen kunna stå för en mycket större del av våra livsmedel.
            Vi vet nu att vi inte kan förlita oss på internationella distributionskedjor
            när krisen slår till.
          </p>
          <p xml:id="i-74U9ninsqzVquHigRfiP3S">
            Ett stort offentligt investeringsprogram ska alltså sjösättas,
            som bl.a. ska ta sikte på de nyss nämnda områdena. Allt kan inte
            göras på en gång, utan investeringsprogrammet behöver löpa över
            år och till och med årtionden. Hänsyn behöver hela tiden tas till
            vilka lediga resurser som finns i samhällsekonomin i form av rätt
            utbildad arbetskraft och andra produktionsfaktorer. Prioriteringar
            behöver göras löpande utifrån var behoven är som störst. På kort
            och medellång sikt är det investeringar i bostäder, återställd
            kris­beredskap och utfasning av fossila bränslen från energi-
            och transportsektorn som framför allt behöver ges företräde.
          </p>
          <p xml:id="i-KvxEjbtq1anQxAgLUo7uZ2">
            Det offentliga investeringsprogrammet är intimt förbundet med
            målet om arbete åt alla, full sysselsättning (se avsnitt 3 och
            4). I bygg- och energisektorerna kommer många nya arbeten att
            skapas när investeringarna inom programmet genomförs. Detsamma
            kommer att gälla även andra sektorer, som it, sjukvård och industri.
            Alla krafter kommer att behövas i bygget av framtidens Sverige.
          </p>
          <p xml:id="i-7LPrcJaVWRnB2oMrdFDF3x">
            Ett viktigt led i förverkligandet av det offentliga investeringsprogrammet
            och i upp­fyllandet av målet om arbete åt alla är att utbildningsväsendet
            på alla nivåer fungerar väl. Detta har redan nämnts i avsnitt
            6 när det gäller grundskolan, men det är lika sant när det gäller
            gymnasieskolan, vuxenutbildningen, högskolan och annan utbildning.
            Utbildningssektorn i vid bemärkelse är därför ytterligare ett
            område som behöver tillföras mer resurser och där investeringar
            behöver göras för att vi ska kunna få den kunskap och kompetens
            som krävs i samhällsbygget.
          </p>
          <head xml:id="i-N5AwVoHGvYX7iqpSibtBqX" type="h1">
            10 Skattepolitik för jämlikhet och mer makt åt folket
          </head>
          <p xml:id="i-HdFMqLGa3bAp5AYthbCw26">
            Den finanspolitik som ska föras enligt avsnitt 3 bryter helt
            med den nyliberala normen att offentliga finanser inte ska gå
            med underskott. Det är inte budgetbalans som är målet med den
            ekonomiska politiken utan samhällsekonomisk balans, fullt resursutnyttjande
            och full sysselsättning. Genom att tillåta så stora budgetunderskott
            att det målet nås, finansieras de satsningar och investeringar
            som ska ske enligt avsnitt 4–9.
          </p>
          <p xml:id="i-3cWFByzfaesWQZ4YkC4AhM">
            Detta betyder att skatterna inte behöver höjas för att vi ska
            nå målen för den ekono­miska politiken. Skattehöjningar i den
            storleksordning som skulle krävas är inte heller önskvärda, då
            de skulle behöva riktas mot breda folklager och inte bara mot
            samhällets toppskikt. Vi ska absolut skärpa beskattningen av toppskikten
            i samhället, men vi ska inte inbilla oss att skattehöjningar som
            riktas mot de mest förmögna skulle inbringa de mycket stora summor
            som krävs för att finansiera den nya bostads-, välfärds- eller
            pensionspolitiken. Vidare skulle den finanspolitiska stimulansen
            utebli om vi med ena handen ökade efterfrågan i ekonomin genom
            en offensiv politik för offentliga inve­steringar, höjda pensioner
            och utbyggd välfärd, och med andra handen drog in lika stora medel
            – hundratals miljarder kronor årligen – i ytterligare skatter.
            Då skulle efterfrågan i samhällsekonomin sammantaget inte öka,
            vilket skulle leda till att målet om full sysselsättning inte
            kan nås.
          </p>
          <p xml:id="i-89Z5tz3LRMM5h3EHY7Sdqq">
            Stor restriktivitet ska gälla i fråga om höjning av punktskatter
            och andra skatte­förändringar som inte tar hänsyn till skattebetalarens
            inkomst och därför har en negativ fördelningsprofil. Mervärdesskatten
            ska inte höjas, särskilt inte på mat och andra dagligvaror. Skatten
            på bensin bör i nuläget inte höjas ytterligare. Klimatpolitiken
            ska omorienteras så att uppfyllelse av klimatmålen sker genom
            offentliga investeringar och hårdare miljökrav på verksamhetsutövare
            (se avsnitt 9) snarare än genom punktskatter som slår stenhårt
            mot vanliga människors köpkraft och vardagsekonomi. Ränteavdragen
            för bolån ska som huvudregel inte tas bort. Väldigt många vanliga
            familjer har fattat beslut om bostadsköp utifrån förutsättningen
            att ränteavdragen finns. Den förutsätt­ningen ska inte rubbas
            i efterhand. I de allra högsta inkomstskikten ska dock ränteavdragen
            fasas ut. Den del av en årlig räntekostnad (underskott av kapital)
            som överstiger tio prisbasbelopp (för närvarande ca 470 000 kronor)
            ska inte få dras av.
          </p>
          <p xml:id="i-2Bk7jh5a49HKF2vLFiCr6f">
            Skattepolitiken ska alltså inte användas som medel att finansiera
            den förda politiken. Däremot har den andra viktiga funktioner
            att fylla.
          </p>
          <p xml:id="i-HFx3Wgsyhdp9aCsiv1BKhp">
            Genom riktade åtgärder på skatteområdet ska vi radikalt öka jämlikheten
            i samhället. Den groteska utvecklingen mot ökad inkomstspridning
            har tillåtits gå alldeles för långt och ska nu brytas. Det finns
            ingen samhällsnytta i att en verkställande direktör tjänar lika
            mycket som 61 industriarbetare, vilket är fallet numera. Ingen
            kan på allvar hävda att direktören gör ett drygt sex gånger bättre
            jobb nu än 1980, då en vd ”bara” tjänade lika mycket som nio industriarbetare.
            Inte heller finns det någon samhällsnytta i det rådande förhållandet
            att toppkapitalister som Antonia Ax:son Johnson och Finn Rausing
            betalar en mindre andel av sin inkomst i skatt än en vanlig löntagare.
            Att det har blivit så här har självklart sin grund i att kapitalet
            har flyttat fram sina positioner i klass­kampen och använder sin
            ökade makt för att tillskansa sig en större del av det mervärde
            som produceras.
          </p>
          <p xml:id="i-VGPwPZGovHQePQk3aU3cPV">
            Genom riktade skattehöjningar mot de stora privata kapitalintressena
            ska vi också gradvis ta ifrån dem deras förmåga att köpa sig politiska
            fördelar. Skattehöjningar på privatkapitalet fyller därmed en
            grundläggande demokratisk funktion. Ojämlikheten och privatkapitalets
            ökade makt har urholkat folkstyret. Politiker från alla läger,
            borgare såväl som socialdemokrater, har siktet inställt på välavlönade
            lobbyistkarriärer efter det att de har avslutat sina politiska
            gärningar. Se bara hur Filippa Reinfeldt i sitt nya väl­avlönade
            uppdrag hos det Wallenbergägda fastighetsbolaget Vectura medverkar
            till att Region Stockholm, där hon tidigare var förtroendevald,
            säljer Bromma sjukhus till just Vectura. Se bara hur Göran Hägglund
            som, när han var minister, såg till att avreglera och därigenom
            förstöra den svenska apotekssektorn, nu som pr-konsult driver
            lobbying åt vårdkapitalisten One Med, som tillhör Kampradsfären,
            mitt under brinnande corona­kris. Se bara var vi har vår före
            detta statsminister Göran Persson: nu styrelseordförande i den
            skandaldrabbade storbanken Swedbank.
          </p>
          <p xml:id="i-VMU7L7UmzzYNf6FTpWxXfB">
            Vi ser tydligt hur väl kapitalet har lyckats i sin strävan att
            köpa våra makthavare. Förändringar som en stor majoritet av folket
            vill se, som förbud mot vinster i välfärden, saknar helt stöd
            i riksdagen. Förändringar som en stor majoritet av folket däremot
            inte vill se, som marknadshyror och uppluckrad arbetsrätt, har
            däremot ett brett stöd i riksdagen.
          </p>
          <p xml:id="i-EgxchM6njc25QJXEqqhzWD">
            Ett flertal kraftfulla åtgärder ska nu vidtas för att bryta utvecklingen
            mot större ojämlikhet och för att dika ut det träsk av korruption
            som hotar den svenska demokratin.
          </p>
          <p xml:id="i-AbBmY4xnPA7eHkb2cFMBtX">
            Progressiviteten i inkomstbeskattningen ska stegras i de högsta
            inkomstskikten. En bra riktpunkt är att årsinkomster över 50 prisbasbelopp
            (för närvarande ca 2,4 miljoner kronor per år eller ca 200 000
            kronor per månad) ska vara förenade med 75 procents inkomstskatt,
            och årsinkomster över 100 prisbasbelopp (för närvarande drygt
            4,7 miljoner per år eller knappt 400 000 kronor per månad) ska
            vara förenade med 100 procents inkomstskatt. En högre inkomst
            än så är helt enkelt inte en rimlig ersättning för något arbete
            utan avspeglar endast möjligheten att utifrån en maktposition
            i klass­hierarkin tillgodogöra sig mervärde. Dessa förändringar
            är också jämställdhetspolitiskt motiverade. I de allra högsta
            inkomstskikten är männen kraftigt överrepresenterade. Skärpt progressivitet
            i inkomstbeskattningen bidrar därigenom även till ökad jämställdhet
            mellan kvinnor och män.
          </p>
          <p xml:id="i-UGXvcSygkyVnA4SfB3GPAF">
            Skatten på inkomst av kapital ska utformas på motsvarande sätt
            som skatten på inkomst av arbete. Det betyder att skatten ska
            vara kraftigt progressiv i de högsta inkomstskikten. Däremot ska
            skatten inte höjas för kapitalinkomster som kan upp­komma bland
            bredare folklager, t.ex. till följd av en bostadsförsäljning.
            Syftet är som sagt inte att få in så mycket som möjligt i skatt
            utan att jämlikheten i samhället ska öka och att storkapitalets
            förmåga att köpa våra makthavare ska minska. Kapitalinkomsterna
            är även de mycket ojämnt fördelade mellan könen. Kvinnor har i
            genomsnitt hälften så stora kapitalinkomster som män. Även i kapitalbeskattningen
            kommer därför en ökad progressivitet att bidra till ökad jämställdhet
            mellan kvinnor och män.
          </p>
          <p xml:id="i-Xqrx1MYNesxnGdebVpNgJr">
            En förmögenhetsskatt ska införas. Även denna ska vara progressiv
            och tas ut på sådana förmögenheter som förekommer i de allra översta
            skikten i förmögenhets­fördelningen. Var exakt de olika brytpunkterna
            ska ligga är något som behöver utredas närmare. En riktpunkt är
            dock att den högsta nivån ska bestämmas så att den delen av en
            förmögenhet som överstiger 1 000 prisbasbelopp (för närvarande
            ca 47 miljoner kronor) ska beskattas med 5 procent årligen.
          </p>
          <p xml:id="i-DPcboeTdCUaJ9ESEGvBuT1">
            Arvs- och gåvoskatt ska införas. Den ska, liksom förmögenhetsskatten,
            riktas mot gåvor och arv som förekommer i de högsta inkomstskikten
            i samhället. Det får utredas närmare var exakt brytpunkterna för
            skatteuttag ska ligga och hur hög skattesatsen ska vara.
          </p>
          <p xml:id="i-Ne4jfzn9YaSSiboshXF8Vd">
            Skatterna har också en funktion att fylla i bekämpandet av destruktiv
            spekulation på finansmarknaderna. En skatt på finansiella transaktioner
            ska därför införas (en s.k. Tobin-skatt) för att motverka kortsiktig
            spekulation som inte är till nytta för samhället.
          </p>
        </div>
        <div type="motSignatures">
          <list>
            <item xml:id="i-Rvp5QfSCqvRVgVMGEA7srg" who="i-548HUVvKe8n48M3pQmFeUC">
              Amineh Kakabaveh (-)
            </item>
          </list>
        </div>
      </div>
    </body>
  </text>
</TEI>
