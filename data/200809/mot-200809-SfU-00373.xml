<?xml version="1.0" encoding="utf-8"?>
<TEI xmlns="http://www.tei-c.org/ns/1.0" xmlns:xi="http://www.w3.org/2001/XInclude" xml:id="mot-200809-SfU-00373">
  <teiHeader>
    <fileDesc>
      <titleStmt>
        <title>Utgiftsområde 12 Ekonomisk trygghet för familjer och barn – en modern familjepolitik för framtiden</title>
        <author corresp="i-DXYijt8wprzTgm7zCTJYc3">av Veronica Palm m.fl. (s)</author>
      </titleStmt>
      <publicationStmt>
        <authority>SWERIK PROJECT</authority>
      </publicationStmt>
      <sourceDesc>
        <bibl>
          <title>Utgiftsområde 12 Ekonomisk trygghet för familjer och barn – en modern familjepolitik för framtiden</title>
          <idno type="rdwebb">GW02Sf373</idno>
          <rs type="number">Sf373</rs>
          <orgName type="comitteeAbbreviation">SfU</orgName>
          <ref type="dokument_url_text">http://data.riksdagen.se/dokument/GW02Sf373/text</ref>
          <ref type="dokument_url_html">http://data.riksdagen.se/dokument/GW02Sf373</ref>
          <ref type="dokumentstatus_url_xml">http://data.riksdagen.se/dokumentstatus/GW02Sf373</ref>
          <ref type="doc">http://data.riksdagen.se/fil/5B99DFE3-22D7-4C44-B8F7-0BF6C72D8861</ref>
        </bibl>
      </sourceDesc>
    </fileDesc>
    <profileDesc>
      <particDesc>
        <listPerson>
          <person gender="woman">
            <idno>i-DXYijt8wprzTgm7zCTJYc3</idno>
            <name>Veronica Palm</name>
            <state type="partyAffiliation" ref="Q105112">
              <desc>S</desc>
            </state>
          </person>
          <person gender="man">
            <idno>i-KNqtzTyLq88RopWq6R35xs</idno>
            <name>Ronny Olander</name>
            <state type="partyAffiliation" ref="Q105112">
              <desc>S</desc>
            </state>
          </person>
          <person gender="woman">
            <idno>i-HsmyrkjqQGCAargTNWaeXi</idno>
            <name>Siw Wittgren-Ahl</name>
            <state type="partyAffiliation" ref="Q105112">
              <desc>S</desc>
            </state>
          </person>
          <person gender="man">
            <idno>i-TVwo4mCECu692GW3ntqQzo</idno>
            <name>Kurt Kvarnström</name>
            <state type="partyAffiliation" ref="Q105112">
              <desc>S</desc>
            </state>
          </person>
          <person gender="man">
            <idno>i-J95EwJKvWuN9JUNcJSJKgp</idno>
            <name>Göte Wahlström</name>
            <state type="partyAffiliation" ref="Q105112">
              <desc>S</desc>
            </state>
          </person>
          <person gender="woman">
            <idno>i-PMx51X9QbaLUMtQNq6sVfz</idno>
            <name>Matilda Ernkrans</name>
            <state type="partyAffiliation" ref="Q105112">
              <desc>S</desc>
            </state>
          </person>
          <person gender="man">
            <idno>i-AqkTDdERRgq7MWP7ajMpZo</idno>
            <name>Jasenko Omanovic</name>
            <state type="partyAffiliation" ref="Q105112">
              <desc>S</desc>
            </state>
          </person>
          <person gender="woman">
            <idno>i-HMf3KYjw3nvgVVjUa7gnGs</idno>
            <name>Magdalena Streijffert</name>
            <state type="partyAffiliation" ref="Q105112">
              <desc>S</desc>
            </state>
          </person>
        </listPerson>
      </particDesc>
      <correspDesc>
        <correspAction xml:id="i-TXmewppT3n7tAjxJCHGLyX" type="signed"/>
        <correspContext corresp="i-TXmewppT3n7tAjxJCHGLyX">
          <note type="signatory" corresp="i-DXYijt8wprzTgm7zCTJYc3"/>
          <note type="signatory" corresp="i-KNqtzTyLq88RopWq6R35xs"/>
          <note type="signatory" corresp="i-HsmyrkjqQGCAargTNWaeXi"/>
          <note type="signatory" corresp="i-TVwo4mCECu692GW3ntqQzo"/>
          <note type="signatory" corresp="i-J95EwJKvWuN9JUNcJSJKgp"/>
          <note type="signatory" corresp="i-PMx51X9QbaLUMtQNq6sVfz"/>
          <note type="signatory" corresp="i-AqkTDdERRgq7MWP7ajMpZo"/>
          <note type="signatory" corresp="i-HMf3KYjw3nvgVVjUa7gnGs"/>
        </correspContext>
        <correspAction xml:id="i-TRp2TYwPXjhLriksvwiqz" type="numbering">
          <date when="2008-10-09"/>
        </correspAction>
        <correspAction xml:id="i-Pfgbqj3PNiyDrf4Jcfogvv" type="submission">
          <date when="2008-10-07"/>
        </correspAction>
        <correspAction xml:id="i-Gkx6aqufPonH4oMhzbdPg3" type="transfer">
          <date when="2008-10-07"/>
        </correspAction>
        <correspAction xml:id="i-NvGDUZRtCzfYoj1QMQXuSF" type="assigned"/>
        <correspContext corresp="i-NvGDUZRtCzfYoj1QMQXuSF">
          <ref type="assignedTo">Socialförsäkringsutskottet</ref>
        </correspContext>
      </correspDesc>
      <textClass>
        <catRef scheme="#docType" target="#mot"/>
        <catRef scheme="#motionType" target="#kommitte"/>
        <catRef scheme="#motionType" target="#fristående"/>
      </textClass>
    </profileDesc>
  </teiHeader>
  <text>
    <body>
      <div type="motBody">
        <div type="motProposal" subtype="förslag">
          <head xml:id="i-13m4b9WA2fUTh84u8KbNKW">
            Förslag till riksdagsbeslut
          </head>
          <list style="ol">
            <item xml:id="i-EVJYxtJVZRZWNFHX7Y44xP">
              Riksdagen beslutar om ett nytt politiskt mål för politikområdet
              Ekonomisk familjepolitik.
            </item>
            <item xml:id="i-LdkzwTZYiEWKrgUNuarmZ3">
              Riksdagen tillkännager för regeringen som sin mening vad som
              anförs i motionen om att avskaffa det kommunala vårdnadsbidraget.
            </item>
            <item xml:id="i-AbsQhCU92qwZEMF4CuEXhM">
              Riksdagen tillkännager för regeringen som sin mening vad som
              anförs i motionen om ett stegvis höjt tak till 10 prisbasbelopp
              i tillfälliga föräldrapenningen och havandeskapspenningen.
            </item>
            <item xml:id="i-5ew5aunRDZUrih8nkjynzf">
              Riksdagen tillkännager för regeringen som sin mening vad som
              anförs i motionen om möjligheten för båda föräldrarna att ta ut
              föräldrapenning samtidigt under barnets första månad.
            </item>
            <item xml:id="i-8E31inEDUTjaCx2swPXTBh">
              Riksdagen tillkännager för regeringen som sin mening vad som
              anförs i motionen om att utreda förutsättningarna att ge de föräldrar
              med outnyttjade föräldrapenningdagar en andra chans.
            </item>
            <item xml:id="i-9xFGWeFV4GNpkZXAyRFq2g">
              Riksdagen tillkännager för regeringen som sin mening vad som
              anförs i motionen om delat barnbidrag.
            </item>
            <item xml:id="i-LFrFjhd6FGxyienmz6PYT8">
              Riksdagen tillkännager för regeringen som sin mening vad som
              anförs i motionen om höjt barnbidrag.
            </item>
            <item xml:id="i-6dkAw5dFwAxBQosd9kTLhJ">
              Riksdagen tillkännager för regeringen som sin mening vad som
              anförs i motionen om höjt flerbarnstillägg.
            </item>
            <item xml:id="i-Ne3DrCTn3grLMZz6vR3MAS">
              Riksdagen tillkännager för regeringen som sin mening vad som
              anförs i motionen om ekonomiskt utsatta barn.
            </item>
            <item xml:id="i-6GxtkeBdgs3tmaRY8TGFM2">
              Riksdagen tillkännager för regeringen som sin mening vad som
              anförs i motionen om höjt underhållsstöd.
            </item>
            <item xml:id="i-XWdfRf8drU1ijTfMYaWXgz">
              Riksdagen tillkännager för regeringen som sin mening vad som
              anförs i motionen om en solidarisk välfärd med tydliga principer
              för omfördelning.
            </item>
            <item xml:id="i-MTnUk1BoEi7NRWzmN9LmBb">
              Riksdagen tillkännager för regeringen som sin mening vad som
              anförs i motionen om införandet av en särskild föräldrapenning.
            </item>
            <item xml:id="i-DspKLFh4BSGjgsRSidfCN5">
              Riksdagen tillkännager för regeringen som sin mening vad som
              anförs i motionen om att ta bort skyldigheten för förskole- och
              skolpersonal att administrera ett intyg som berättigar föräldern
              till tillfällig föräldrapenning vid vård av sjukt barn.
            </item>
            <item xml:id="i-LQx8Vw5xzx9ry57w3S3RGh">
              Riksdagen tillkännager för regeringen som sin mening vad som
              anförs i motionen om studerande med barn. 1
            </item>
            <item xml:id="i-C1SVg7L1hzNrSymqJfLxyQ">
              Riksdagen tillkännager för regeringen som sin mening vad som
              anförs i motionen om barn med behov av särskilt stöd och om vårdbidraget.
            </item>
            <item xml:id="i-Q7LgMuBLjkpbumkM8nFkn2">
              Riksdagen tillkännager för regeringen som sin mening vad som
              anförs i motionen om bostadsbidragen som ett bostadspolitiskt
              instrument.
            </item>
            <item xml:id="i-PexrDbrAguGmAh7bDdrpUQ">
              Riksdagen anvisar med följande ändringar i förhållande till regeringens
              förslag anslagen under utgiftsområde 12 Ekonomisk trygghet för
              familjer och barn enligt uppställning:
            </item>
          </list>
          <table>
            <row xml:id="i-GZfZEn2YWRxjGubi7GNuPT">
              <cell>
                Anslag
              </cell>
              <cell>
                Regeringens förslag
              </cell>
              <cell>
                Anslags- förändring
              </cell>
            </row>
            <row xml:id="i-QGE7KacyXHRuypKcNk5C8c">
              <cell>
                1:1 Allmänna barnbidrag
              </cell>
              <cell>
                23 373 000
              </cell>
              <cell>
                2 200 000
              </cell>
            </row>
            <row xml:id="i-U4iZ6n87QQ1FWSaJbyzSAz">
              <cell>
                1:2 Föräldraförsäkring
              </cell>
              <cell>
                31 148 179
              </cell>
              <cell>
                200 000
              </cell>
            </row>
            <row xml:id="i-RBHrQbDQwcLSBWhshnMeUs">
              <cell>
                1:3 Underhållsstöd
              </cell>
              <cell>
                1 986 000
              </cell>
              <cell>
                200 000
              </cell>
            </row>
            <row xml:id="i-6RfLHK8Xtt8kPJXaMfe4dJ">
              <cell>
                Summa
              </cell>
              <cell>
                68 465 863
              </cell>
              <cell>
                +2 600 000
              </cell>
            </row>
          </table>
          <p xml:id="i-KXqa6MGgmHe2EAYTcxfFyn">
            1 Yrkande 14 hänvisat till UbU.
          </p>
        </div>
        <div type="motContent">
          <head xml:id="i-Qnqrn16AH2BNhGbUvt9Rgy" type="h1">
            1 Investera i barns bästa, generell välfärd samt jämställdhet
            mellan kvinnor och män
          </head>
          <p xml:id="i-TNTxYV4turDSYNEgzmYza5">
            Den svenska föräldraförsäkringen är världsunik vad gäller sitt
            generösa omfång och sin flexibilitet. Vi socialdemokrater vill
            värna föräldraförsäkringen och dess verkliga möjligheter till
            tid med det egna barnet. Föräldraförsäkringen är ett uttryck för
            den socialdemokratiska familjepolitiken grundad på barnets bästa,
            generell välfärd samt jämställdhet mellan män och kvinnor.
          </p>
          <p xml:id="i-PrGpJp8nJ31Eng9FbEeXqh">
            Den familjepolitik som vi bedrivit i Sverige har också bidragit
            till generellt goda uppväxtvillkor för barnen och att föräldrar
            inte behöver välja mellan föräldraskap och förvärvsarbete. Det
            är en politik som med solidarisk omfördelning bidrar till både
            social och ekonomisk utjämning. Det är en familjepolitik som omvärlden
            nu efterhärmar eftersom den kombinerar tillväxt med trygghet och
            omsorg om barnen.
          </p>
          <p xml:id="i-5kb1LTv17BN6EpwrgyoDHU">
            Vi socialdemokrater vill fortsätta att utveckla den familjepolitiska
            modell som vi har i Sverige. Vi vet att det finns väsentliga brister
            i dagens familjepolitik. Vi socialdemokrater är beredda att utveckla
            och ompröva där vi märker att det behövs. En modern familjepolitik
            för barnets bästa måste utgå från vardagen som dagens föräldrar
            lever i. Det handlar om orimliga krav och ojämlik ansvarfördelning.
            Sverige behöver en politik och en välfärdsmodell som kan svara
            upp till de värderingar och attityder som dagens unga föräldrar
            har.
          </p>
          <p xml:id="i-CauMfheZbqaS6LgDG9wE9j">
            Regeringens budgetproposition och förda politik är ett tydligt
            avsteg från en familjepolitisk modell som sätter föräldrar och
            barn främst. Barnfamiljer har fått känna av tuffare villkor inte
            bara genom besparingar i de familjepolitiska stöden, utan också
            genom en borgerlig ovilja att lyssna till behov om en tillgänglig
            barnomsorg av god kvalitet. I stället har en familjepolitik med
            dåtiden som förebild klubbats igenom. Tydligast märks detta genom
            införandet av ett kommunalt vårdnadsbidrag enligt gamla hemmafruideal.
            Vårdnadsbidraget i kombination med förslagen om barnomsorgspeng
            innebär ett stort systemskifte. Med borgerliga förslaget om barnomsorgspeng
            får Sverige en familjepolitik som inte längre har barnen i fokus
            utan snarare uppmuntrar föräldrar att köpa sig fria från ansvar.
            Krav på kvalitet eller utbildad personal saknas. Istället för
            att lyfta fram barnansvaret som värdefullt och mångsidigt reduceras
            det till barnpassning. Ett system med vårdnadsbidrag och barnomsorgspeng
            riskerar också helt förändra villkoren för förskolan. Det är en
            ansvarslös och omodern politik.
          </p>
          <p xml:id="i-62XLiNuKisn3akEUzkXD8z">
            Dessutom tvingar den borgerliga regeringen personal på förskolor
            och skolor att kontrollera och administrera föräldrars rätt till
            ersättning vid vård av sjukt barn. Det är ett ytterligare ansvar
            som överflyttas till kommunerna och som tar resurser från det
            som pedagogerna faktiskt ska ägna sig åt omsorgen om barnen, lärande
            och pedagogik. Fusk och missbruk i våra välfärdssystem får inte
            accepteras och måste stävjas på olika sätt. Vi menar dock att
            det finns mer träffsäkra sätt att kontrollera rätten till ersättning
            vid vård av sjukt barn och föreslår därför att åläggandet att
            administrera och kontrollera tillfällig föräldrapenning tas bort
            från förskole- och skolpersonal.
          </p>
          <p xml:id="i-KsxZf1KKcfcoCJRCXfr19v">
            Barnfamiljer som grupp behöver uppmärksammas särskilt. För att
            fler ska vilja och våga bli förälder krävs en insikt om att barnfamiljer
            behöver vårt gemensamma engagemang och solidaritet. Av den anledningen
            är den generella välfärden mycket viktig för familjer med barn
            liksom de generella stöden såsom barnbidraget i syfte att utjämna
            skillnaderna mellan familjer med barn och familjer utan barn.
            Människor är olika så också familjer, vilket familjepolitiken
            i allt högre utsträckning måste ta hänsyn till. Vissa familjer
            får barn i unga år medan barnafödandet för andra av olika skäl
            skjuts upp till senare i livet. Ett antal barn växer upp i familjer
            med en ensamstående förälder medan andra barn bor växelvis hos
            sin mamma och sin pappa. En del familjer har bara ett eller två
            barn medan andra barn växer upp med många syskon. Några barn växer
            upp med föräldrar som är homosexuella. Andra familjer består av
            studerande med små barn, andra är företagare med andra villkor
            än de som förvärvsarbetar. Särskilt tufft är det för ensamstående
            med barn, studerande föräldrar och föräldrar till svårt sjuka
            barn. Inte sällan upplever de begränsningar i föräldraskapet på
            grund av dålig ekonomi och känslor av bristande stöd från omgivning
            och samhälle. Barns livsvillkor präglas av samma orättvisor, klassklyftor
            och brist på jämställdhet som finns i samhället i stort. För barnens
            skull behövs en familjepolitik som stöder barnfamiljer generellt
            men också en familjepolitik med kompensatoriska inslag som tar
            hänsyn till familjer med särskilt utsatt situation.
          </p>
          <p xml:id="i-2kTS4Db8oywDwPSeqWpx9w">
            Även om det finns olika typer av familjer vill de allra flesta
            försörja sig genom att båda föräldrarna har inkomster från arbete.
            Grunden för den svenska välfärdsmodellen har under en lång tid
            varit arbetslinjen. Med den som grund ska systemen underlätta
            för den enskilda individen att klara sin egen försörjning. Arbete
            handlar om både skyldigheter och rättigheter. I ett samhälle med
            höga välfärdsambitioner är arbete en förutsättning. Då krävs att
            så många som möjligt förvärvsarbetar. Vi socialdemokrater tänker
            inte överge arbetslinjen som en grundläggande princip. Den är
            nödvändig för att klara välfärden och för mäns och kvinnors lika
            möjligheter till ekonomisk självständighet.
          </p>
          <p xml:id="i-Rq5SSkwB1MvmuydY26bGN">
            Politiken får inte heller stå svarslös i frågan om hur kvinnors
            villkor i arbetslivet reellt ska förbättras. Villkoren i arbetslivet
            är avgörande för jämställdheten. Rätten till arbete och egen försörjning
            är central för kvinnors och mäns lika möjligheter till ekonomisk
            självständighet. Vi strävar efter goda villkor på arbetsmarknaden.
            Detta är delar i en solidarisk välfärdsmodell, men det är dessutom
            fundament för en långsiktigt god tillväxt. Men arbetslivet är
            långt ifrån jämställt. Det hänger bland annat ihop med vem som
            har det huvudsakliga ansvaret för omsorgen av hem och familj,
            dvs. det obetalda hemarbetet. Eftersom kvinnor fortfarande ses
            som bärare av detta ansvar har kvinnor generellt sämre villkor
            på arbetsmarknaden.
          </p>
          <p xml:id="i-TnX3ax1hqhXiaD6amx1BJY">
            Klass- och könsmönstret på arbetsmarknaden är tydligt. De allra
            sämsta villkoren har unga LO-tjejer. Vi ser detta när det gäller
            lön och trygghet i anställningen, rätten till heltid, makten och
            inflytandet i arbetet och över arbetstidens förläggning. Om kvinnor
            har det sämsta fästet i arbetslivet begränsar det kvinnors rätt
            till trygga och utvecklande arbeten. Kvinnors möjligheter att
            själva råda över sina liv blir därmed beskurna. Detta får i sin
            tur konsekvenser för uttaget av föräldraledighet och befäster
            gamla förlegade könsroller. Ofrivilligt deltidsarbete och otrygga
            anställningar innebär risk att fastna i arbeten med begränsade
            utvecklingsmöjligheter, mindre av kompetensutveckling och sämre
            möjligheter att avancera i yrket. Att ha ett tryggt arbete är
            viktigt för att ha möjlighet att engagera sig fackligt och politiskt.
            Arbetslivets villkor har följder för det demokratiska deltagandet.
          </p>
          <p xml:id="i-3RLABza9CA9LyzAbWojrJE">
            För att se till att alla som vill får möjlighet att arbeta heltid
            måste utbudet av heltidsanställningar öka. Just nu förbereder
            sig arbetsmarknadens parter för att förhandla fram ett nytt huvudavtal
            för arbetsmarknaden. En av frågorna vid dessa diskussioner är
            rätten till heltid. Vi följer noga dessa diskussioner. Vi socialdemokrater
            vill att heltid ska vara en rättighet och deltid en möjlighet.
            Vi är beredda att ta till lagstiftning om arbetsmarknadens parter
            inte själva löser denna fråga.
          </p>
          <p xml:id="i-TvNe8Rkg1rMrbjkun1dtru">
            I grunden handlar det om att göra upp med traditionella könsroller
            i arbetslivet och i familjer. Det är vår bestämda uppfattning
            att mäns rättigheter och skyldigheter inom familjens hägn har
            uppmärksammats för lite. Med rätta har en stor del handlat om
            kvinnors rättigheter i arbetslivet. Men om ingen betydande uppmärksamhet
            fästs vid den sneda könsfördelningen för det obetalda hemarbetet
            riskerar strävan efter kvinnors bättre villkor i arbetslivet att
            bli en chimär. Beviset för det finner vi i det vedertagna begreppet
            om kvinnors dubbelarbete. Om kvinnor och män ska ha lika chanser
            i arbetslivet kan inte kvinnan ensam bära de roller hon haft i
            århundraden.
          </p>
          <p xml:id="i-8Du6pDCpPEXfLCcG2K7jya">
            Vi behöver göra pappa med barn och mamma med jobb. Barns rätt
            till båda sina föräldrar förutsätter ett jämställt arbetsliv och
            ett jämställt familjeliv.
          </p>
          <head xml:id="i-3ASMWTM6xRYC74zpQPCjRP" type="h1">
            2 Mål för politikområdet Ekonomisk familjepolitik
          </head>
          <p xml:id="i-JuWWKxWWeepM4F2EPNFrwC">
            Vi vill föreslå riksdagen att målet för politikområdet ekonomisk
            familjepolitik ska fastställas till att de ekonomiska villkoren
            mellan familjer med och utan barn ska minska inom ramen för den
            generella välfärden. Målet har god överensstämmelse med de principer
            utifrån vilka politikområdet är uppbyggt. För ett välfärdssamhälle
            med ambitioner kan knappast signalen att barn ska vara en ekonomisk
            börda vara rimlig. En solidarisk omfördelning mellan dem som har
            och inte har barn är en viktig del i vår generella välfärd. På
            motsvarande sätt är en solidarisk utjämning av risker och kostnader
            mellan generationer, mellan arbetande och arbetslösa, mellan sjuka
            och friska viktiga inslag i vår trygghetsmodell.
          </p>
          <p xml:id="i-A74oW1Xu2x8s3nFvdKXJpC">
            Vi noterar också att regeringen i förra årets budgetproposition
            liksom i årets konstaterar att måluppfyllelsen varit god, dels
            då systemen bidrar till en utjämning av de ekonomiska villkoren
            mellan familjer med och utan barn, dels en utjämning av de ekonomiska
            villkoren för familjer över livscykeln.
          </p>
          <p xml:id="i-VeqeWzgRM91h3ZVWUb3xv3">
            Trots detta vidhåller regeringen det goda med ett förändrat mål
            för den ekonomiska familjepolitiken. Sedan 2008 gäller målet att
            den ekonomiska familjepolitiken ska bidra till förbättrade förutsättningar
            för en god ekonomisk levnadsstandard för alla barnfamiljer. Regeringen
            skriver också att det nya målet betonar förutsättningarna snarare
            än utfallet och en viss acceptans för att utfallet inte alltid
            blir detsamma för alla familjer. Vi motsätter oss en utveckling
            där klyftor medvetet tillåts öka mellan familjer med barn och
            övriga grupper i samhället. Vi motsätter oss också en cynisk politik
            med en målsättning som inte tar ansvar för vad som faktiskt händer
            för familjer med barn i det verkliga livet utan i stället betonar
            vad som skulle kunna ha hänt. Vi kan också konstatera att det
            kanske är därför som det mest iögonfallande, med årets budgetproposition
            gällande ekonomisk trygghet för familjer och barn är avsaknaden
            av initiativ.
          </p>
          <head xml:id="i-9QR3FHbpy7QSCVeEQURhkg" type="h1">
            3 Avskaffa vårdnadsbidraget
          </head>
          <p xml:id="i-EuR45BxqqiVFGNYkmDvVn2">
            Inget annat land i världen lägger mer pengar på att föräldrar
            ska kunna vara hemma med sina barn. Den svenska föräldraförsäkringen
            är världsunik. Därför ska föräldraförsäkringen värnas eftersom
            den ger verklig tid med de små barnen. Föräldraförsäkringens utformning
            med ersättning enligt inkomstbortfallsprincipen gör det möjligt
            att lämna arbete för en tid till att vara hemma med de små barnen.
            Föräldraförsäkringen stöder föräldraskap och förvärvsarbete för
            både kvinnor och män.
          </p>
          <p xml:id="i-SnwJ6ZvwpgoVFgfgGDxsZP">
            Vårdnadsbidraget är ett systemskifte med ett tydligt avsteg från
            tvåförsörjarmodellen. Vårdnadsbidraget understöder en familjepolitik
            där kvinnor tar hand om barnen och männen om jobbet.
          </p>
          <p xml:id="i-F7UyZz59wsoM2WLSSrgCmH">
            Ingen som i dag jobbar och behöver hela sin lön har råd att ersätta
            lönen med ett vårdnadsbidrag på 3 000 kr. Därför är vårdnadsbidraget
            en kvinnofälla. Det är i huvudsak kvinnor som kommer att vara
            hemma med barnen till så låg ersättning att de inte kan försörja
            sig. De blir helt beroende av sina mäns goda vilja. Det kommer
            alla kvinnor att få känna av på arbetsmarknaden, i fler osäkra
            anställningar, i sämre löner och sämre karriärmöjligheter. Därför
            ska vårdnadsbidraget avskaffas.
          </p>
          <p xml:id="i-S8C7vq7vtTYP5JeNFPo7Mr">
            Det är få män som klarar av att vara produktiva för två. Därför
            är också män förlorare på ökad ojämställdhet. De kommer att få
            känna av en ökad press att jobba ännu mer, prestera än bättre
            för att duga som familjeförsörjare. De kommer att få betala i
            mindre tid med sina barn. Därför ska vårdnadsbidraget avskaffas.
          </p>
          <p xml:id="i-CBR4jSHP8nTpvYvZCFUmaj">
            Det är barnen som är förlorare eftersom de inte vinner en mamma
            utan får en mer frånvarande pappa. Det är barnen som är förlorare
            när borgerlig familjepolitik nu ger bidrag till dem som inte använder
            offentlig samhällsservice såsom förskolan. De är barnens egen
            rätt till förskola och möjlighet att utvecklas och växa tillsammans
            med andra barn som åtsidosätts. Det är barnens trygghet i att
            ha fler vuxna omkring sig som ifrågasätts. Det är alla de barn
            och föräldrar som behöver förskolan som får betala. Kärnfrågan
            handlar om vad våra skattepengar ska användas till. Varje krona
            som av kommunerna satsas på ett vårdnadsbidrag för de få som drömmer
            om en offentligt finansierad hemmafrutillvaro eller för dem som
            väljer bort förskolan är en krona mindre till något annat. För
            varje krona som läggs på ett vårdnadsbidrag läggs en krona mindre
            till personal, personalutbildning, rutschkanor och lokaler i den
            gemensamt finansierade förskolan. Detta är inte att sätta barns
            bästa i centrum, och det svarar inte heller mot barnfamiljers
            önskan att få till en bättre vardag med sina barn i kombination
            med sitt arbete. Därför ska vårdnadsbidraget avskaffas.
          </p>
          <p xml:id="i-4K6HyfyMQXViBu5V4rTR8c">
            Vi tänker inte överge arbetslinjen som en grundläggande princip.
            Den är nödvändig för att klara välfärden och för mäns och kvinnors
            lika möjligheter till ekonomisk självständighet. Den är nödvändig
            för barns trygghet. Tvärtom ser vi i dag behov av en ny och förstärkt
            arbetslinje som bör ligga till grund för kommande familjepolitiska
            reformer. Vårdnadsbidraget verkar i helt motsatt riktning.
          </p>
          <p xml:id="i-XpSn9v1qRuoLzSXWLYcZjQ">
            Vi föreslår riksdagen att avskaffa det kommunala vårdnadsbidraget.
          </p>
          <head xml:id="i-YJhfDwDhPrdeciqWLMM4km" type="h1">
            4 Investera i mer jämställdhet
          </head>
          <p xml:id="i-7Sy2wxPe8Lzsg2kwkfAkns">
            Vi är beredda att utveckla fler förslag baserade på Föräldraförsäkringsutredningen
            för att knyta en större del av föräldraförsäkringen till respektive
            förälder. Det är fortfarande mammor som bär huvuddelen av arbetet
            med hem och barn och som tar huvudansvaret när barnen är sjuka
            eller i relationerna till förskola och skola. Det är mammor som
            går ned i arbetstid när barnen är små, och det är fortfarande
            bara 20 % av föräldraförsäkringen som tas ut av papporna. Allt
            detta slår direkt på alla kvinnors möjligheter i arbetslivet och
            på mäns roll i familjen. Mammorna har svagare löneutveckling som
            följer med långt efter det att barnen är små. Ohälsotalen är högre.
            De många deltiderna ger henne lägre lön, sämre pension och en
            svagare ställning i arbetslivet. Huvudansvaret för arbetet med
            barnen gör att många arbetsgivare betraktar alla kvinnor som osäker
            arbetskraft. Pappor ses inte som förstahandsförälder. Han förminskas
            i sin roll som pappa och i sin vikt för barnen. Alltfler pappor
            vill vara närvarande pappor i sina barns vardag, men de möts inte
            sällan av medvetna och omedvetna hinder från sin omgivning, t.ex.
            arbetsgivare som tycker att pappaledighet är max 2 månader, arbetskamrater
            som är oförstående, mammor som anser att föräldraledigheten är
            hennes tid och BVC-personal som glömmer pappan i samtalet. Menar
            vi allvar med att barn har rätt till båda sina föräldrar är målet
            tydligt. Vi socialdemokrater vill ha ett jämställt uttag av föräldraförsäkringen.
          </p>
          <p xml:id="i-SrhCAhiFitoCttZqEkQPhg">
            För att ytterligare stödja föräldrar i de möjligheter som finns
            i att dela ansvaret för de små barnen under föräldraledigheten
            vill vi utveckla föräldrautbildningen så att den har en tydlig
            jämställdhetsprofil över hela landet. Pappors betydelse och roll
            för barnet ska tydliggöras på samma sätt som mammors. Goda förebilder
            kan med fördel användas. Låt blivande pappor tala med pappor som
            delat föräldraledigheten såsom blivande mammor alltid talat med
            andra mammor. Ökad kunskap gör något som känns främmande mer tillgängligt
            och nära.
          </p>
          <p xml:id="i-8Z2RnixHnSA9ZBhVqyESn7">
            Det är i det individuella mötet mellan föräldrar och personal
            på BVC, mödravården, Försäkringskassan och socialtjänsten som
            information och kunskap om attityder till jämställdhet och genus
            har betydelse. Därför behöver också kunskaperna öka om jämställdhet
            och genus hos de personalgrupper som möter föräldrar. Ett ledord
            bör vara ökad jämställdhet och att bryta traditionella könsmönster.
            Dessutom ser familjer olika ut i dag. Det kan vara två kvinnor
            som kan vänta barn tillsammans, förälder två är inte alltid en
            pappa. Vi vill också analysera hur möjligheterna kan bli fler
            för att båda föräldrarna att följa med till barnavårdcentralens
            besök och kontroller.
          </p>
          <head xml:id="i-BZTcMNCrB2jYTMGU5E7kDG" type="h2">
            En gemensam månad
          </head>
          <p xml:id="i-WtTjRXB5b8Sua7itPEUbD3">
            Vi vill inom ramen för föräldaförsäkringen ge möjlighet för papporna
            att vara hemma 20 dagar i samband med barnet födelse. Studier
            som Statens folkhälsoinstitut har gjort visar att det finns ett
            tydligt samband mellan pappans engagemang och barnets utveckling
            och sociala anpassning. En viktig förutsättning för föräldrarnas
            engagemang är också att känna sig som fullständigt ansvariga för
            sina barns omvårdnad. Det är under en sammanhängande samvaro med
            barnet som förälderns omsorgsrationalitet utvecklas.
          </p>
          <p xml:id="i-RLCEUKTaRLm9wSksXanSVT">
            Vi ser flera fördelar med att öka pappornas möjlighet att delta
            i omvårdnaden av barnet redan från start. Det skulle dels stärka
            banden mellan barn och far, dels skulle pappans tidiga delaktighet
            innebära en betydande avlastning för mamman den första tiden efter
            förlossningen. Genom att införa möjligheten för båda föräldrarna
            att ta ut föräldrapenning samtidigt under barnets första månad
            underlättas den första tiden hemma 1 . Det är en välkommen reform
            som är viktig för barnen och sätter fokus på pappors roll i familjen.
          </p>
          <head xml:id="i-HFapHgWp5XfK2npiXJhuRP" type="h2">
            En andra chans till papporna
          </head>
          <p xml:id="i-FKYWwxbtQjBZjHbJzNoALe">
            Vem har inte träffat pappor som säger att de hade gjort annorlunda
            om de finge ta småbarnsåren i repris? Det är föräldrar som senare
            ångrar att de inte var föräldralediga i större utsträckning eller
            kanske inte alls. Plötsligt står de där med barn som börjat skolan
            eller kanske redan är i tonåren. När barnet har fyllt åtta år
            kan inte längre kvarstående föräldrapenningdagar tas ut, utan
            de har försvunnit in i statskassan. Försäkringskassans beräkningar
            visar att framför allt pappadagar kvarstår outnyttjade. Vi vill
            utreda förutsättningarna att under en begränsad tid ge dem med
            outnyttjade föräldrapenningdagar en andra chans.
          </p>
          <p xml:id="i-J4MDxRNf8WWcr1LkWC4AQ">
            En möjlighet är att använda en del av de föräldrapenningdagar
            som inte tagits ut till att förstärka kontakten med sina barn
            under högstadietiden. Detta kan bidra till såväl en förbättrad
            relation mellan förälder och barn som förhoppningsvis att fler
            engagerar sig för barnens skolgång. Det kanske dessutom är särskilt
            angeläget just när barnen nått tonåren att finnas till hands som
            stödjande vuxen. Det faktum att insatsen är tidsbegränsad innebär
            en tydlig signal om att det nu finns en andra chans men begränsad
            i tid att använda föräldraförsäkringen fullt ut. Därigenom vill
            vi stimulera till ett mer jämställt uttag av föräldraförsäkringen
            och bidra till att stärka ungdomars uppväxtvillkor och behov av
            vuxenkontakt. En andra chans skulle också ges till de kvinnor
            som hittills stått för ansvaret för hem och familj. Det kan nu
            bli deras chans att kliva fram på arbetsmarknaden. En möjlighet
            att kunna gå upp i tid, att kunna ta ett extra ansvar, att visa
            att man vill och kan när förutsättningarna ges.
          </p>
          <head xml:id="i-Ntk7SsLZvgYNbpDLS2SitQ" type="h2">
            Jämställdhetsbonus
          </head>
          <p xml:id="i-ToAH4ReZMRByeg5TEXShX9">
            Vi vill noggrant utvärdera en jämställdhetsbonus som en modell
            av flera som kan ge incitament till att fler pappor får sin del
            av tid med barnen. Det är av stor vikt att denna bonus då är utformad
            så att den träffar rätt målgrupper och att den också är utformad
            på så sätt att den går att fasa ut den dag ett mer jämställt uttag
            är uppnått. Det kräver med stor sannolikhet en jämställdhetsbonus
            som är överblickbar och som ger pengar i anslutning till föräldraledigheten
            detta för att den ska bli ett ekonomiskt incitament som bidrar
            till att föräldrar faktiskt kan få råd att ta ut dagar i föräldraförsäkringen
            mer jämställt än i dag.
          </p>
          <p xml:id="i-CvDAecNRjMPXsoYjbLPtqD">
            En jämställdhets bonus behöver också ha ett vidare perspektiv
            riktad mot arbetslivet. Det skulle kunna vara en bonus till de
            arbetsgivare som uppmuntrar och stöder män att ta sin del av ansvaret
            för hem och familj. Många av de värderingar och synsätt om vem
            som ska vara ansvarig för barnen understöds av traditioner och
            diskussioner på arbetet och av den syn som arbetsgivaren lägger
            på mäns och kvinnors roller. Med en mer tillåtande och självklar
            attityd från arbetsgivarens sida borde pappors uttag av föräldraledigheten
            kunna öka.
          </p>
          <p xml:id="i-EXc5pruE1jp5JTt5zZDvYa">
            Inget av det ovan beskrivna kraven uppfyller den jämställdhetsbonus
            som regeringen infört. Den kännetecknas snarare av slarv och brådska
            där jämställdhetsambitioner fått ge vika för ideologin att alltid
            premiera genom undandragen skatt. Detta har gett en krånglig och
            oöverblickbar jämställdhetsbonus som riskerar att missa målet.
            Därtill kan tilläggas att jämställdhetsbonusen och vårdnadsbidraget
            påvisar de diametralt helt olika uppfattningar om män och kvinnors
            roll i familjen som kännetecknar regeringens familjepolitik som
            helhet.
          </p>
          <head xml:id="i-RVxgcmogTdoSZgva7B9ci8" type="h2">
            Ett föräldravänligt arbetsliv
          </head>
          <p xml:id="i-GEVXZJML47AeM8A2hErFyQ">
            Den som mår bra som förälder och får livet att gå ihop blir också
            en effektiv medarbetare. Det hänger ihop. Men långt ifrån alla
            får i dag vardagen att gå ihop. Trots förstärkt föräldraledighetslag
            vittnar föräldrar om kränkning och diskriminering i arbetslivet.
            Alltför många känner stress och press och slits ut på sina arbetsplatser.
            Det är inte heller ovanligt att familjer glider isär just för
            att kraven blir övermäktiga. I kampen om att få ihop kraven i
            arbetslivet med rollen som förälder, sambo eller make/maka drivs
            alltfler till ohälsa. Kvinnors ohälsa är här särskilt utmärkande.
          </p>
          <p xml:id="i-CTMYAz9n42zT71KjssyehY">
            Vi vill ha ett mer tillåtande och flexibelt arbetsliv som bygger
            på flexiblare arbetstider ur ett arbetstagar- och föräldraperspektiv.
            Det är en absolut förutsättning för att öka pappors uttag av föräldapenningdagar.
            Därför tror vi på att utveckla arbetet med jämställdhetsplaner
            på arbetsplatserna och ett förstärkt arbetsmiljöarbete som bland
            annat tar utgångspunkt i småbarnsföräldrars vardag. Vi är också
            övertygade om att mer inflytande över arbetstider är ett viktigt
            steg på vägen.
          </p>
          <p xml:id="i-HkAJMjJby3mVgjmqsZuaUn">
            En absolut förutsättning för att kunna kombinera föräldraskap
            och förvärvsarbete är en väl utbyggd förskola. Vi socialdemokrater
            är aldrig nöjda med att bara ha barnpassning. Vi vill ha en förskola
            med hög kvalitet som är till för barnen. Barnfamiljer har olika
            villkor. Familjepolitikens uppgift är att stödja föräldrar och
            familjer i olika sammanhang och konstellationer. I ett förändrat
            arbetsliv måste också barnomsorgen möta de behov som föräldrar
            har för att få ihop vardagen med barn och jobb. Vi vill öka tillgången
            på barnomsorg på kvällar, helger och nätter.
          </p>
          <head xml:id="i-8WgzgQEkHC79WDPDzeCNzg" type="h1">
            5 Bättre stöd till gravida och nyblivna föräldrar
          </head>
          <p xml:id="i-EvwhDYAGmrLkjvRoJoQ9L9">
            En majoritet av kvinnorna, 74 procent, som födde barn under det
            första halvåret 2002 försörjde sig någon gång under de sista 90
            dagarna av graviditeten på ersättningar från socialförsäkringssystemet.
            I genomsnitt handlade det om ca 50 dagar som utbetalades i form
            av föräldrapenning, havandeskapspenning eller sjukpenning. Statistiken
            visar vidare att ca 41 procent av de gravida kvinnorna tar ut
            föräldrapenning före barnets födelse, medan havandeskapspenning
            betalades ut till 22 procent av kvinnorna. 2
          </p>
          <p xml:id="i-Mh4eVvH46wJvJWQo7tcRf5">
            Möjligheten för gravida att gå hem vid fysiskt ansträngande arbeten
            eller när ens arbetsförmåga är nedsatt är viktig och bidrar till
            att många kvinnor klarar sig oskadda genom graviditeten samt minskar
            risken för att barnet lider skada. Dessvärre har tillämpningen
            av reglerna långt ifrån alltid uppfyllt kraven om en rättssäker
            likabehandling. Bristen har framför allt berott på att Försäkringskassans
            bedömningar skiljer sig mellan olika orter och regioner. Vi förutsätter
            därför att regeringen följer upp detta samt att Försäkringskassans
            pågående arbete för att öka likabehandlingen och rättssäkerheten
            i socialförsäkringarna även fäster uppmärksamhet vid detta problem.
          </p>
          <p xml:id="i-Gpcyv88YqH7TNVsvtLBhiz">
            Ändå tror vi att det inte räcker. Vi vill få bort synen på graviditet
            som ett sjukdomstillstånd snarare än något naturligt. Statistiken
            säger oss att besvär under graviditeten är vanligt. Här har arbetslivet
            ett viktigt ansvar att kunna erbjuda sjysta arbetsvillkor och
            god arbetsmiljö. I dag kan den som är gravid begära att bli omplacerad
            eller få havandeskapspenning 60 dagar före planerad förlossning.
            Arbetsgivarens ansvar att kunna erbjuda flexibla lösningar borde
            infalla även tidigare under graviditeten. Det torde också ligga
            i arbetsgivarens intresse att behålla den gravida i arbete.
          </p>
          <p xml:id="i-GgLVJccbe5LQXvZFfXurwf">
            Föräldraförsäkringsutredningen har föreslagit att en graviditetsmånad
            införs och att havandeskapspenningen samtidigt avskaffas. Syftet
            med en sådan menar utredningen är att möta gravidas behov av vila
            under slutet av graviditeten men också att komma till rätta med
            de regionala skillnader som funnits av de olika slagen av ersättning.
            I dag finns möjlighet att ta ut föräldraförsäkring innan barnet
            har fötts för gravida som känner att de behöver vila. Samtidigt
            känner då många att man minskar på tiden som kan tillbringas med
            barnet efter födseln. Det finns anledning att ytterligare noga
            analysera för- och nackdelarna med en graviditetsmånad. Det ska
            ställas mot både de andra önskvärda reformer som finns på området
            och huruvida Försäkringskassans tillämpning framöver minskar behovet
            av en sådan reform.
          </p>
          <head xml:id="i-MuWBUSFPkcgmqjGkDr46Ym" type="h1">
            6 Trygg ersättning vid sjukdom och föräldraledighet
          </head>
          <p xml:id="i-YHi5MjAksY5deCntnuUUrW">
            Förra mandatperioden höjde den socialdemokratiska regeringen
            taket i föräldraförsäkringen från 7,5 till 10 prisbasbelopp så
            att de allra flesta får 80 procent i ersättning när de är föräldralediga.
            Samtidigt höjdes taket i tillfälliga föräldrapenningen samt i
            sjukförsäkringen. I och med detta stärktes också legitimiteten
            för socialförsäkringssystemet.
          </p>
          <p xml:id="i-L4FQ8CUcX4yHRYrs9mGD6q">
            Ur ett barnperspektiv är höjningen av ersättningstaket mycket
            positiv. Både män och kvinnor har tagit ut fler dagar. I tider
            då fler och fler av föräldrapenningdagarna inte används innan
            barnen fyller åtta år är det nu fler barn som får ha en förälder
            hemma en något längre tid än vad som annars skulle ha varit fallet.
            3
          </p>
          <p xml:id="i-KocqBv7QtqfvYM9ZfxZuvQ">
            Den moderatstyrda regeringen har valt att försämra den tillfälliga
            föräldrapenningen som gäller när föräldrar är hemma för att ta
            hand om sina sjuka barn. Det innebär att det är rationellt för
            den som tjänar mest, oftast pappan, att fortsätta jobba medan
            den som vanligtvis tjänar mindre, mamman, är hemma och vårdar
            barn. Så cementeras gamla könsroller och så försvårar regeringen
            för de föräldrar som vill men inte har råd att dela ansvaret för
            barnen. Vi socialdemokrater vill höja taket i den tillfälliga
            föräldrapenningen så att den ligger på samma nivå som i föräldrapenningdagarna.
            Höjningen genomförs stegvis och landar på 10 prisbasbelopp 2011.
          </p>
          <p xml:id="i-TuSnHgJkhTcEJkfJMkWQ9f">
            Den borgerliga regeringens taksänkning i den tillfälliga föräldrapenningen
            drabbar familjer med svårt sjuka barn hårt. Att föräldrarna ska
            straffas med sänkt ersättning för att man under en period avstår
            från arbete för att kunna vårda sitt sjuka barn är inte rimligt.
            Vi vänder oss starkt emot den borgerliga regeringens försämringar
            för barnfamiljerna.
          </p>
          <p xml:id="i-STqirXvCwV9wTSNQ2KtdwR">
            Vi socialdemokrater menar också att det är hög tid att ta ansvar
            för tryggheten vid sjukdom för ensamföräldrar under föräldraledigheten.
            Från år 1995 kan en förälder som måste arbeta överlåta rätten
            till tillfällig föräldrapenning till annan försäkrad som avstår
            från arbete för att vårda barnet i förälderns ställe när barnet
            är sjukt. Det är en viktig möjlighet som måste finnas. Från juli
            2001 kan tillfällig föräldrapenning även betalas ut till annan
            försäkrad än mamman eller pappan om de varken kan arbeta eller
            vårda barnet. Det återstår nu att lösa situationen för ensamföräldrar
            när de själva drabbas av sjukdom under föräldraledigheten. Vi
            vill därför införa en särskild föräldrapenning för en annan försäkrad
            som avstår förvärvsarbete för att vårda ett barn i stället för
            den sjuke föräldraledige ensamföräldern. En ensamstående förälder
            som blir sjuk och inte kan ta hand om sitt barn kan behöva hjälp
            av någon utanför familjen som kan vårda barnet. Föräldraförsäkringsutredningen,
            (SOU 2005:73) har lämnat förslag till en särskild föräldrapenning.
            En sådan bör inrättas.
          </p>
          <head xml:id="i-6bKn2c3nXeY77jefKQfy4n" type="h1">
            7 Vardag-med-barn-tid
          </head>
          <p xml:id="i-9FFNDdydytd525JjXC9isQ">
            Efter föräldraledigheten börjar den riktiga vardagen för småbarnsfamiljen.
            Många föräldrar tycker att det är skönt att komma tillbaka i arbete
            men känner samtidigt stress över att inte få vara med sitt barn.
            Vi ser behov av att föräldrar får mer vardagstid med barnen. Många
            föräldrar efterfrågar också fler korta perioder av sammanhängande
            tid med barnen utan att för den skull permanent gå ned i arbetstid,
            vara helt föräldralediga på nytt eller vara helt borta från arbetsmarknaden.
            Vi vill undersöka hur en utvecklad föräldraförsäkring kan svara
            upp mot detta behov.
          </p>
          <head xml:id="i-TrugqQryvEF7yFK8CC9Fc8" type="h1">
            8 Ett rättvist och effektivt barnbidrag
          </head>
          <p xml:id="i-SFULiMtT6Z8BtKPfDr5mrV">
            Förträffligheten med barnbidraget är att det går till alla barn.
            Därigenom bidrar det till en positiv fördelning utan att skapa
            negativa marginaleffekter eftersom barnbidraget inte påverkas
            av föräldrarnas inkomster från arbete eller deras utgifter. Ett
            viktigt syfte med barnbidraget är ekonomisk utjämning och ökad
            ekonomisk trygghet för barnfamiljer under den period när försörjningsbördan
            är som allra störst. Det är just detta den generella välfärdsmodellen
            bygger på, och barnbidraget har ett starkt fäste i den. Vi socialdemokrater
            menar att det är viktigt att fortsätta att hävda barnbidragets
            värde. Nu är lågkonjunkturen här och många hushåll är oroade över
            den ekonomiska utvecklingen. I stället för stora skattesänkningar
            som ger mest till dem som har det bäst väljer vi att rikta en
            ekonomisk stimulans till dem som verkligen behöver det. Därför
            vill vi höja barnbidraget med 100 kronor i månaden för varje barn
            och flerbarnstillägget med 10 procent.
          </p>
          <p xml:id="i-8BmfHYrnuHEDUszK99PvVo">
            Ett mer jämställt ansvar för barnen är ett viktigt mål för en
            modern familjepolitik. Det är något som också bör avspeglas i
            de signaler som staten skickar via utbetalningen av barnbidrag
            varje månad. Därför vill vi att barnbidraget delas mellan föräldrarna.
            Lika modernt som det var att betala ut barnbidraget enbart till
            mamman då, lika omodernt är det i dag. Nu leder det till att samhällets
            stöd till barnfamiljerna upprätthåller och underblåser den ojämlika
            uppfattningen att det är mamman som ska stå för inköpen till barnet.
            Under de 60 år som gått sedan barnbidraget infördes har det hänt
            mycket i samhället som fått konsekvenser för familjestrukturen.
            I dag delar alltfler mammor och pappor på ansvaret för barnen.
            Det är bra, och det är något vi vill uppmuntra.
          </p>
          <p xml:id="i-EcTwC3mCrCDN8t3YAcT3hD">
            Viktigare ändå är att barnbidraget faktiskt är till för barnen.
            Därför ska också barnbidraget följa med barnen. Förslaget ligger
            också helt i linje med synen att alla lagar och regler ska vara
            könsneutrala och inte diskriminera någon på grund av kön.
          </p>
          <head xml:id="i-Nbfar3qndv5n9BG5464BPS" type="h1">
            9 Barn i ekonomiskt utsatta familjer
          </head>
          <p xml:id="i-4u1heJeqerpta9mVyJH5ux">
            Fortfarande är skillnaderna mellan barn stora i Sverige. Enligt
            beräkningar i den så kallade Fasitmodellen från riksdagens utredningstjänst
            ökar barnfattigdomen i Sverige bland alla barn under 18 år från
            8,4 procent 2006 till 11,5 procent 2009. För ensamstående med
            barn är ökningen än mer markant från 14,9 procent 2006 till 26,9
            procent 2009. Vissa barn föds till knappa förhållanden där ensamstående
            föräldrar får vrida och vända på varenda krona för att få livet
            att gå ihop. Andra föds i familjer där resurser, kontakter, språksäkerhet
            och rika valmöjligheter är en självklarhet. Vissa barn kommer
            alltid att ha ett försprång. Därför är det så viktigt med en solidarisk
            omfördelning som stöder de barn som föds till sämre villkor.
          </p>
          <p xml:id="i-9GsXZXTvhNL75FrSBfuBGy">
            Vi socialdemokrater satsade under förra mandatperioden 1 miljard
            kronor för höjt underhållsstöd, barntillägg för studerande samt
            förbättring av den delen av bostadsbidraget som utgör särskilt
            stöd till barnfamiljer. Dessutom höjdes barnbidraget och flerbarnstillägget
            2006 med 100 kronor, samtidigt som flerbarnstillägget infördes
            redan från andra barnet. Alla barn har rätt till trygghet.
          </p>
          <p xml:id="i-EraCgMq3SYXcjG12pBy5iH">
            Vi socialdemokrater menar att det är viktigt att också fortsätta
            värna om underhållsstödets storlek. För att förbättra för de familjer,
            ensamstående med barn, som har det särskilt tufft vill vi höja
            underhållsstödet med 100 kronor per månad och barn. Vi ser också
            att det därutöver finns skäl att framöver analysera möjligheterna
            till en översyn och reformering av underhållsstödet.
          </p>
          <p xml:id="i-Sc8kZNDkhzXhz7vPp6DG9g">
            Vi förordar en generell välfärdsmodell med tydliga omfördelningsprinciper.
            Mot den står den borgerliga selektiva, behovsprövade politiken
            som i kombination med grundtrygghetsmodeller ökar klyftorna och
            skapar fattigdomsfällor. Regeringen rör sig bestämt i den riktningen
            med förändrade mål, sänkta ersättningsnivåer och vårdnadsbidrag.
          </p>
          <head xml:id="i-FuZgnWGCDoYFdpr78ht8Gy" type="h1">
            10 Studerande med barn
          </head>
          <p xml:id="i-5dydKKY4J8ug12FGMggEsU">
            Tack vare en medveten satsning under de föregående mandatperioderna
            har fler personer fått möjlighet att läsa på högskola. Vi vill
            att minst 50 procent av en ungdomskull ska få möjlighet att läsa
            på högskola, något som är viktigt både ur ett jämlikhetsperspektiv
            men också för att Sverige ska kunna konkurrera på den globala
            marknaden med kunskap och utveckling. Denna satsning har bland
            annat lett till att av dem som påbörjar en högskoleutbildning
            till hösten är 64 procent kvinnor. Många kvinnor vill inte behöva
            välja mellan karriär och barn men upptäcker att det är svårt att
            skaffa barn under studietiden och skjuter därför upp familjebildandet
            många år framåt genom att först skaffa sig utbildning och ett
            arbete.
          </p>
          <p xml:id="i-3ZUm68b4tVYeB6fRiFunjs">
            De studenter som inte har någon rätt till SGI får ersättning
            enligt grundnivån. Trots att grundbeloppet i föräldraförsäkringen
            har höjts under den förra mandatperioden är det fortfarande mycket
            lågt. Detta gör att två uttalat viktiga politiska målsättningar
            hamnar i konflikt; att fler ska studera samt att barnafödandet
            ska öka. Och för de studenter som ändå skaffar barn under sin
            studietid har studenter med barn svårt att få ekonomi att gå ihop.
          </p>
          <p xml:id="i-Jnm7ubhddEvher1Hs4gnLJ">
            Vi föreslår därför i vårt budgetalternativ för 2009 att bidraget
            till studenter med barn höjs till 738 kr per månad för ett barn,
            1 200 kr per månad för två barn och 1 446 kr per månad för tre
            barn.
          </p>
          <head xml:id="i-T8nUsx8uPuG94q7YiAQgbr" type="h1">
            11 Barn med behov av särskilt stöd
          </head>
          <p xml:id="i-UVv2USgVvWgQHoRazET5xj">
            Vårdbidrag är den ersättning för förälderns merarbete för särskild
            tillsyn och vård och/eller för de merkostnader som barnets sjukdom
            eller funktionsnedsättning ger upphov till. Man kan få helt, tre
            fjärdedels, halvt eller en fjärdedels vårdbidrag. För barn med
            särskilda behov finns stödfunktioner såväl offentliga, som ideella.
            Det finns naturligtvis goda exempel på skolor som anpassar verksamheten
            efter barnens förutsättningar, arbetsgivare som har förståelse
            för föräldrarnas situation och myndighetsföreträdare som ger ett
            bra bemötande vid diskussioner om vårdbidrag, merkostnadsersättningar
            eller tillfällig föräldrapenning. Men det finns också mindre bra
            exempel där föräldrar får kämpa för sina rättigheter, där barnen
            inte får det stöd de har rätt till och där bemötandet från exempelvis
            Försäkringskassan lämnar mycket kvar att önska. När det gäller
            sjukförsäkringens tillämpning kan många föräldrar vittna om hur
            bedömningarna skiftat beroende på var man bor, vilken handläggare
            som hanterar ärendet och hur väl man klarat av att argumentera
            för sin situation. Detta kan visa sig i tillämpningen av vårdbidraget
            dels på grund av skiftande bedömningar inom Försäkringskassan,
            dels på att försäkringen behöver moderniseras, utvecklas och förbättras.
          </p>
          <p xml:id="i-8Js2avGTGQaTsD6VgqMM5D">
            Vi anser att det är angeläget att en översyn vidtas för att värna
            vårdbidraget i syfte att förbättra och utveckla stödet för föräldrar
            med svårt sjuka barn.
          </p>
          <p xml:id="i-X43q3BqkPQNjGwsBGLEZbB">
            Likvärdiga principer vad gäller delat barnbidrag bör också gälla
            för vårdbidraget.
          </p>
          <head xml:id="i-7ehtC8BEnHnRQHojW4n3Q9" type="h1">
            12 Bostadsbidrag
          </head>
          <p xml:id="i-JMdQ7qaxrNPnxQH3aSru4w">
            Bostadsbidragen är utformade för att täcka barnfamiljers behov
            av en bra bostad och ge ekonomiskt svaga hushåll möjlighet att
            möta sina bostadskostnader. Vi socialdemokrater ser inte bara
            bostadsbidragen som ett viktigt familjepolitiskt instrument utan
            också som en viktig del i en god social bostadspolitik. En social
            bostadspolitik förbättrar förutsättningarna för barn att få goda
            uppväxtvillkor. Bostadsbidragen är en av de mest träffsäkra stödformerna
            till hushåll med låga inkomster och förbättrar därmed förutsättningarna
            för barn i ekonomiskt utsatta familjer att växa upp under goda
            boendeförhållanden.
          </p>
          <p xml:id="i-UjTDyPNocc5Uh9x42d7Xxj">
            Riksdagen beslutade under 2005 om ändrade regler för bostadsbidrag
            (prop. 2004/05:112). Lagen trädde i kraft den 1 november 2005
            och tillämpas på bostadsbidrag från och med den 1 januari 2006.
            Förändringarna innebar bland annat att den del av bostadsbidraget
            som lämnas som särskilt bidrag till barnfamiljerna höjdes. Vidare
            infördes ett umgängesbidrag till föräldrar som på grund av vårdnad
            eller umgänge har sina barn tidvis boende hos sig. Det genomfördes
            också förändringar i beräkning av den bostadskostnadsbaserade
            delen av bostadsbidraget. Reglerna innebär att man vid beräkning
            av bostadsbidraget bortser från bostadskostnader som löper på
            bostadsytor över en viss gräns som varierar beroende på hushållets
            storlek. Dessa regler om bidragsgrundande bostadsyta kan bland
            annat få till följd att ett byte till en större lägenhet med samma
            eller lägre hyra kan leda till att bidraget minskar eller uteblir.
          </p>
          <p xml:id="i-7BmoiiwTZfL9jn6fCxqwmK">
            Mot bakgrund av de senaste årens förändringar är det angeläget
            att en översyn av bostadsbidragen genomförs med utgångspunkt i
            såväl bostadsbidragens familjepolitiska betydelse som deras roll
            som bostadspolitiskt instrument. Regeringens aviserade översyn
            av bostadsbidragens fördelnings- och marginaleffekter ser dessvärre
            ut att ha ett väsentligt snävare, finansiellt perspektiv.
          </p>
          <head xml:id="i-Nf46BSwZ9jPgxDDPpJepaa" type="h2">
            Avslutning
          </head>
          <p xml:id="i-Q9MKsd2qFDuZgj5ixCRAxe">
            Den borgerliga regeringen för fram förlegade idéer grundade på
            kärnfamiljen som enda norm. Vi investerar i stället i förslag
            som bejakar att föräldrar och familjer ser olika ut. Vi investerar
            i stället i en utvecklad förskola med kvalitet. En förutsättning
            är också ett mer tillåtande och uthålligt arbetsliv där småbarnsföräldrar
            mer än nu kan förena arbetsliv och familj. Vi vill investera i
            ett reellt och ökat stöd i vardagen för alla småbarnsföräldrar
            inte bara för några. Vi tar vår utgångspunkt i barnens bästa och
            deras behov av båda sina föräldrar. Tid med barn förutsätter ett
            jämställt föräldraskap. Vi tänker inte bortse från att mammor
            och pappor har ett gemensamt ansvar.
          </p>
        </div>
        <div type="motSignatures">
          <list>
            <item xml:id="i-LH3K3sCCBAgzTYHPfJPNWZ" who="i-DXYijt8wprzTgm7zCTJYc3">
              Veronica Palm (s)
            </item>
            <item xml:id="i-7QdWCc2TqxMaCCn7amwVte" who="i-KNqtzTyLq88RopWq6R35xs">
              Ronny Olander (s)
            </item>
            <item xml:id="i-UosSu1VvxttWhdpxjfREa4" who="i-HsmyrkjqQGCAargTNWaeXi">
              Siw Wittgren-Ahl (s)
            </item>
            <item xml:id="i-QhF6kdEE6WmDRekBXBTVYb" who="i-TVwo4mCECu692GW3ntqQzo">
              Kurt Kvarnström (s)
            </item>
            <item xml:id="i-XEe3rzLFKZvDiNWw5Vn569" who="i-J95EwJKvWuN9JUNcJSJKgp">
              Göte Wahlström (s)
            </item>
            <item xml:id="i-QTauKVzBTmsSDju4vKpuLf" who="i-PMx51X9QbaLUMtQNq6sVfz">
              Matilda Ernkrans (s)
            </item>
            <item xml:id="i-G4apntPWP9rVNsgD16maWL" who="i-AqkTDdERRgq7MWP7ajMpZo">
              Jasenko Omanovic (s)
            </item>
            <item xml:id="i-XkwHU2ZbNVzzw2ZYktxnmP" who="i-HMf3KYjw3nvgVVjUa7gnGs">
              Magdalena Streijffert (s)
            </item>
          </list>
        </div>
      </div>
    </body>
  </text>
</TEI>
