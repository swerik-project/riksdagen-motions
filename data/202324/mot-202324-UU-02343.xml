<?xml version="1.0" encoding="utf-8"?>
<TEI xmlns="http://www.tei-c.org/ns/1.0" xmlns:xi="http://www.w3.org/2001/XInclude" xml:id="mot-202324-UU-02343">
  <teiHeader>
    <fileDesc>
      <titleStmt>
        <title>En svensk utvecklingspolitik för rättvisa, jämställdhet och hållbar utveckling</title>
        <author corresp="i-8voj19hLWTGJHkxNP79tRb">av Nooshi Dadgostar m.fl. (V)</author>
      </titleStmt>
      <publicationStmt>
        <authority>SWERIK PROJECT</authority>
      </publicationStmt>
      <sourceDesc>
        <bibl>
          <title>Motion 2023/24:2343 av Nooshi Dadgostar m.fl. (V)</title>
          <idno type="rdwebb">HB022343</idno>
          <rs type="number">2343</rs>
          <orgName type="comitteeAbbreviation">UU</orgName>
          <ref type="dokument_url_text">https://data.riksdagen.se/dokument/HB022343/text</ref>
          <ref type="dokument_url_html">https://data.riksdagen.se/dokument/HB022343</ref>
          <ref type="dokumentstatus_url_xml">https://data.riksdagen.se/dokumentstatus/HB022343</ref>
          <ref type="pdf">https://data.riksdagen.se/fil/FFD10B51-06B5-4649-87DB-B94E83D5388E</ref>
          <ref type="docx">https://data.riksdagen.se/fil/C963D576-942B-4BFA-A8D7-6F5DD7A529DB</ref>
        </bibl>
      </sourceDesc>
    </fileDesc>
    <profileDesc>
      <particDesc>
        <listPerson>
          <person gender="woman">
            <idno>i-8voj19hLWTGJHkxNP79tRb</idno>
            <name>Nooshi Dadgostar</name>
            <state type="partyAffiliation" ref="Q110837">
              <desc>V</desc>
            </state>
          </person>
          <person gender="woman">
            <idno>i-Hn2xAAaqgQLyS3k5RBuXkb</idno>
            <name>Andrea Andersson Tay</name>
            <state type="partyAffiliation" ref="Q110837">
              <desc>V</desc>
            </state>
          </person>
          <person gender="woman">
            <idno>i-DthTyR9U9R8S6NVcPNcNQA</idno>
            <name>Ida Gabrielsson</name>
            <state type="partyAffiliation" ref="Q110837">
              <desc>V</desc>
            </state>
          </person>
          <person gender="man">
            <idno>i-TpcaF4RFviyytGA8rW5Jer</idno>
            <name>Samuel Gonzalez Westling</name>
            <state type="partyAffiliation" ref="Q110837">
              <desc>V</desc>
            </state>
          </person>
          <person gender="man">
            <idno>i-QhdbBfCQXCqPEr4GTwvK8F</idno>
            <name>Tony Haddou</name>
            <state type="partyAffiliation" ref="Q110837">
              <desc>V</desc>
            </state>
          </person>
          <person gender="woman">
            <idno>i-QrNvzg6SGj92wj2YY77ZNA</idno>
            <name>Isabell Mixter</name>
            <state type="partyAffiliation" ref="Q110837">
              <desc>V</desc>
            </state>
          </person>
          <person gender="woman">
            <idno>i-EgXqeVnPhVAxu5tLpK9F8M</idno>
            <name>Vasiliki Tsouplaki</name>
            <state type="partyAffiliation" ref="Q110837">
              <desc>V</desc>
            </state>
          </person>
          <person gender="woman">
            <idno>i-7EGhEVdWhirq9oiHvVcrQR</idno>
            <name>Lotta Johnsson Fornarve</name>
            <state type="partyAffiliation" ref="Q110837">
              <desc>V</desc>
            </state>
          </person>
        </listPerson>
      </particDesc>
      <correspDesc>
        <correspAction type="status" subtype="committeeProcessing"/>
        <correspAction xml:id="i-NNZxHSwgGW6agpY5vm1MTo" type="signed"/>
        <correspContext corresp="i-NNZxHSwgGW6agpY5vm1MTo">
          <note type="signatory" corresp="i-8voj19hLWTGJHkxNP79tRb"/>
          <note type="signatory" corresp="i-Hn2xAAaqgQLyS3k5RBuXkb"/>
          <note type="signatory" corresp="i-DthTyR9U9R8S6NVcPNcNQA"/>
          <note type="signatory" corresp="i-TpcaF4RFviyytGA8rW5Jer"/>
          <note type="signatory" corresp="i-QhdbBfCQXCqPEr4GTwvK8F"/>
          <note type="signatory" corresp="i-QrNvzg6SGj92wj2YY77ZNA"/>
          <note type="signatory" corresp="i-EgXqeVnPhVAxu5tLpK9F8M"/>
          <note type="signatory" corresp="i-7EGhEVdWhirq9oiHvVcrQR"/>
        </correspContext>
        <correspAction xml:id="i-RUn1bxUJDRo5wG1C23XvMB" type="submitted">
          <date when="2023-10-05"/>
          <time when="12:33:44"/>
        </correspAction>
        <correspAction xml:id="i-LRdr5bcmwBhrdygBdX3qzM" type="reviewed">
          <date when="2023-10-05"/>
          <time when="19:47:13"/>
        </correspAction>
        <correspAction xml:id="i-9z1RS4iHVsnzVK1jjGUcHL" type="referred">
          <date when="2023-10-17"/>
        </correspAction>
        <correspAction xml:id="i-NCsX82fJ5LLxEFGK8h8KhE" type="assigned">
          <date when="2024-05-02"/>
          <time when="15:54:29"/>
        </correspAction>
        <correspContext corresp="i-NCsX82fJ5LLxEFGK8h8KhE">
          <ref type="assignedTo">Utrikesutskottet</ref>
        </correspContext>
        <correspAction xml:id="i-7Cz3UEcngtjuLDAbTCPhjQ" type="behandlas_i"/>
        <correspContext corresp="i-7Cz3UEcngtjuLDAbTCPhjQ">
          <ref type="uppgift">2023/24:FiU2</ref>
          <ref type="ref_dok_id">HB01FiU2</ref>
          <ref type="ref_dok_typ">bet</ref>
          <ref type="ref_dok_rm">2023/24</ref>
          <ref type="ref_dok_bet">FiU2</ref>
          <ref type="ref_dok_titel">Utgiftsområde 2 Samhällsekonomi och finansförvaltning</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction xml:id="i-XDWub296CJQtSFj9kptxHx" type="behandlas_i"/>
        <correspContext corresp="i-XDWub296CJQtSFj9kptxHx">
          <ref type="uppgift">2023/24:NU13</ref>
          <ref type="ref_dok_id">HB01NU13</ref>
          <ref type="ref_dok_typ">bet</ref>
          <ref type="ref_dok_rm">2023/24</ref>
          <ref type="ref_dok_bet">NU13</ref>
          <ref type="ref_dok_titel">Handelspolitik</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction xml:id="i-Xh5TupN61Jj3xkp39zSGUW" type="behandlas_i"/>
        <correspContext corresp="i-Xh5TupN61Jj3xkp39zSGUW">
          <ref type="uppgift">2023/24:UU10</ref>
          <ref type="ref_dok_id">HB01UU10</ref>
          <ref type="ref_dok_typ">bet</ref>
          <ref type="ref_dok_rm">2023/24</ref>
          <ref type="ref_dok_bet">UU10</ref>
          <ref type="ref_dok_titel">Verksamheten i Europeiska unionen under 2023</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction xml:id="i-UG71SQRrmGgZAZqcfTV95a" type="behandlas_i"/>
        <correspContext corresp="i-UG71SQRrmGgZAZqcfTV95a">
          <ref type="uppgift">2023/24:UU2</ref>
          <ref type="ref_dok_id">HB01UU2</ref>
          <ref type="ref_dok_typ">bet</ref>
          <ref type="ref_dok_rm">2023/24</ref>
          <ref type="ref_dok_bet">UU2</ref>
          <ref type="ref_dok_titel">Utgiftsområde 7 Internationellt bistånd</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction xml:id="i-TFNFPVPjHzv98ybBPRyFKZ" type="behandlas_i"/>
        <correspContext corresp="i-TFNFPVPjHzv98ybBPRyFKZ">
          <ref type="uppgift">2023/24:UU7</ref>
          <ref type="ref_dok_id">HB01UU7</ref>
          <ref type="ref_dok_typ">bet</ref>
          <ref type="ref_dok_rm">2023/24</ref>
          <ref type="ref_dok_bet">UU7</ref>
          <ref type="ref_dok_titel">Internationella relationer m.m.</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction xml:id="i-4qDXeChfKbizEsfydodPxV" type="behandlas_i"/>
        <correspContext corresp="i-4qDXeChfKbizEsfydodPxV">
          <ref type="uppgift">2023/24:UU8</ref>
          <ref type="ref_dok_id">HB01UU8</ref>
          <ref type="ref_dok_typ">bet</ref>
          <ref type="ref_dok_rm">2023/24</ref>
          <ref type="ref_dok_bet">UU8</ref>
          <ref type="ref_dok_titel">Internationellt bistånd</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction xml:id="i-BFSMW2cpycemQuxHo4pfj6" type="behandlas_i"/>
        <correspContext corresp="i-BFSMW2cpycemQuxHo4pfj6">
          <ref type="uppgift">2023/24:UU9</ref>
          <ref type="ref_dok_id">HB01UU9</ref>
          <ref type="ref_dok_typ">bet</ref>
          <ref type="ref_dok_rm">2023/24</ref>
          <ref type="ref_dok_bet">UU9</ref>
          <ref type="ref_dok_titel">Strategisk exportkontroll 2023 - krigsmateriel och produkter med dubbla användningsområden</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
      </correspDesc>
      <textClass>
        <catRef scheme="#docType" target="#mot"/>
        <catRef scheme="#motionType" target="#parti"/>
        <catRef scheme="#motionType" target="#fristående"/>
      </textClass>
    </profileDesc>
  </teiHeader>
  <text>
    <body>
      <div type="motHeader">
        <div type="motTitle">
          Motion till riksdagen 2023/24:2343 av Nooshi Dadgostar m.fl.
          (V) En svensk utvecklingspolitik för rättvisa, jämställdhet och
          hållbar utveckling
        </div>
      </div>
      <div type="motBody">
        <div xml:id="i-T65MAkSqTBjDnmmG4Svpqz" type="TOC">
          <head xml:id="i-HSaC74WMkdudDnLc3UQnT5">
            1 Innehållsförteckning
          </head>
          <list>
            <item style="indent-level: 1">
              1 Innehållsförteckning
            </item>
            <item style="indent-level: 1">
              2 Förslag till riksdagsbeslut
            </item>
            <item style="indent-level: 1">
              3 Inledning
            </item>
            <item style="indent-level: 2">
              3.1 En orättvis värld
            </item>
            <item style="indent-level: 2">
              3.2 En kombination av katastrofer
            </item>
            <item style="indent-level: 2">
              3.3 Sveriges roll i världen
            </item>
            <item style="indent-level: 1">
              4 Utvecklings- och biståndspolitik
            </item>
            <item style="indent-level: 2">
              4.1 Enprocentsmålet
            </item>
            <item style="indent-level: 2">
              4.2 Ägandeskap och rättighetsperspektiv
            </item>
            <item style="indent-level: 2">
              4.3 Ett omfattande stöd till Ukraina utan att glömma resten av
              världen
            </item>
            <item style="indent-level: 1">
              5 Sveriges politik för global utveckling och Agenda 2030
            </item>
            <item style="indent-level: 2">
              5.1 Politiskt sammansatt kommitté för uppföljning, utvärdering
              och förslag till åtgärder
            </item>
            <item style="indent-level: 1">
              6 En utvecklings- och biståndspolitik för rättvisa, jämställdhet
              och hållbar utveckling
            </item>
            <item style="indent-level: 2">
              6.1 Demokrati och mänskliga rättigheter
            </item>
            <item style="indent-level: 2">
              6.2 En feministisk utrikes- och utvecklingspolitik
            </item>
            <item style="indent-level: 3">
              6.2.1 Ökad mätbarhet i biståndet
            </item>
            <item style="indent-level: 3">
              6.2.2 Sexuell och reproduktiv hälsa och rättigheter (SRHR)
            </item>
            <item style="indent-level: 3">
              6.2.3 Kvinnors rättigheter och deltagande i fredsprocesser
            </item>
            <item style="indent-level: 2">
              6.3 Migration och en mänsklig flyktingpolitik
            </item>
            <item style="indent-level: 3">
              6.3.1 Migrationspolitiska villkor i strid med ett effektivt bistånd
            </item>
            <item style="indent-level: 2">
              6.4 Barns rättigheter
            </item>
            <item style="indent-level: 2">
              6.5 Rätten till utbildning
            </item>
            <item style="indent-level: 2">
              6.6 Hbtqi-frågor i utvecklingspolitiken
            </item>
            <item style="indent-level: 3">
              6.6.1 Hbtqi-organisationers begränsade utrymme
            </item>
            <item style="indent-level: 2">
              6.7 Funktionsnedsättningsperspektiv i utvecklingspolitiken
            </item>
            <item style="indent-level: 2">
              6.8 Stöd till civilsamhället
            </item>
            <item style="indent-level: 2">
              6.9 Fackliga rättigheter i utvecklingspolitiken
            </item>
            <item style="indent-level: 2">
              6.10 Klimaträttvisa
            </item>
            <item style="indent-level: 3">
              6.10.1 Hållbart jordbruk
            </item>
            <item style="indent-level: 2">
              6.11 Vapenexport
            </item>
            <item style="indent-level: 2">
              6.12 Skatteflykt och skatteundandragande
            </item>
            <item style="indent-level: 2">
              6.13 Vatten, sanitet och hygien
            </item>
            <item style="indent-level: 2">
              6.14 EU:s utvecklingspolitik
            </item>
            <item style="indent-level: 2">
              6.15 Handel och företags ansvar
            </item>
            <item style="indent-level: 2">
              6.16 Skuldavskrivningar
            </item>
            <item style="indent-level: 2">
              6.17 IMF och Världsbanken
            </item>
            <item style="indent-level: 1">
              7 Biståndets utformning
            </item>
            <item style="indent-level: 2">
              7.1 Värna biståndet
            </item>
            <item style="indent-level: 2">
              7.2 Öka biståndets förutsägbarhet
            </item>
            <item style="indent-level: 2">
              7.3 Civilsamhällets och folkrörelsernas roll i utvecklingspolitiken
            </item>
            <item style="indent-level: 3">
              7.3.1 Informationsstödet
            </item>
            <item style="indent-level: 3">
              7.3.2 Forskningssamarbeten
            </item>
            <item style="indent-level: 2">
              7.4 Privatsektorbistånd
            </item>
            <item style="indent-level: 2">
              7.5 Stöd till partianknutna organisationer (PAO)
            </item>
            <item style="indent-level: 2">
              7.6 Transparens
            </item>
            <item style="indent-level: 2">
              7.7 Det multilaterala biståndet
            </item>
          </list>
        </div>
        <div type="motProposal" subtype="förslag">
          <head xml:id="i-YE7LKFGGGXjGLXdEz9z36V">
            2 Förslag till riksdagsbeslut
          </head>
          <list>
            <item xml:id="i-MZRxwbghxJ7vVTPu47qcT8" sortKey="Yrkande 1">
              Riksdagen ställer sig bakom det som anförs i motionen om att
              Sverige ska avsätta minst en procent av BNI för internationellt
              utvecklingssamarbete och tillkännager detta för regeringen.
            </item>
          </list>
          <list>
            <item xml:id="i-PepwW9gTUYqa67ofSSxnnz" sortKey="Yrkande 2">
              Riksdagen ställer sig bakom det som anförs i motionen om att
              Sverige som enskilt land såväl som medlem i EU och FN ska verka
              för att allt utvecklingsbistånd ska följa biståndseffektivitetsagendan,
              utgå från respektive mottagarlands egna behov, respektera dess
              suveränitet och inte förknippas med ekonomiska villkor, och detta
              tillkännager riksdagen för regeringen.
            </item>
          </list>
          <list>
            <item xml:id="i-M9LvS2bWTmmZKVrsk5LroB" sortKey="Yrkande 3">
              Riksdagen ställer sig bakom det som anförs i motionen om att
              regeringen bör återkomma med en strategi för att stödet till Ukraina
              ska ske i form av additionella medel, utöver biståndsbudgeten,
              och detta tillkännager riksdagen för regeringen.
            </item>
          </list>
          <list>
            <item xml:id="i-QBweQBCR36scTpAw6UmTWF" sortKey="Yrkande 4">
              Riksdagen ställer sig bakom det som anförs i motionen om att
              Sverige måste koppla allt bistånds- och utvecklingsarbete till
              uppfyllandet av Agenda 2030 och Sveriges politik för global utveckling
              och tillkännager detta för regeringen.
            </item>
          </list>
          <list>
            <item xml:id="i-S3D8Kt3dojPa7JwALje51j" sortKey="Yrkande 5">
              Riksdagen ställer sig bakom det som anförs i motionen om att
              regeringen bör tillsätta en politiskt sammansatt kommitté med
              uppdrag att t.o.m. 2030 kontinuerligt ta fram underlag till regeringen
              i form av uppföljning, utvärdering och förslag till åtgärder för
              att genomförandet av Agenda 2030 ska drivas framåt och tillkännager
              detta för regeringen.
            </item>
          </list>
          <list>
            <item xml:id="i-BgSacjsPPkPECraYSVWdT2" sortKey="Yrkande 6">
              Riksdagen ställer sig bakom det som anförs i motionen om att
              regeringen bör integrera analys av civilsamhällets villkor och
              förslag för att främja civilsamhällets demokratiska utrymme i
              samtliga strategier som rör utvecklingssamarbetet och tillkännager
              detta för regeringen.
            </item>
          </list>
          <list>
            <item xml:id="i-XGDYRBp3LTdd3xCoYjbVYt" sortKey="Yrkande 7">
              Riksdagen ställer sig bakom det som anförs i motionen om att
              regeringen bör utarbeta en strategi för att öka samverkan med
              andra stater i syfte att värna det demokratiska utrymmet och tillkännager
              detta för regeringen.
            </item>
          </list>
          <list>
            <item xml:id="i-L4MqXAfUhtP5YtNkr7DyMC" sortKey="Yrkande 8">
              Riksdagen ställer sig bakom det som anförs i motionen om att
              regeringen bör verka för effektiv finansiering i samklang med
              biståndseffektivitetsagendan till civilsamhället i multilaterala
              organisationer och i den internationella givarsamordningen och
              tillkännager detta för regeringen.
            </item>
          </list>
          <list>
            <item xml:id="i-JZFPUiXQPHDdCfjY471zXg" sortKey="Yrkande 9">
              Riksdagen ställer sig bakom det som anförs i motionen om att
              Sverige ska driva en feministisk utrikespolitik och tillkännager
              detta för regeringen.
            </item>
          </list>
          <list>
            <item xml:id="i-PKisuVwGvjLxcrGGQvMkEN" sortKey="Yrkande 10">
              Riksdagen ställer sig bakom det som anförs i motionen om att
              Sveriges utvecklingspolitik ska genomsyras av ett uttalat jämställdhetsperspektiv
              och tillkännager detta för regeringen.
            </item>
          </list>
          <list>
            <item xml:id="i-BNUysVNMwkwxNuuvpHsJjp" sortKey="Yrkande 11">
              Riksdagen ställer sig bakom det som anförs i motionen om att
              Sverige bör ha som mål att minst 50 procent av biståndet ska gå
              till flickor och kvinnor och tillkännager detta för regeringen.
            </item>
          </list>
          <list>
            <item xml:id="i-CqpYvqk8tNxuSX746pkupK" sortKey="Yrkande 12">
              Riksdagen ställer sig bakom det som anförs i motionen om att
              Sverige bör verka för att EU, relevanta FN-organ, Världsbanken
              och de regionala utvecklingsbankerna förstärker sitt jämställdhetsarbete
              med målet att minst 50 procent av allt utvecklingssamarbete ska
              gå till flickor och kvinnor, och detta tillkännager riksdagen
              för regeringen.
            </item>
          </list>
          <list>
            <item xml:id="i-VfenQ6e8HKHZ5GunEjpv2J" sortKey="Yrkande 13">
              Riksdagen ställer sig bakom det som anförs i motionen om att
              regeringen bör öka andelen bistånd som avsätts för arbete med
              sexuell och reproduktiv hälsa och rättigheter (SRHR) till minst
              10 procent av den totala biståndsbudgeten samt verka inom EU och
              FN för att övriga biståndsgivare följer Sveriges exempel, och
              detta tillkännager riksdagen för regeringen.
            </item>
          </list>
          <list>
            <item xml:id="i-FkYmWx9J83bqpq87mu9QgR" sortKey="Yrkande 14">
              Riksdagen ställer sig bakom det som anförs i motionen om att
              regeringen bör öka stödet till sexuell och reproduktiv hälsa och
              rättigheter (SRHR) i det humanitära biståndet och tillkännager
              detta för regeringen.
            </item>
          </list>
          <list>
            <item xml:id="i-VwYWkFxr3RKXBFhPdXX9ka" sortKey="Yrkande 15">
              Riksdagen ställer sig bakom det som anförs i motionen om att
              Sverige inom FN bör verka för att kvinnors deltagande i fredsprocesser
              ska öka och tillkännager detta för regeringen.
            </item>
          </list>
          <list>
            <item xml:id="i-X16xWi1mKsz7qGCM4R8AVi" sortKey="Yrkande 16">
              Riksdagen ställer sig bakom det som anförs i motionen om att
              Sverige inom FN bör verka för att resolution 1325 om kvinnor,
              fred och säkerhet får genomslag i samtliga resolutioner som säkerhetsrådet
              behandlar och tillkännager detta för regeringen.
            </item>
          </list>
          <list>
            <item xml:id="i-AguCRnLdBSuYgrd8DmoWGH" sortKey="Yrkande 17">
              Riksdagen ställer sig bakom det som anförs i motionen om att
              regeringen i regleringsbrevet för Folke Bernadotteakademin för
              2024 bör uppdra åt myndigheten att återuppta verksamheten med
              det svenska medlingsnätverket för kvinnor och tillkännager detta
              för regeringen.
            </item>
          </list>
          <list>
            <item xml:id="i-Msx7oJqgponMfSZLePLLfG" sortKey="Yrkande 18">
              Riksdagen ställer sig bakom det som anförs i motionen om att
              Sverige inte ska ställa migrationspolitiska villkor i samband
              med utvecklings- och biståndspolitiken och tillkännager detta
              för regeringen.
            </item>
          </list>
          <list>
            <item xml:id="i-NHbYtVeWtCZZjnWpybiWyM" sortKey="Yrkande 19">
              Riksdagen ställer sig bakom det som anförs i motionen om att
              regeringen bör slå fast att Sverige som enskilt land såväl som
              medlem i EU aldrig ska medverka till att bistånd används för att
              stoppa människor på flykt och tillkännager detta för regeringen.
            </item>
          </list>
          <list>
            <item xml:id="i-Jvn3JAdRiDT5vC6iMz7ioD" sortKey="Yrkande 20">
              Riksdagen ställer sig bakom det som anförs i motionen om att
              regeringen snarast bör återkomma med förslag på att stärka barnrättsperspektivet
              i utvecklingspolitiken och tillkännager detta för regeringen.
            </item>
          </list>
          <list>
            <item xml:id="i-LHNCPHXcQzXCMppSKhAX7o" sortKey="Yrkande 21">
              Riksdagen ställer sig bakom det som anförs i motionen om att
              Sverige som enskilt land såväl som medlem i EU och FN bör verka
              för att stärka barnrättsperspektivet inom det humanitära biståndet
              och tillkännager detta för regeringen.
            </item>
          </list>
          <list>
            <item xml:id="i-MCeDJziXzxsFLyAjezfdJa" sortKey="Yrkande 22">
              Riksdagen ställer sig bakom det som anförs i motionen om att
              Sverige inom utvecklingssamarbetet bör verka för inkluderande
              utbildning av hög kvalitet och trygga skolor för både flickor
              och pojkar och tillkännager detta för regeringen.
            </item>
          </list>
          <list>
            <item xml:id="i-VFgGuqM4ZtZdoc16LQgaVQ" sortKey="Yrkande 23">
              Riksdagen ställer sig bakom det som anförs i motionen om att
              Sverige inom utrikes- och utvecklingspolitiken bör uppmärksamma
              situationen för homo- och bisexuella flickor, kvinnor och icke-binära
              samt trans- och intersexpersoner och tillkännager detta för regeringen.
            </item>
          </list>
          <list>
            <item xml:id="i-K65f8d8YHU5fCh7rjgAjCn" sortKey="Yrkande 24">
              Riksdagen ställer sig bakom det som anförs i motionen om att
              regeringen bör återkomma till riksdagen med förslag på hur stödet
              till hbtqi-organisationer kan förstärkas och göras mer flexibelt
              och tillkännager detta för regeringen.
            </item>
          </list>
          <list>
            <item xml:id="i-A4suwDpsAfBAf36DHJ62p9" sortKey="Yrkande 25">
              Riksdagen ställer sig bakom det som anförs i motionen om att
              Sverige som enskilt land såväl som medlem i EU och FN ska verka
              för att värna hbtqi-organisationers handlingsfrihet runt om i
              världen och tillkännager detta för regeringen.
            </item>
          </list>
          <list>
            <item xml:id="i-E46Y6urFYCtN18J1AgvbD9" sortKey="Yrkande 26">
              Riksdagen ställer sig bakom det som anförs i motionen om att
              målsättningar kring funktionsnedsättning bör skrivas ut så att
              insatser blir mätbara och tillkännager detta för regeringen.
            </item>
          </list>
          <list>
            <item xml:id="i-41HeUSZk1D7s9s7nvPzdy8" sortKey="Yrkande 27">
              Riksdagen ställer sig bakom det som anförs i motionen om att
              Sverige bör verka för att Global Deal får ett tydligt stöd och
              tillräcklig finansiering, och detta tillkännager riksdagen för
              regeringen.
            </item>
          </list>
          <list>
            <item xml:id="i-DrZWBJeb67V7Uk4m8NMpeV" sortKey="Yrkande 28">
              Riksdagen ställer sig bakom det som anförs i motionen om att
              Sverige bör prioritera bistånd inom jordbruk till småskaliga bönder
              och agroekologiska metoder och tillkännager detta för regeringen.
            </item>
          </list>
          <list>
            <item xml:id="i-EVRrQvPh71MrJdUisd11JP" sortKey="Yrkande 29">
              Riksdagen ställer sig bakom det som anförs i motionen om att
              Sverige bör utöka stödet till civilsamhällesorganisationer i partnerländer
              och i Sverige inom bistånd till jordbruk och tillkännager detta
              för regeringen.
            </item>
          </list>
          <list>
            <item xml:id="i-3MYSMNe94jWozP8QxqN3Pj" sortKey="Yrkande 30">
              Riksdagen ställer sig bakom det som anförs i motionen om att
              regeringen bör avstå från vapenexport i sitt exportfrämjande arbete
              och tillkännager detta för regeringen.
            </item>
          </list>
          <list>
            <item xml:id="i-8Eq9hswV6N57utHanQjwKk" sortKey="Yrkande 31">
              Riksdagen ställer sig bakom det som anförs i motionen om att
              Sverige som enskilt land såväl som medlem i EU och FN, inom IMF
              och Världsbanken bör verka för att privatisering av vattenresurser
              stoppas och tillkännager detta för regeringen.
            </item>
          </list>
          <list>
            <item xml:id="i-7KSCh1JUWHAfwbCmCEuqkP" sortKey="Yrkande 32">
              Riksdagen ställer sig bakom det som anförs i motionen om att
              Sveriges arbete med vatten och sanitet behöver fokusera på att
              långsiktigt stärka och bygga nationella system och institutioner
              som kan tillhandahålla hållbara vatten- och sanitetstjänster och
              tillkännager detta för regeringen.
            </item>
          </list>
          <list>
            <item xml:id="i-ASZGDdmNMQEagDKA7GnKB1" sortKey="Yrkande 33">
              Riksdagen ställer sig bakom det som anförs i motionen om att
              Sverige aktivt bör verka för att EU och dess medlemsländer snarast
              tar fram en tydlig färdplan för hur de ska nå sina biståndsmål,
              och detta tillkännager riksdagen för regeringen.
            </item>
          </list>
          <list>
            <item xml:id="i-F22LDZFtqyp1fphydsGTDp" sortKey="Yrkande 34">
              Riksdagen ställer sig bakom det som anförs i motionen om att
              Sverige bör verka för en ökad samstämmighet och effektivitet i
              EU:s utvecklingspolitik och tillkännager detta för regeringen.
            </item>
          </list>
          <list>
            <item xml:id="i-WUiKCrRt2QX7VFWDg6dumm" sortKey="Yrkande 35">
              Riksdagen ställer sig bakom det som anförs i motionen om att
              regeringen bör återkomma med förslag om ökad insyn i den verksamhet
              som EKN och SEK bedriver och tillkännager detta för regeringen.
            </item>
          </list>
          <list>
            <item xml:id="i-Qnr8QDx8cxLEnUMmDT1RuF" sortKey="Yrkande 36">
              Riksdagen ställer sig bakom det som anförs i motionen om att
              Sverige bör verka för att de fattigaste länderna får totala och
              ovillkorade skuldavskrivningar, och detta tillkännager riksdagen
              för regeringen.
            </item>
          </list>
          <list>
            <item xml:id="i-AVa2k8SACGTrSATm6pdqVQ" sortKey="Yrkande 37">
              Riksdagen ställer sig bakom det som anförs i motionen om att
              Sverige bör driva på för en global skuldrevision enligt norsk
              modell för att undersöka vilka fordringar som är legitima och
              tillkännager detta för regeringen.
            </item>
          </list>
          <list>
            <item xml:id="i-KKm83HGKxdC5BbRLwXytSA" sortKey="Yrkande 38">
              Riksdagen ställer sig bakom det som anförs i motionen om att
              Sverige som enskilt land såväl som i EU och FN bör agera för att
              uppmärksamma frågan om den växande skuldbördan och ta fram en
              strategi för att förebygga kommande skuldkriser och tillkännager
              detta för regeringen.
            </item>
          </list>
          <list>
            <item xml:id="i-FbWun45UME6xrmdVguy2cN" sortKey="Yrkande 39">
              Riksdagen ställer sig bakom det som anförs i motionen om att
              Sverige bör verka för en fortsatt revidering av röstfördelningen
              i IMF:s och Världsbankens högsta beslutande organ, guvernörsstyrelsen,
              för att öka utvecklingsländernas inflytande och tillkännager detta
              för regeringen.
            </item>
          </list>
          <list>
            <item xml:id="i-Wz6hnaN6RqgLXhSnN4Kb65" sortKey="Yrkande 40">
              Riksdagen ställer sig bakom det som anförs i motionen om att
              Sverige i IMF och Världsbanken bör verka för en reformering av
              institutionernas makroekonomiska krav för att öka möjligheterna
              för låntagare att själva utforma sin ekonomiska politik och tillkännager
              detta för regeringen.
            </item>
          </list>
          <list>
            <item xml:id="i-5VcjB1sJthvR6dLJETz8iv" sortKey="Yrkande 41">
              Riksdagen ställer sig bakom det som anförs i motionen om att
              regeringen bör verka för att IMF:s och Världsbankens verksamhet
              anpassas till Agenda 2030, och detta tillkännager riksdagen för
              regeringen.
            </item>
          </list>
          <list>
            <item xml:id="i-Eep8gYg5ZcHjqrd8WAko2U" sortKey="Yrkande 42">
              Riksdagen ställer sig bakom det som anförs i motionen om att
              Sverige bör införa ett förbud mot att bistånd, exportkrediter,
              investeringsstöd eller andra former av stöd till näringslivet
              kanaliseras via skatteparadis och tillkännager detta för regeringen.
            </item>
          </list>
          <list>
            <item xml:id="i-NtAJn6CjoL8Rm4Cx9R1vrU" sortKey="Yrkande 43">
              Riksdagen ställer sig bakom det som anförs i motionen om att
              Sverige inom EU bör verka för att stoppa att biståndspengar ska
              kunna användas till militär verksamhet och tillkännager detta
              för regeringen.
            </item>
          </list>
          <list>
            <item xml:id="i-7j4orkxbDNiEyNSdu4gTQC" sortKey="Yrkande 44">
              Riksdagen ställer sig bakom det som anförs i motionen om att
              Sverige bör verka för förändringar av DAC:s regelverk så att biståndet
              värnas och att kostnader för flyktingmottagande, skuldavskrivningar
              och utländska studenter inte ska kunna räknas som bistånd och
              tillkännager detta för regeringen.
            </item>
          </list>
          <list>
            <item xml:id="i-2pSvncybp38e1Z9oUor3DW" sortKey="Yrkande 45">
              Riksdagen ställer sig bakom det som anförs i motionen om att
              regeringen bör återkomma med förslag om hur biståndets bristande
              förutsägbarhet till följd av växelkursfluktuationer kan motverkas
              och tillkännager detta för regeringen.
            </item>
          </list>
          <list>
            <item xml:id="i-B4X7QJUYweiaD72VYxDXem" sortKey="Yrkande 46">
              Riksdagen ställer sig bakom det som anförs i motionen om att
              regeringen bör återkomma med förslag om hur banker kan säkerställa
              transaktioner genom biståndsaktörer för att utföra biståndsinsatser
              i s.k. högriskländer och tillkännager detta för regeringen.
            </item>
          </list>
          <list>
            <item xml:id="i-9uvhAYJH8gUBTk8yFNMu4z" sortKey="Yrkande 47">
              Riksdagen ställer sig bakom det som anförs i motionen om att
              regeringen bör återställa informationsstödet och tillkännager
              detta för regeringen.
            </item>
          </list>
          <list>
            <item xml:id="i-3PSQQeLco3tbBwP15EFWpR" sortKey="Yrkande 48">
              Riksdagen ställer sig bakom det som anförs i motionen om att
              regeringen bör återställa forskningsbiståndet och tillkännager
              detta för regeringen.
            </item>
          </list>
          <list>
            <item xml:id="i-WopDBUZkiVWCHkqxggm2Bd" sortKey="Yrkande 49">
              Riksdagen ställer sig bakom det som anförs i motionen om att
              regeringen bör säkerställa att alla aktörer som arbetar med bistånd
              och utvecklingssamarbete, inklusive de inom den privata sektorn,
              ska följa Sveriges politik för global utveckling samt den svenska
              politikens utvecklingsmål inom ramen för Sveriges arbete med Agenda
              2030, och detta tillkännager riksdagen för regeringen.
            </item>
          </list>
          <list>
            <item xml:id="i-TtYTi7VYYcfH9517vsVZjr" sortKey="Yrkande 50">
              Riksdagen ställer sig bakom det som anförs i motionen om att
              regeringen bör verka för att DAC återgår till ett mer restriktivt
              regelverk vad gäller privatsektorbiståndet, och detta tillkännager
              riksdagen för regeringen.
            </item>
          </list>
          <list>
            <item xml:id="i-8ACh6o7Z1mmrL3sMuqE5fi" sortKey="Yrkande 51">
              Riksdagen ställer sig bakom det som anförs i motionen om att
              regeringen bör stärka transparensen inom biståndet inom de områden
              där det i dag finns brister och tillkännager detta för regeringen.
            </item>
          </list>
          <list>
            <item xml:id="i-LM8zfXuHcgMb1h5TT4fBEH" sortKey="Yrkande 52">
              Riksdagen ställer sig bakom det som anförs i motionen om att
              Sverige bör verka för att fler länder ökar sitt kärnstöd till
              det multilaterala biståndet, och detta tillkännager riksdagen
              för regeringen.
            </item>
          </list>
        </div>
        <div type="motContent">
          <head xml:id="i-A9K9JSYnbZ2S3wDS6PUyu4" type="h1">
            3 Inledning
          </head>
          <p xml:id="i-MXDPot8XBnWvKcUBCns1ha">
            Vänsterpartiet vill se en rättvis och jämlik värld där alla människor
            har samma möjlig­heter och frihet att leva det liv de vill. Vi
            vill se en värld för nuvarande och kommande generation som inte
            överskrider planetens gränser. En värld där alla människor kan
            leva i frihet från fattigdom, frihet från orättvisor, frihet från
            våld, frihet från rasism, frihet till våra kroppar och till vår
            kärlek och frihet att se våra barn växa upp i trygghet och få
            den kunskap och det stöd som de behöver för att bli det bästa
            de kan. Vi vill att alla människor ska kunna ha ett arbetsliv
            där vi förverkligar oss själva och där vi får en god lön och pension.
            Varje människas frihet hänger samman med alla människors frihet,
            med ett samhälle som tillåter och gör den möjlig. Det är i rättvisa
            och jämlika samhällen som människors frihet växer sig som starkast.
          </p>
          <p xml:id="i-J4cwxK4hvSU91yh76dGxad">
            Vi i Vänsterpartiet är mycket oroade över utvecklingen på utvecklings-
            och bistånds­området. Sverige ska vara en röst för solidaritet,
            demokrati och mänskliga rättigheter världen över. Vi ska ha ett
            väl fungerande bistånd som utgår från mottagarnas villkor. Regeringen
            har med stöd av Sverigedemokraterna presenterat en politik som
            går i motsatt riktning. Den nya inriktningen har mött stark kritik
            från biståndsorganisationer, vars möjlighet att bedriva biståndsarbete
            allvarligt har försämrats, liksom möjligheten till informationsarbete,
            granskning och debatt.
          </p>
          <p xml:id="i-9FxC7vYYZJvNuhDv87pXNT">
            I regeringens budgetproposition för 2022/23 aviserades en reformagenda
            med fokus på långsiktighet, transparens och effektivitet. Processen
            för att ta fram agendan har däremot präglats av brist på just
            transparens och dialog. Beskedet från regeringen är att reformagendan
            inte kommer att läggas fram till riksdagen varken som en proposition
            eller en skrivelse. Det är beklagligt och ett mycket kortsiktigt
            sätt att arbeta på. En så stor omläggning av svenskt bistånd som
            nu sjösätts måste ske i en så öppen och transparent ordning som
            möjligt.
          </p>
          <p xml:id="i-5CZQC6YrFMBUtTYqUFXPSC">
            Vänsterpartiet har i denna motion inte för avsikt att redogöra
            för all vår politik för en mer rättvis och jämlik värld, utan
            presenterar här vår politik inom de områden där vi ser att Sverige
            har en viktig roll att spela som enskilt land, som medlem i EU
            eller inom världssamfundet.
          </p>
          <head xml:id="i-TsfeUz4pLdLTN51W68BRz7" type="h2">
            3.1 En orättvis värld
          </head>
          <p xml:id="i-AZreoKFZfwk6Kew6ZUtu3q">
            Det finns tillräckligt med resurser för att utrota fattigdomen
            och ge alla människor ett värdigt liv. I stället för en rättvis
            fördelning hamnar merparten av världens resurser fortfarande i
            den rika delen av världen och hos den rikaste delen av befolkningen.
            Vår värld är orättvis därför att det finns de som tjänar på orättvisorna.
          </p>
          <p xml:id="i-5RBQYbfH6aCCAiGf9v9pDq">
            Den extrema fattigdomen i världen – antalet människor som lever
            på mindre än 1,9 USD per dag – minskade kraftigt under de senaste
            decennierna fram till 2016. Den utvecklingen har svängt. För första
            gången på årtionden ökar fattigdomen i världen och i dag lever
            9,3 procent av hela världens befolkning i fattigdom, enligt Världsbanken.
          </p>
          <p xml:id="i-7AwFSeS5K1yBtP34Njxyp4">
            Vår värld är trots en hel del förbättringar fortfarande präglad
            av djupa orättvisor. Klyftorna är stora mellan fattiga och rika
            människor, mellan fattiga och rika länder och mellan kvinnor och
            män. Den rikaste procenten äger lika mycket som de övriga 99 procenten.
            År 2020 hade de 22 rikaste männen i världen en större förmögenhet
            än alla kvinnor i Afrika.
          </p>
          <p xml:id="i-XzEhYV3P1CWnUNoMExSoz1">
            Redan innan coronapandemin upplevde världen klyftor på extrema
            nivåer som ständigt växte; nu har coronakrisen bidragit till en
            ökning av den ekonomiska ojämlik­heten i nästan alla världens
            länder – samtidigt. Det har aldrig hänt när statistik har förts.
            Enligt Oxfams rapport The Inequality Virus var förmögenhetstillväxten
            bland de 10 rikaste miljardärerna sedan pandemin började mer än
            tillräcklig för att förhindra att någon i världen föll i fattigdom
            p.g.a. viruset och för att betala för vaccin för hela jordens
            befolkning.
          </p>
          <p xml:id="i-Q53NMRFRK8zVpSa1Efyua1">
            Fattigdomen, ojämlikheten och ojämställdheten får konsekvenser.
            Över två miljarder människor saknar i dag tillgång till rent vatten
            och varje dag dör nästan 800 till följd av komplikationer vid
            en graviditet eller förlossning. Av dessa dödsfall sker så gott
            som alla i fattiga länder. Samtidigt ser vi hur demokratin är
            på tillbakagång runt om i världen. Reaktionära, patriarkala och
            rasistiska strömningar, ofta med stöd av en ekonomisk elit, skördar
            framgångar genom att rikta udden mot de redan mest utsatta och
            förstör miljön och klimatet. I denna tid behövs en kraftfull politik
            för jämlikhet, rättvisa och hållbar global utveckling.
          </p>
          <head xml:id="i-9ecmDiwKkMPw44cV3TNgAr" type="h2">
            3.2 En kombination av katastrofer
          </head>
          <p xml:id="i-82VXYhowwCYPHDK3CJL4ds">
            Med bara sju år kvar kommer det att bli en utmaning att uppnå
            målen i Agenda 2030. Mycket i världen går åt rätt håll. Vi lever
            längre, friskare och rikare liv. Men på avgörande punkter går
            vi i fel riktning. En rad globala kriser som överlappar varandra:
            klimatkrisen, coronapandemin, en växande ojämlikhet, höjda livsmedelspriser
            och ett växande antal krig och konflikter har lett till en kombination
            av katastrofer som slår hårdast mot de som redan har det svårast.
          </p>
          <p xml:id="i-SnoEpVNJqSMD3CTGvDQVRa">
            Knappt hälften av jordens befolkning uppskattas ha något socialt
            skyddsnät. Globalt saknar en stor del av alla arbetstagare någon
            form av arbetslöshetsförsäkring. Dessutom arbetar två miljarder
            människor i den informella sektorn där många står utan tillgång
            till sjuklön. Det är människor för vilka en ekonomisk kris får
            mycket kännbara följder. Eftersom kvinnor världen över är hårdare
            drabbade av fattigdom än män riskerar pandemin även att öka ojämställdheten.
            Kvinnor får dessutom betala ett högt pris när mäns våld mot kvinnor
            ökar och sexuell och reproduktiv hälsa och rättigheter får stå
            tillbaka i spåren av pandemin.
          </p>
          <p xml:id="i-MN7XWovPbaaoKEVMLNjqm4">
            Särskilt allvarlig är situationen för de miljontals människor
            som befinner sig på flykt eller i flyktingläger runt om i världen.
            I fattiga eller krigsdrabbade länder där bristen på såväl rent
            vatten som mediciner är alarmerande och där trångboddheten är
            stor är t.ex. översvämningar och torka förödande.
          </p>
          <p xml:id="i-UaBB8kFau9hRaiwRqw5MBW">
            Världsbanken befarar att fattigdomsbekämpningen i och med coronavirusets
            sprid­ning inte kommer att kunna ske i tillräckligt snabb takt
            för att det globala målet om att utrota den extrema fattigdomen
            till 2030 ska kunna uppnås. Decennier av fattigdoms­bekämpning
            riskerar att gå förlorade. Behoven av samarbete mellan världens
            länder är mycket påtagliga. Vänsterpartiet beklagar att regeringen
            i ett sådant läge väljer att minska kärnstödet till de multilaterala
            organisationerna.
          </p>
          <head xml:id="i-BYHNqRhyXxM6F3REYCFkKb" type="h2">
            3.3 Sveriges roll i världen
          </head>
          <p xml:id="i-GHHSdnNGuzFumHfFdXUix4">
            Regeringen och Sverigedemokraternas politik innebär ett paradigmskifte
            i en lång tradition av svensk biståndspolitik. Det etablerade
            enprocentsmålet överges och ersätts med ett mål satt i kronor
            och ören. Samtidigt slår Tidöavtalet fast att biståndet ska användas
            som ett verktyg för att uppnå migrationspolitiska villkor. Det
            är ett avsteg från själva grundprincipen om bistånd och strider
            mot principerna om effektivt bistånd. Att sänka biståndet i en
            tid när globala kriser överlappar varandra och behoven är som
            allra störst är ett slag mot de människor som har det allra svårast
            i världen.
          </p>
          <p xml:id="i-2Y6Lg5HJqZYBVDWMsq8GC7">
            Sveriges roll i världen har förändrats. Regeringen har gett vika
            för Turkiets påtryck­ningar och sätter ett svenskt medlemskap
            i Nato före demokrati och rättsstatens principer. Man konstaterar
            att Sverige inte längre ska driva en feministisk utrikespolitik,
            minskar antalet kvotflyktingar drastiskt och begränsar kärnstödet
            till multilaterala organisationer såsom viktiga FN-organ. Samtidigt
            för regeringen en politik som resulterar i att Sverige inte kommer
            att nå klimatmålen, någonting regeringen tycks ta lätt på. När
            rika länder som Sverige åsidosätter klimatet spelar det stor roll
            för hur andra länder agerar. Det är tydligt att regeringen inte
            har några ambitioner om att Sverige ska fortsätta att ta ansvar
            för den globala utvecklingen.
          </p>
          <head xml:id="i-PnYqvntUd8a6DGVNK2Xj8E" type="h1">
            4 Utvecklings- och biståndspolitik
          </head>
          <p xml:id="i-RbcRxCcUUwKcNyAPpSvpj4">
            Utveckling och fattigdomsbekämpning kräver en rad åtgärder på
            en mängd områden: en klimatpolitik där de rika länderna och de
            multinationella företagen tar sitt ansvar, ett arbete för jämställdhet
            där kvinnor i fattiga länder sätter dagordningen, tydligare globala
            regler för utländska investeringar och rättvisa handelsregler,
            ett stopp för skatteflykt och skatteundandragande, ett skarpare
            regelverk för vapenhandel, skuldavskrivningar samt en effektiv
            biståndspolitik som följer och slår vakt om biståndets principer.
            I grunden anser vi att det krävs en ny ekonomisk världsordning
            med en tydlig omfördelning av makt och resurser från rika länder
            och rika människor till fattiga länder och fattiga människor,
            och från män till kvinnor.
          </p>
          <p xml:id="i-CyKCx1KuELGMQRVrACNfJH">
            Biståndspolitiken är en del av utvecklingspolitiken, en viktig
            komponent för att nå utvecklingsmålen och utrota fattigdomen,
            men långt ifrån den enda vägen. Det samlade globala biståndet
            uppgår till omkring 180 miljarder USD per år. För varje biståndskrona
            som går från den rika delen av världen till den fattiga går över
            10 kronor i motsatt riktning i form av skatte- och kapitalflykt.
            Att vända denna utveckling är en central del i arbetet med att
            skapa en mer jämlik värld. Utifrån det samlade biståndets relativt
            sett små sum­mor är det extra viktigt att värna biståndet. Det
            är också centralt att den sam­stäm­mig­hets­politik som slagits
            fast både inom den svenska utvecklingspolitiken och inom EU och
            FN får ett mer kraftfullt genomslag. Det är endast så vi kan nå
            en mer rättvis värld.
          </p>
          <p xml:id="i-KbNTBThDpphaUwXMP5ok5t">
            När det gäller biståndet ledde finanskrisen 2008 till att världens
            givarländer i allt mindre utsträckning lever upp till sina biståndsåtaganden.
            Detta samtidigt som krisen slog som hårdast mot många fattiga
            länder som fått det ännu svårare att på egen hand ta sig ur fattigdom.
            Den trenden har kommit igen under coronapandemin; allt fler länder
            minskar sitt bistånd på samma gång som förtrycket slår hårdast
            mot de mest utsatta. I dag är vi långt ifrån FN:s mål från 1970
            om att givarländerna ska avsätta 0,7 procent av sin BNI till bistånd.
            Även om det globala biståndet ökar räknat i USD så har det legat
            stilla på 0,3 procent av givarländernas BNI sedan 2005. Samtidigt
            ser vi hur utrikes­politiken och biståndspolitiken påverkas av
            nationalistiska strömningar och inrikes­politiska ambitioner.
            Sverige är inget undantag.
          </p>
          <head xml:id="i-5QSNQQtHrcsHT6uEgiiDUd" type="h2">
            4.1 Enprocentsmålet
          </head>
          <p xml:id="i-4jK4CMq5fyP7igryyk4Wsu">
            Regeringen har med stöd av Sverigedemokraterna beslutat att frångå
            enprocentsmålet och sänka biståndet. I ett första steg fryser
            man biståndet strax under den tidigare nivån, men prognosen visar
            att det snabbt kommer att bli en betydande sänkning i förhållande
            till BNI. Det sker i en tid när behoven är större än någonsin.
            Samtidigt växer gapet mellan behoven och de stöd som ges globalt.
            Att Sveriges regering med stöd av Sverige­demokraterna kastar
            det etablerade enprocentsmålet överbord är ett svek mot de miljon­tals
            människor i världen som är i behov av internationellt bistånd.
            Regeringen säger sig värna långsiktigheten i biståndet. Det är
            svårt att se hur det ska kunna tillgodoses med ett minskat bistånd.
          </p>
          <p xml:id="i-XzSTGhKo62uDyFmU57oR1C">
            I sammanhanget bör också vikten av att stödja internationella
            organ som syftar till att upprätthålla den regelbaserade världsordningen
            understrykas. Att regeringen minskat engagemanget i multilaterala
            organisationer som FN genom t.ex. minskat bistånd, försvagar viktiga
            institutioner för fred och säkerhet och ger ökat spelrum för Kina
            och Ryssland i framförallt Afrika. Det är av största vikt att
            FN får goda förutsättningar att arbeta långsiktigt för minskade
            spänningar i världen.
          </p>
          <p xml:id="i-2AY3GTbUVP7BctUahEzLtH">
            Vänsterpartiet har länge varit pådrivande för att Sverige ska
            uppnå målet att en procent av BNI ska avsättas för internationellt
            utvecklingssamarbete. Vi har också drivit att enprocentsmålet
            bör göras om till ett enprocentsgolv som utvecklingssamarbetet
            inte får understiga. Det är centralt att enprocentsmålet nu återställs
            så snart det är möjligt.
          </p>
          <p xml:id="i-G6U651p9Jx7HHVfuVbw7K7">
            Sverige ska avsätta minst en procent av BNI för internationellt
            utvecklings­samarbete. Detta bör riksdagen ställa sig bakom och
            ge regeringen till känna.
          </p>
          <head xml:id="i-FjKabvNvZ2FzybZRncSqBo" type="h2">
            4.2 Ägandeskap och rättighetsperspektiv
          </head>
          <p xml:id="i-N57PeFa9vP9urXDRm9AUSm">
            Varje land har sin egen historia och sin egen unika situation
            och det finns således aldrig en enda väg till utveckling. Av den
            s.k. biståndseffektivitetsagendan, som antogs i Paris 2005 och
            sedan har uppdaterats i Accra, Busan och Mexiko City, framgår
            att mottagar­ländernas inflytande över utvecklingssamarbetet måste
            öka.
          </p>
          <p xml:id="i-NNjYgFvNSkwsjtThsf3gHD">
            Regeringens reformagenda för biståndet kommer att ersätta det
            gällande policy­ramverket – ett ramverk som inkluderar flera centrala
            perspektiv, bl.a. rättighets­perspek­tivet och jämställdhetsperspektivet.
            Vänsterpartiet känner en stor oro för att de perspek­tiven ska
            gå förlorade. Regeringen har hittills varit mycket tydlig med
            att svenska intressen ska ligga till grund för den nya biståndspolitiken.
            Det går helt emot principerna om hur bistånd ska bedrivas: från
            mottagarens egna prioriteringar och behov.
          </p>
          <p xml:id="i-8yVF6gVU1qKtTpgTyqqYWe">
            Ägarskap är centralt för att biståndspolitiken ska genomsyras
            av ett rättighets­perspektiv och utgå från fattigas perspektiv
            på utveckling samt sträva mot målet att skapa förutsättningar
            för bättre levnadsvillkor för människor som lever i fattigdom
            och förtryck. En effektiv biståndspolitik kräver att mottagaren
            äger sin egen utveckling. Det är de människor som känner fattigdomen
            och orättvisorna i sin vardag som behöver sätta dagordningen för
            biståndet. Därför måste besluten om landets utveckling tas av
            invånarna själva – detta är grunden för demokrati. Vänsterpartiet
            menar att det är centralt att befolkningen i de fattiga länderna
            tillåts att formulera sina egna mål och visioner och styra sin
            egen utveckling. Vår uppfattning har stöd i biståndseffektivitets­agendan
            samt de övriga internationella och svenska riktlinjer som styr
            biståndet. Ett fokus på svenska intressen sätter hela biståndspolitiken
            i gungning och leder till minskad effektivitet.
          </p>
          <p xml:id="i-FzSn4Ma9DbigjsruPwKgXL">
            Sverige ska som enskilt land såväl som medlem i EU och FN verka
            för att allt utvecklingsbistånd ska följa biståndseffektivitetsagendan,
            utgå från respektive mottagar­lands egna behov, respektera dess
            suveränitet och inte förknippas med ekonomiska villkor. Detta
            bör riksdagen ställa sig bakom och ge regeringen till känna.
          </p>
          <head xml:id="i-NtLwCAFvyhD3ZvpjchKcHv" type="h2">
            4.3 Ett omfattande stöd till Ukraina utan att glömma resten av
            världen
          </head>
          <p xml:id="i-LZD6SkSzw7MgLYsnZ73NHP">
            Regeringen är tydlig med att man i högre grad vill koncentrera
            biståndet till EU:s närområde och Europa. Situationen i Ukraina
            är akut. Rysslands folkrättsvidriga anfallskrig har orsakat en
            omfattande förödelse och splittrat familjer, och tiotusentals
            civila har dödats eller skadats. Ukrainas premiärminister Denys
            Sjmyhal bedömer att prislappen för att återuppbygga landet efter
            kriget ligger på 750 miljarder dollar. Det ska jämföras med att
            världens samlade bistånd 2021 låg på omkring 180 miljarder dollar,
            enligt OECD.
          </p>
          <p xml:id="i-CMBgdwBy4VjaQKkoJBouNH">
            Att Ukraina behöver internationellt stöd är självklart. Sverige
            har alla möjligheter att spela en viktig roll både när det gäller
            humanitärt stöd och för återuppbyggnaden. Samtidigt pågår en rad
            andra kriser, krig och konflikter runt om i världen. Konflikten
            i Jemen, hungerkrisen i Somalia och fattigdomen i Myanmar är bara
            några exempel. Därför måste stödet till Ukraina ske i form av
            additionella medel, det vill säga utöver den befintliga biståndsbudgeten.
            Regeringens sänkning av biståndet slår hårt mot världens allra
            mest utsatta.
          </p>
          <p xml:id="i-JXBMPKWQz9cj3E9CenpKwP">
            Regeringen bör återkomma med en strategi för att stödet till
            Ukraina ska ske i form av additionella medel, utöver biståndsbudgeten.
            Detta bör riksdagen ställa sig bakom och ge regeringen till känna.
          </p>
          <head xml:id="i-JDB22F56uW2CfFqFjrFcGx" type="h1">
            5 Sveriges politik för global utveckling och Agenda 2030
          </head>
          <p xml:id="i-3zqeFXyVHrdGcUmGAhgdg2">
            Grunden för svensk utvecklingspolitik är Sveriges politik för
            global utveckling (PGU). Det har gått 21 år sedan en enig riksdag
            antog propositionen Gemensamt ansvar: Sveriges politik för global
            utveckling, och därigenom slog fast att utvecklingspolitiken skulle
            genomsyras av ett rättighetsperspektiv och utgå från de fattigas
            perspektiv på utveckling. Samtidigt slog riksdagen fast att svensk
            politik måste vara samstämmig, dvs. alla politikområden måste
            bidra till att uppfylla utvecklingspolitikens mål om en rättvis
            och hållbar global utveckling. Vänsterpartiet välkomnade PGU.
            För oss är det centralt att svensk utvecklingspolitik utgår från
            PGU, att internationell utvecklings­politik handlar om mer än
            bara bistånd och att det krävs samstämmighet mellan alla politikområden
            för att nå utvecklingspolitikens mål.
          </p>
          <p xml:id="i-3mppdPj4TodBXYDLJJyhY1">
            PGU var visionär och nydanande när den kom. Flera länder och
            organisationer har de senaste åren utvecklat egna policyer och
            riktlinjer för samstämmighet. När världens stater 2015 enades
            kring nya hållbarhetsmål i Agenda 2030 var samstämmigheten en
            bärande princip. För att förstå hur utveckling skapas, eller motverkas,
            måste man analysera all politik som påverkar utveckling. Det är
            välkommet att de regeringar som suttit vid makten sedan PGU först
            antogs har uppdaterat och utvärderat politiken med jämna mellanrum
            och att man kopplat samman PGU med Agenda 2030.
          </p>
          <p xml:id="i-U6cAy6gKQARGtF5y2S3bRT">
            Drygt två decennier sedan PGU antogs väljer regeringen att tillsammans
            med Sverigedemokraterna överge viktiga grundprinciper för utvecklingspolitiken.
            I stället för att utgå från de människor som lever i fattigdom
            eller förtryck väljer man en politik som ska gynna svenska intressen
            och svenskt näringsliv. Regeringen hänvisar ofta till behovet
            av en större effektivitet i biståndet. Trots detta frångår man
            internationella överenskommelser om vad som är effektivt bistånd.
          </p>
          <p xml:id="i-Ki7W1edEuRbu1aHVyRUjo9">
            Några av de främsta framgångarna med Agenda 2030 är att målen
            är universella och omfattar alla jordens stater och invånare samt
            det tydligare jämlikhetsperspektivet. Även barnrättsperspektivet
            och jämställdhetsperspektivet är framträdande, samtidigt som vi
            hade önskat starkare skrivningar och högre ambitioner när det
            gäller det senare, inte minst avseende SRHR. Dessvärre visar regeringen
            ett tydligt ointresse för att uppnå de globala målen. I den utrikespolitiska
            deklarationen konstaterade utrikesministern att Sverige ska driva
            en ambitiös frihandelsagenda, men Agenda 2030 saknas helt. Vänster­partiet
            menar att utvecklingsmålen i Agenda 2030 ska styra och få företräde
            framför andra politiska ambitioner.
          </p>
          <p xml:id="i-EEPg4F23s4gKUpcbPNwia6">
            Sverige måste koppla allt bistånds- och utvecklingsarbete till
            uppfyllandet av Agenda 2030 och Sveriges politik för global utveckling.
            Detta bör riksdagen ställa sig bakom och ge regeringen till känna.
          </p>
          <p xml:id="i-MwpgUhZdr4p2GjGteFq8t2">
            I vår motion 2020/21:249 med anledning av proposition 2019/20:188
            Sveriges genomförande av Agenda 2030 och i vår motion 2021/22:4768
            med anledning av skrivelse 2021/22:247 Sveriges genomförande av
            Agenda 2030, utvecklas Vänster­partiets syn på genomförandet av
            Agenda 2030 både nationellt och i den internationella utvecklingspolitiken.
          </p>
          <head xml:id="i-GYhJj4QZSoJBfVNDHBJN5s" type="h2">
            5.1 Politiskt sammansatt kommitté för uppföljning, utvärdering
            och förslag till åtgärder
          </head>
          <p xml:id="i-XBckA7dfCgqznq7TGT9mig">
            Agenda 2030-delegationen överlämnade sitt slutbetänkande till
            regeringen i mars 2029. Där föreslog man bl.a. en kommitté med
            uppdrag att t.o.m. 2030 kontinuerligt ta fram underlag till regeringen
            i form av uppföljning, utvärdering och förslag till åtgärder för
            att genomförandet av Agenda 2030 ska drivas framåt.
          </p>
          <p xml:id="i-5SYV8nXPQXUuFkbyxVdDr9">
            För att Sverige ska nå upp till målsättningarna i Agenda 2030
            krävs att regeringen kontinuerligt analyserar arbetet och, om
            så är nödvändigt, beslutar om nya åtgärder. Delegationen skriver
            att ”uppföljning och utvärdering är avgörande för att synliggöra
            hur genomförandet utvecklas i förhållande till målet, identifiera
            målkonflikter och synergier och se svagheter och möjligheter i
            arbetet.”
          </p>
          <p xml:id="i-Kv43RBd8XCp2uPSrRjF3Li">
            För att ett sådant arbete ska bli så bra som möjligt är det nödvändigt
            att samhällets olika aktörer, såsom civilsamhället, involveras
            i arbetet. I dag saknas en befintlig statlig aktör med ett uppdrag
            som svarar mot det helhetsperspektiv som krävs för att ta fram
            ett sådant underlag som skulle kunna ligga till grund för en sådan
            uppföljning, varför en politiskt sammansatt kommitté vore önskvärd.
            Andra kommittéer som arbetar på liknande vis är exempelvis Miljömålsberedningen
            och Klimatberedningen.
          </p>
          <p xml:id="i-SFRuo6e6cCeaWsTszP5VcF">
            Regeringen bör tillsätta en politiskt sammansatt kommitté med
            uppdrag att t.o.m. 2030 kontinuerligt ta fram underlag till regeringen
            i form av uppföljning, utvärdering och förslag till åtgärder för
            att genomförandet av Agenda 2030 ska drivas framåt. Detta bör
            riksdagen ställa sig bakom och ge regeringen till känna.
          </p>
          <head xml:id="i-SduzGsAJBdtcTwmCygf5qC" type="h1">
            6 En utvecklings- och biståndspolitik för rättvisa, jämställdhet
            och hållbar utveckling
          </head>
          <p xml:id="i-44v727SXgmK4RSQ4WFexfR">
            Samstämmigheten inom utvecklingspolitiken är central för att
            nå framgång. Att få alla politikområden att sträva åt samma håll
            är givetvis en stor utmaning, så även att formulera en utvecklingspolitik
            som lyckas att täcka in alla relevanta områden. Sverige har tidigare
            av OECD:s biståndskommitté Dac beskrivits som en erfaren, ambitiös
            och inflytelserik aktör för global hållbar utveckling. Med regeringens
            omläggning av utvecklings- och biståndspolitiken riskerar viktiga
            framgångar att gå om intet. I maj 2023 publicerade Dac en utvärdering
            som till viss del berör den svenska regeringens inriktning på
            biståndspolitiken (OECD, Sweden’s Mid-term Review, 16‑17 March
            2023, Stockholm). Där återfinns både kritik och en tydlig oro
            för vad den nya hållningen kommer att betyda.
          </p>
          <head xml:id="i-23bEM3Rzi5YwdAGUDSsZ3k" type="h2">
            6.1 Demokrati och mänskliga rättigheter
          </head>
          <p xml:id="i-Y4bzVP22wdWkrerbQAfaR1">
            För Vänsterpartiet är demokrati och mänskliga rättigheter inte
            förhandlingsbara. Vi försvarar FN:s deklaration om de mänskliga
            rättigheterna där mötesfrihet, organisations­frihet, strejkrätt,
            yttrandefrihet, religions- och övertygelsefrihet samt allmänna,
            fria och hemliga val framhålls som nödvändiga beståndsdelar i
            ett demokratiskt samhälle. Lika stor vikt läggs vid sociala framsteg
            och förbättrade levnadsvillkor. Det innebär att rätten till arbete,
            utbildning, bostad, vård, omsorg och kultur är nödvändig för ett
            människo­värdigt liv och ett demokratiskt samhälle. När alla människor
            på allvar har möjlighet att bestämma över sina egna liv kan verklig
            demokrati uppnås.
          </p>
          <p xml:id="i-L3qVDGgyLc3FNA8KZkQqFC">
            Tyvärr märks en oroväckande utveckling i Europa såväl som globalt.
            Höger­populistiska krafter sätter mänskliga rättigheter på undantag
            för att vinna politiska poänger. Flyktingar, hbtqi-personer och
            kvinnors rättigheter blir måltavlor för reaktionära krafter.
          </p>
          <p xml:id="i-NctUPjsrEUdWTFAdCvtL4a">
            Amnesty International konstaterar i sin årsrapport för 2022/23
            att ojämlikheten ökar och det är de mest marginaliserade som får
            ta den största smällen. Vi kan se fler och dödligare konflikter
            i världen. Organisationen skriver att ”det internationella sambundet
            har misslyckats att samverka för att konsekvent tillämpa mänskliga
            rättigheter och universella värderingar.” Rysslands folkrättsvidriga
            krig mot Ukraina har mött starka protester och fått stater att
            agera. Samtidigt synliggörs dubbelmoralen med det interna­tio­nella
            samfundets svaga reaktioner på massiva kränkningar i t.ex. Myanmar,
            Etiopien eller Palestina.
          </p>
          <p xml:id="i-2PpWAwCZZvjL2VyEvjj1FS">
            I flera länder runt om i världen är situationen fortsatt svår
            när det gäller mötesfrihet och föreningsfrihet. I Turkiet ökar
            gripandet av hbtq-personer i samband med Pride och kvinnorättskämpar
            som organiserar sig och demonstrerar för kvinnors rättigheter
            möts av trakasserier och gripanden. Kinas behandling av individer
            och organisationer som uppfattas som regimkritiska är hårdare
            än tidigare. I Ryssland arresteras fredliga demonstranter och
            journalister och kritik mot Rysslands orättfärdiga krig mot Ukraina
            har förbjudits. I Afghanistan utsätts journalister för tortyr
            efter att ha rapporterat kritiskt om talibanernas övertagande.
            Amnesty konstaterar att 35 stater har använt sig av dödliga vapen
            i mötet med demonstranter det senaste året.
          </p>
          <p xml:id="i-REYBkLukQp3BiNapW7G6EJ">
            Amnesty har tidigare varnat för hur staters fokusering på terrorbekämpning
            och säkerhet omdefinierar relationen mellan individers fri- och
            rättigheter och staters makt. Det har skett ett skifte från ett
            synsätt där det är regeringars skyldighet att garantera medborgarnas
            säkerhet så att de kan åtnjuta sina rättigheter, till ett synsätt
            där regeringar måste inskränka människors rättigheter för att
            kunna garantera deras säkerhet. Organisa­tionen exemplifierar
            med EU:s agenda för terrorbekämpning, lanserad i december 2020,
            som utlovade att utnyttja teknologi för att skydda människor från
            våldsamma attacker. Men agendan har i stället kraftigt utökat
            övervakningskapaciteten och användningen av prediktiv teknologi
            på bekostnad av yttrandefrihet och rätten till integritet, rättvis
            rätte­gång och icke-diskriminering. Regeringar i Frankrike, Italien,
            Malta och på annat håll har fortsatt att hindra och kriminalisera
            civilsamhällesorganisationer vars arbete involverar att rädda
            eller tillhandahålla humanitärt bistånd till migranter och asyl­sökande,
            i terrorbekämpningens namn.
          </p>
          <p xml:id="i-N8ZDwjzRoss1RhR5CunMD3">
            Också den demokratiska utvecklingen i världen går bakåt. En övervägande
            majoritet av alla människor, 70 procent, lever numera i diktaturer.
            Enligt årets demokratirapport 2023 från Varieties of Democracy-institutet,
            V-Dem, vid Göteborgs universitet är den demokratiska nivån för
            den genomsnittliga världsmedborgaren tillbaka på 1989 års nivåer.
            FN konstaterar en global tillbakagång vad gäller jämställdhet
            mellan kvinnor och män. Det handlar bl.a. om att grundläggande
            rättigheter som sexuell och reproduktiv hälsa och rättigheter
            (SRHR), utbildning och organisationsfrihet sätts på undantag.
          </p>
          <p xml:id="i-UhLhCfjiHLbyd8R64GmDA6">
            Utvecklingen följer vanligtvis ett liknande mönster. Styrande
            regeringar attackerar först media, facklig organisering och civilsamhället
            och polariserar samhällen genom att inte respektera motståndare
            och sprida falsk information, för att sedan undergräva formella
            institutioner och val. Det är en av anledningarna till att det
            lokala ägarskapet är en viktig princip inom biståndet. När givarländer
            låter sina egna intressen styra civil­samhällets insatser bryter
            de inte bara mot principen om hur biståndet ska utformas, utan
            de ger också stöd för auktoritära regimers påståenden om att civilsamhället
            är styrt utifrån – en argumentation som ofta används av auktoritära
            regimer för att misstänklig­göra organisationer och ibland även
            kriminalisera dem genom att kategorisera dem som utländska agenter
            eller spioner.
          </p>
          <p xml:id="i-K5BT2SHLTjKt3kRoQvNTEd">
            Att Sverige i och med omläggningen av utvecklings- och biståndspolitiken
            sätter fokus på svenska intressen undergräver förtroendet för
            biståndet såväl som för civil­samhället i sådana länder. Att motverka
            det krympande utrymmet för civilsamhället ska vara en central
            del i Sveriges utvecklingssamarbeten.
          </p>
          <p xml:id="i-6W7brj8PDFfTV2RFNwSbC6">
            Regeringen bör integrera analys av civilsamhällets villkor och
            förslag för att främja civilsamhällets demokratiska utrymme i
            samtliga strategier som rör utvecklingssamarbetet. Detta bör riksdagen
            ställa sig bakom och ge regeringen till känna.
          </p>
          <p xml:id="i-NU4V4LvoDTNBDuvZovAxj">
            Sida har tidigare konstaterat att Sveriges ansträngningar för
            att värna det demokra­tiska utrymmet skulle kunna stärkas genom
            ett ökat internationellt samarbete med andra givare. Genom att
            öka samarbetet och utveckla en gemensam kommunikation med andra
            givare och utvecklingsaktörer blir påverkansarbetet i frågor som
            rör det krympande utrymmet mer effektivt. Vänsterpartiet instämmer
            i att en tydligare samordning med andra likasinnade stater är
            en bra väg framåt för att värna det demokratiska utrymmet. Det
            är en strategi som varit framgångsrik inom andra områden, exempelvis
            sexuell och reproduktiv hälsa och rättigheter (SRHR).
          </p>
          <p xml:id="i-KjPgdDKWNrZdv9L9xWaaKo">
            Regeringen bör utarbeta en strategi för att öka samverkan med
            andra stater i syfte att värna det demokratiska utrymmet. Detta
            bör riksdagen ställa sig bakom och ge reger­ingen till känna.
          </p>
          <p xml:id="i-2KrwgUUUcoc1fXuVdYYNNr">
            Mot bakgrund av de ökande hoten mot människorätts- och miljöförsvarare
            är det mycket viktigt att Sverige påverkar andra givare och multilaterala
            organisationer att ge tydligt och långsiktigt stöd till civilsamhällets
            utsatta aktörer. Stödet ska utgå från organisationernas egna analyser,
            behov och agendor.
          </p>
          <p xml:id="i-XLrFwjSz1oswnrvq666Wxp">
            Regeringen bör verka för effektiv finansiering i samklang med
            biståndseffektivitets­agendan till civilsamhället i multilaterala
            organisationer och i den internationella givar­samordningen. Detta
            bör riksdagen ställa sig bakom och ge regeringen till känna.
          </p>
          <p xml:id="i-FAX2cN4LGyReHHpbDz6NMP">
            I en oroande tid måste Sverige vara en konsekvent och tydlig
            försvarare av mänskliga rättigheter och demokrati. Dessa perspektiv
            måste alltid genomsyra vår utvecklingspolitik. Vänsterpartiets
            politik för att möta denna utveckling utvecklas i vår motion Demokratins
            krympande utrymme (2018/19:723).
          </p>
          <head xml:id="i-YLwT8yVF2d5bgg1Hbpvrso" type="h2">
            6.2 En feministisk utrikes- och utvecklingspolitik
          </head>
          <p xml:id="i-KsVMGUU2TvA2wD8MWANp7">
            Vänsterpartiet beklagar starkt att regeringen har övergett den
            feministiska utrikes­politiken. Sverige har varit ett föregångsland
            som andra länder tagit efter. Att plötsligt ändra riktning är
            ett slag mot flickor och kvinnor världen runt.
          </p>
          <p xml:id="i-RzWLUq7N1KEP3Z8cVohpak">
            Expertgruppen för biståndsanalys (EBA) har undersökt effekterna
            av Sveriges feministiska utrikespolitik. I rapporten More Than
            a Label, Less Than a Revolution: Sweden’s Feminist Foreign Policy
            från 2023 konstateras att den feministiska utrikes­politiken ledde
            till att jämställdhetsarbetet intensifierades och att ambitionsnivån
            höjdes samt att den stärkte Sveriges internationella ledarskap
            i jämställdhetsfrågor. Det arbetet kastar regeringen nu tillsammans
            med Sverigedemokraterna överbord.
          </p>
          <p xml:id="i-Ly8dcdFttaSdtaxeiXdmxH">
            Kränkningar av kvinnors rättigheter är det vanligaste och mest
            omfattande brottet mot de mänskliga rättigheterna. Världen över
            begränsas kvinnors liv av diskriminerande lagstiftningar och samhällsnormer.
            Könsdiskriminering är en stor orsak till fattigdom, och kvinnor
            som oftast har det verkliga försörjningsansvaret för familjen
            saknar ofta de mest basala rättigheterna.
          </p>
          <p xml:id="i-L1rm1cByvqZ2K7FaLqQVC2">
            Därtill kommer den politiska utvecklingen i stora delar av världen
            där nationalistiska och fascistiska strömningar går på offensiven.
            Det är en rörelse som inte sällan bygger sin politiska agenda
            på repression mot och kontroll av kvinnor och flickor.
          </p>
          <p xml:id="i-FCBEus4kVQXCz9oKxLUgLG">
            Kvinnors rättigheter är en nyckel till utveckling. Att öka kvinnors
            möjligheter till utbildning och försörjning bidrar till att förbättra
            den enskilda kvinnans ställning och främja jämställdhet i stort
            och bidrar dessutom till hela samhällets utveckling. Samtidigt
            är det viktigt att understryka att kvinnor världen över i högsta
            grad själva är aktörer. Det är därför avgörande att det är kvinnor
            i fattiga länder som sätter dagordningen för arbetet med jämställdhet
            i utvecklingspolitiken och att Sverige verkar för att kvinnor
            finns representerade och inkluderas i alla former av beslutsprocesser.
            Jämställdhet är inte bara en mänsklig rättighet, utan en förutsättning
            för hållbar utveckling.
          </p>
          <p xml:id="i-BzHeLKmA3QhXdpGAWqGTjq">
            Kvinnors deltagande ska inte vara villkorat eller tillfälligt.
            För att bygga verklig och hållbar jämställdhet krävs att kvinnor
            aktivt kan delta på alla samhällsnivåer. Genus­perspektivet ska
            genomsyra alla områden, oavsett om det handlar om infrastruktur­satsningar,
            handelsavtal eller vapenexport. Arbetet ska vara målstyrt och
            möjligt att utvärdera och följa upp. Jämställdhet ska inte vara
            en separat och avgränsad strategi i utvecklingssamarbetet. Vänsterpartiet
            vill se integrerade jämställdhetsstrategier som genomsyrar hela
            utvecklingspolitiken.
          </p>
          <p xml:id="i-Qzg9CjBuo6nZm7jEEsppAS">
            Både fattigdom och inskränkningar av de mänskliga rättigheterna
            tar sig olika uttryck för flickor och kvinnor respektive pojkar
            och män. För att nå framgång på dessa områden behöver ett tydligt
            könsperspektiv inkluderas så att flickors/kvinnors och pojkars/mäns
            skilda villkor synliggörs och politiken utformas så att den undanröjer
            förtryck och diskriminering p.g.a. kön.
          </p>
          <p xml:id="i-TiuRLbo4cG99G2K2Q3zH9p">
            Sverige ska driva en feministisk utrikespolitik. Detta bör riksdagen
            ställa sig bakom och ge regeringen till känna.
          </p>
          <p xml:id="i-PLxpGyTpuGA8n5WaN5zMzT">
            Sveriges utvecklingspolitik ska genomsyras av ett uttalat jämställdhetsperspektiv.
            Detta bör riksdagen ställa sig bakom och ge regeringen till känna.
          </p>
          <head xml:id="i-1344xkqRY2HrLijibRixky" type="h3">
            6.2.1 Ökad mätbarhet i biståndet
          </head>
          <p xml:id="i-Y1oJKYuRLv7mYgkoBXtojm">
            I dag saknas det tydliga siffror på hur stor andel av det svenska
            biståndet som går till flickor och kvinnor respektive pojkar och
            män. Bara en bråkdel av de bistånd som betalades ut i tematiska
            strategier går riktat till global jämställdhet samt kvinnors och
            flickors rättigheter. Hur mycket av resten av biståndsbudgeten
            som går till flickor och kvinnor vet vi inte.
          </p>
          <p xml:id="i-QKvoRAXgnbjHSk6AowsPS4">
            Vänsterpartiet menar att Sverige, i en värld där kvinnor systematiskt
            diskrimineras och åsidosätts, bör ha som målsättning att avsätta
            hälften av biståndet eller mer till flickor och kvinnor.
          </p>
          <p xml:id="i-SRtZboxHFdGY8BuJSzgmF8">
            Sverige bör ha som mål att minst 50 procent av biståndet ska
            gå till flickor och kvinnor. Detta bör riksdagen ställa sig bakom
            och ge regeringen till känna.
          </p>
          <p xml:id="i-33jBu48ND71HkfifPNNBhW">
            Det är på samma sätt viktigt att det skapas tydliga sätt att
            följa hur stor andel av biståndet som går till flickor och kvinnor
            respektive pojkar och män i internationella organisationer.
          </p>
          <p xml:id="i-k49GaAHfAr8Qk3EN4YntN">
            Sverige bör verka för att EU, relevanta FN-organ, Världsbanken
            och de regionala utvecklingsbankerna förstärker sitt jämställdhetsarbete
            med målet att minst 50 procent av allt utvecklingssamarbete ska
            gå till flickor och kvinnor. Detta bör riksdagen ställa sig bakom
            och ge regeringen till känna.
          </p>
          <p xml:id="i-UvcxBdP29WuoU49735eX2U">
            Läs mer i vår motion En feministisk utrikes- och säkerhetspolitik
            (2021/22:449).
          </p>
          <head xml:id="i-CfMJEwFg2AXNnzSURJCykF" type="h3">
            6.2.2 Sexuell och reproduktiv hälsa och rättigheter (SRHR)
          </head>
          <p xml:id="i-Evo2hfB5L9AxeiUkpVPt63">
            Att få bestämma över sin egen kropp och uttrycka sin egen sexualitet
            är en grund­läggande mänsklig rättighet. Men det är en rättighet
            som kränks och inskränks i många länder som Sverige bedriver utvecklingssamarbete
            med.
          </p>
          <p xml:id="i-BPNaSmRhbBZx2T3DRpkEJo">
            I Agenda 2030 har världens länder slagit fast att alla människor
            i världen ska ha tillgång till sexuell och reproduktiv hälsa och
            rättigheter till 2030. För att det ska bli möjligt krävs dock
            ett brett arbete som inkluderar fattigdomsbekämpning och ökad
            jämlikhet. Det kräver också att frågan om SRHR kommer högre upp
            på dagordningen.
          </p>
          <p xml:id="i-82yz6PomQu1Urdco4cNA3P">
            Bristande tillgång till preventivmedel och sexualupplysning,
            bristande mödravård och starka begränsningar i aborträtten är
            centrala hinder för utveckling och fattigdoms­bekämpning. Det
            finns ett stort behov av givarländer som är beredda att stötta
            organisa­tioner som arbetar för sexuell och reproduktiv hälsa
            och rättigheter (SRHR) i fattiga länder. Alltför många givare
            saknar viljan eller modet att engagera sig i dessa kontroversiella
            frågor.
          </p>
          <p xml:id="i-JopMHwaASapjyjtzbHY92p">
            Coronapandemin har slagit hårt globalt, inte minst vad gäller
            SRHR. När pengar, personal och medicinsk utrustning har gått till
            att bekämpa coronaviruset så har andra delar av vården tvingats
            att stå tillbaka. Det har inte minst handlat om just mödravård
            och tillgång till preventivmedel och abortmediciner och liknande.
            Den begränsade rörelsefriheten i kombination med stigma och tabu
            har hindrat flickor och kvinnor från att utöva sina mänskliga
            rättigheter.
          </p>
          <p xml:id="i-S7gpLhgBNPCyVKosbmimvK">
            Samtidigt ser vi hur de krafter som motarbetar aborträtten är
            aktiva i många fattiga länder och flyttar fram sina positioner.
            Donald Trumps beslut att återinföra den s.k. Mexico City Policy
            (eller munkavleregeln) som hindrade USA från att finansiera organisationer
            som arbetar för aborträtten, utgör fortfarande ett mycket stort
            hot mot kvinnors rättigheter och var ett tydligt bakslag för den
            globala utvecklingspolitiken. Den amerikanska organisationen MSI
            Reproductive Choices har beräknat konsekvenserna av Mexico City
            Policy. De menar att ytterligare 2 miljoner osäkra aborter har
            skett och att 22 000 fler kvinnor och flickor har dött till följd
            av komplikationer vid graviditet eller förlossning mellan 2017
            och 2020. Även om Joe Biden upphävde munkavelregeln i januari
            2021 menar MSI Reproductive Choices att effekterna kommer att
            fortsätta en lång tid framöver, främst för kvinnor på landsbygden
            i låginkomstländer utan tillgång till reproduktiv hälso- och sjukvård.
          </p>
          <p xml:id="i-2PBaeqVAYoGQ8jL9CaemHk">
            Vänsterpartiet har hela tiden drivit på för att regeringen ska
            avsätta ännu mer resurser till SRHR och anser fortsatt att de
            svenska åtagandena har varit för små. Även globalt är finansieringsunderskottet
            fortfarande omfattande.
          </p>
          <p xml:id="i-Di72eAumwZ8EmYaJ5dJo4q">
            RFSU har i flera rapporter granskat hur stor andel av det svenska
            biståndet som går till SRHR. Våren 2018 presenterade de en granskning
            som omfattar perioden 2010‑2017. Under de åren ökade biståndet
            till SRHR i reala termer, men som andel av det totala biståndet
            har det legat på ungefär samma nivå. För 2016 och 2017 har det
            handlat om ca 2,7 miljarder kronor årligen och runt 6‑7 procent
            av det totala biståndet. Samtidigt rapporterar Sida att knappt
            1,5 miljarder kronor gick till SRHR under 2019, 5,8 procent av
            Sidas totala stöd.
          </p>
          <p xml:id="i-VQSJRnQF3MEtn1hDd4aUr7">
            SRHR måste prioriteras i svenskt utvecklingssamarbete. Av denna
            anledning har Vänsterpartiet under flera år drivit att minst 10
            procent av biståndsbudgeten ska öronmärkas för SRHR – ett mål
            som även International Parliamentarians’ Conference on the Implementation
            of the ICPD Programme of Action (IPCI) ställde sig bakom i sin
            slutdeklaration Stockholm Statement of Commitment.
          </p>
          <p xml:id="i-2b9aYGrbdYwV6bsSGom5xM">
            Regeringen bör öka andelen bistånd som avsätts för arbete med
            sexuell och reproduktiv hälsa och rättigheter (SRHR) till minst
            10 procent av den totala bistånds­budgeten samt verka inom EU
            och FN för att övriga biståndsgivare följer Sveriges exempel.
            Detta bör riksdagen ställa sig bakom och ge regeringen till känna.
          </p>
          <p xml:id="i-71cFsLQy72TuEde5aRcXaB">
            Ett område med växande utmaningar är arbetet med SRHR-frågor
            i humanitära kriser. Vi ser i dag ett tydligt samband mellan väpnade
            konflikter och ökad mödra­dödlighet, barnäktenskap och sexualiserat
            våld. I dag pågår flera utdragna konflikter runt om i världen
            och fler människor än någonsin tidigare befinner sig i dag på
            flykt. Vi ser också att människor lever på flykt under allt längre
            tid.
          </p>
          <p xml:id="i-EXqiLdm9Yz3nanryUo2sQC">
            Behoven är enorma i konfliktområden och i flyktingläger. Det
            handlar om att motarbeta barnäktenskap och sexualiserat våld och
            säkra tillgången till preventivmedel, säkra aborter och mödravård.
            Flera organisationer, exempelvis UNFPA och International Planned
            Parenthood Federation (IPPF), har börjat ställa om sin verksamhet
            för att förstärka sitt arbete med SRHR i humanitära kriser.
          </p>
          <p xml:id="i-HMxVgHLAfE1qzu3XtiCU1B">
            Regeringen bör öka stödet till sexuell och reproduktiv hälsa
            och rättigheter (SRHR) i det humanitära biståndet. Detta bör riksdagen
            ställa sig bakom och ge regeringen till känna.
          </p>
          <head xml:id="i-CNQ5Ykt3t9P8LGUULoZae4" type="h3">
            6.2.3 Kvinnors rättigheter och deltagande i fredsprocesser
          </head>
          <p xml:id="i-YYBTS7S8x8HWKzuYKVC8Gq">
            Utrikes- och säkerhetspolitik har traditionellt ansetts vara
            ett manligt område. Således även processer som syftar till att
            leda till fred och återuppbyggnad. FN:s utvecklings­fond för kvinnor
            (Unifem) beräknar att mellan 1992 och 2019 utgjorde kvinnor inom
            fredsprocesser globalt 13 procent av förhandlarna, 6 procent av
            medlarna och 6 procent av undertecknarna. Omkring 70 procent av
            fredsprocesserna under samma tidsperiod innehöll varken kvinnliga
            förhandlare eller undertecknare.
          </p>
          <p xml:id="i-MfXAeh7ub9bsQgRcF55JHx">
            FN:s resolution 1325 Kvinnor, fred och säkerhet handlar bl.a.
            just om att stärka kvinnors rättigheter och deltagande i fredsprocesser.
            En ökad andel kvinnor i t.ex. fredsfrämjande insatser är ett viktigt
            mål i sig. Representation är en viktig byggsten i demokratin och
            bottnar i rättvisekrav. Det är grundläggande att understryka kvinnors
            avgörande uppgifter och roll i fredsprocesser, fredsbevarande
            trupper, rättsväsende, valprocesser, säkerhetssektorn och återuppbyggnadsprocesser,
            så som det beskrivs i resolution 1325 och de påföljande resolutionerna,
            t.ex. resolution 2122. Ett jämlikt deltagande mellan kvinnor och
            män i fredsprocesser är nödvändigt för hållbar fred och mänsklig
            säkerhet. Vänsterpartiet anser det vara självklart att kvinnors
            och mäns representation och deltagande i fredsprocesser bör fördelas
            jämnt.
          </p>
          <p xml:id="i-7ryvBASsBvh48EQQ9ycWgv">
            Sverige bör inom FN verka för att kvinnors deltagande i fredsprocesser
            ska öka. Detta bör riksdagen ställa sig bakom och ge regeringen
            till känna.
          </p>
          <p xml:id="i-KX1hGC7knK1GibH3jd4W5F">
            Sverige bör inom FN verka för att resolution 1325 om kvinnor,
            fred och säkerhet får genomslag i samtliga resolutioner som säkerhetsrådet
            behandlar. Detta bör riksdagen ställa sig bakom och ge regeringen
            till känna.
          </p>
          <p xml:id="i-MYEhj5Fpfb4J5R6NAYfqry">
            Folke Bernadotteakademin (FBA) har sedan 2015 samordnat ett kvinnligt
            medlings­nätverk med expertkunskap inom diplomati, fredsbyggande,
            fredsmedling och freds­förhandling. Nätverket har varit viktigt
            för att främja kvinnors roll i fredsprocesser och bidra till Sveriges
            arbete med resolution 1325. I det senaste regleringsbrevet för
            FBA beslutade regeringen att verksamheten ska vila i avvaktan
            på en utvärdering. Även om det är viktigt att allt utvecklingsarbete
            kontinuerligt ses över finns det inga skäl att lägga verksamheten
            på is.
          </p>
          <p xml:id="i-WveSV6NAG1fWozAnXrrkTf">
            Regeringen bör i regleringsbrevet för Folke Bernadotteakademien
            för 2024 uppdra åt myndigheten att återuppta verksamheten med
            det svenska medlingsnätverket för kvinnor. Detta bör riksdagen
            ställa sig bakom och ge regeringen till känna.
          </p>
          <head xml:id="i-U7tJikM4Veu7nJGoKKzq7D" type="h2">
            6.3 Migration och en mänsklig flyktingpolitik
          </head>
          <p xml:id="i-LFZvmNDNCJQfJi76khx3jq">
            I maj 2023 var 110 miljoner människor på flykt runt om i världen
            – över 1 procent av världens befolkning – fler än någonsin tidigare.
            Av dem är 40 procent barn som tvingats på flykt p.g.a. förföljelse,
            konflikt, våld och brott mot de mänskliga rättigheterna, enligt
            FN:s flyktingorgan (UNHCR). Siffran drivs upp av Rysslands folkrättsvidriga
            krig mot Ukraina. Men det är inte bara där antalet flyktingar
            ökar. Det senaste årtiondet har antalet konflikter fördubblats.
            Effekterna av klimatkrisen riskerar att leda till betydligt fler
            i framtiden. 90 procent av dem som befinner sig på flykt finns
            i fattigare länder Dessutom lever över 10 miljoner människor som
            statslösa och nekas därmed tillgång till grundläggande rättigheter
            som utbildning, vård, sysselsättning och fri rörlighet. FN uppskattar
            att över 348 miljoner människor är i behov av humanitärt stöd
            under 2023, vilket är en fördubbling på bara tre år.
          </p>
          <p xml:id="i-4sfxfYFG61hsT7H3C7CAdj">
            Migrationen har många olika orsaker. En del människor tvingas
            på flykt p.g.a. förföljelse och förtryck, krig eller miljöförstöring.
            Andra har aktivt valt att lämna sitt land för karriären, för att
            förbättra sina livsvillkor eller av kärlek. Trots det rekordhöga
            antalet människor på flykt menar UNHCR att världen hade sett ännu
            fler internationella migranter om coronapandemin inte hade inträffat.
          </p>
          <p xml:id="i-9sYuEXpGRAS7Gh7j5yEtuc">
            Vänsterpartiet vill att Sverige och Europa ska ha en mänsklig,
            värdig och välkomnande flyktingpolitik. I en tid då asylrätten
            är under attack i såväl Sverige som Europa står Vänsterpartiet
            fast vid försvaret av rätten till skydd och trygghet. Alla ska
            ha möjlighet att söka skydd undan förföljelse och förtryck. Alla
            ska kunna få sina asylskäl prövade på ett rättssäkert sätt. För
            att det ska bli verklighet måste EU släppa in dem som söker skydd
            så att de kan få sina asylskäl prövade. Så ser det inte ut i dag.
            I stället byggs murarna runt EU ständigt högre och nästan alla
            legala möjligheter att ta sig till EU har täppts till.
          </p>
          <p xml:id="i-EV1muQDgYZP3LwzdSpwY2C">
            De som ändå lyckas ta sig till Europa har få möjligheter att
            påverka var de ska få leva sina liv. Sverige och övriga EU-länder
            kränker i dag systematiskt asylsökandes mänskliga rättigheter.
            För att ändra på det vill vi riva murarna runt EU, och vi vill
            att fler länder ska ta sitt ansvar för mottagandet av människor
            på flykt och att de asyl­sökande ska få större inflytande över
            var de söker asyl. Vänsterpartiets syn på EU:s migrations­politik
            utvecklas i motionen EU:s migrationspolitik (2022/23:248).
          </p>
          <p xml:id="i-HeaYTF3uya1Q38n6D9NtLZ">
            Dessutom krävs en rad ändringar i utlänningslagen för att säkerställa
            att skydds­behövande och migranter får sina mänskliga rättigheter
            tillgodosedda och att de ges en rättvis och rättssäker prövning
            av skyddsskäl eller andra skäl för uppehållstillstånd.
          </p>
          <p xml:id="i-41SrkdRhXuQFHq7XHjdTHb">
            Migration i alla dess former påverkar förutsättningarna för utveckling
            i både positiv och negativ riktning. Exempelvis uppskattas världens
            samlade remitteringar – pengar som människor som migrerat sänder
            tillbaka till sina hemländer – motsvara omkring tre gånger så
            mycket som det samlade globala biståndet. Därför är det centralt
            att migra­tionspolitikens alla delar är samstämmiga med utvecklingspolitiken.
            Att rekordmånga människor befinner sig på flykt i dag borde leda
            till att fler stater, framför allt i den rika delen av världen,
            tar ett större ansvar för att erbjuda människor en fristad, men
            också för att finna konstruktiva lösningar på hur migrationen
            ska hanteras. I stället ser vi hur Europa har stängt sig alltmer
            genom att införa gränskontroller och inreseförbud och genom att
            sluta avtal med länder som Turkiet och Libyen för att stoppa flyktingar
            från att ta sig in i Europa, följt av Australien som förlägger
            sitt flyktingmottagande till öar utanför landets gränser där flyktingarna
            lever under miserabla förhållanden.
          </p>
          <p xml:id="i-FGHCjRqEaw5rcktCMnGhym">
            I Vänsterpartiets Sverige är migration naturligt och självklart.
            Här kan människor på flykt hitta en fristad och andra kan återförenas
            med sin släkt, studera eller påbörja ett liv med den de älskar.
            Vårt Sverige sätter mänskliga rättigheter i främsta rummet. Läs
            mer i vår motion Svensk flyktingpolitik (2023/24:986).
          </p>
          <head xml:id="i-ESUo7tk6Vcut3r4BkDKymN" type="h3">
            6.3.1 Migrationspolitiska villkor i strid med ett effektivt bistånd
          </head>
          <p xml:id="i-Fa3kpYXKxuzBvFJ6u8SGBb">
            Utvecklingspolitiken har en viktig roll i att bekämpa migrationens
            orsaker, såsom fattigdom, förföljelse, krig, förtryck och miljöförstöring.
            Men utvecklingspolitiken och biståndsinsatser får aldrig användas
            för att hindra människor från att fly eller ta sig just till Europa.
            Med migrationspolitiska villkor går Sverige på tvärs mot principerna
            om ett effektivt bistånd. Tidöavtalet strider på flera punkter
            mot GPEDC, det globala ramverk vi har för att gemensamt arbeta
            med biståndseffektivitet.
          </p>
          <p xml:id="i-YERziYRyxRURWZvzexNHhV">
            Strax före årsskiftet enades OECD:s biståndskommitté Dac om ett
            förtydligande av de befintliga riktlinjerna för internationellt
            bistånd i migrationsfrågor (OECD, Clarifying the ODA eligibility
            of migration-related activities, 21 December 2022). På punkt efter
            punkt synliggörs hur den politik som den svenska regeringen och
            Sverige­demokraterna kommit överens om står i direkt strid med
            det internationella regelverket. Sverige ska inte ställa migrationspolitiska
            villkor i samband med utvecklings- och biståndspolitiken. Detta
            bör riksdagen ställa sig bakom och ge regeringen till känna.
          </p>
          <p xml:id="i-N2bENwXfh9i5xMs5qZiYxQ">
            Regeringen bör slå fast att Sverige såväl som enskilt land som
            medlem i EU aldrig ska medverka till att bistånd används för att
            stoppa människor på flykt. Detta bör riksdagen ställa sig bakom
            och ge regeringen till känna.
          </p>
          <head xml:id="i-Pcr744B2F9ivSy8NtavDjA" type="h2">
            6.4 Barns rättigheter
          </head>
          <p xml:id="i-N3KuTPGtKXJxR1nxMhhuLS">
            Barn utgör en tredjedel av världens befolkning och närmare hälften
            av befolkningen i de minst utvecklade länderna. Barns rättigheter
            kränks systematiskt världen över och barn utestängs från inflytande.
            Hälften av världens fattiga är barn. Varje dag dör 18 000 barn
            och var femte minut dör ett barn till följd av våld. Omkring 33
            000 flickor gifts bort varje dag och FN beräknar att ca 13 miljoner
            fall av barnäktenskap kommer att ske mellan 2020 och 2030 som
            en följd av coronapandemin. I dag befinner sig över 43 miljoner
            barn på flykt, vilket innebär att 40 procent av världens alla
            flyktingar är barn. 144 miljoner barn saknar tillräckligt med
            näring för att växa som de ska och minst 50 miljoner barn lider
            av akut undernäring.
          </p>
          <p xml:id="i-L7rZ9FwnQJiDUdu44etDaf">
            Ett samhälle som kränker barns rättigheter och som inte ser barn
            som viktiga aktörer fortsätter att vara ett samhälle som lägger
            grunden för framtida fattigdom, ojämlikhet mellan flickor/kvinnor
            och pojkar/män och bristande respekt för de mänskliga rättig­heterna.
            Sverige har, som det första landet i världen att förbjuda barnaga
            och som en av initiativtagarna bakom FN:s barnkonvention, en viktig
            roll i arbetet för alla barns rättigheter. För Vänsterpartiet
            är det därför självklart att se arbetet för barns rättigheter
            som en central del i vårt arbete för jämställdhet, demokrati och
            fattigdomsbekämpning.
          </p>
          <p xml:id="i-BsBv262GrBiYqh3oaZ8nMk">
            De globala utvecklingsmålen, som antogs hösten 2015, har stort
            fokus på barn och unga. 19 av 169 delmål nämner barn uttryckligen,
            och inom ramen för målen åtar sig världens länder att arbeta mot
            våld mot barn och för att stoppa barnäktenskap, barn­arbete och
            andra skadliga sedvänjor samt att se till att alla barn får tillgång
            till utbildning och att de ska kunna känna sig trygga i skolan.
          </p>
          <p xml:id="i-NyJ2Du7EkVfqfCHCvS5R1C">
            Vänsterpartiet menar att ett barnrättsperspektiv ska införas
            i de för utvecklings­politiken styrande policydokumenten och att
            regeringen ska se till att barnkonsekvens­analyser alltid genomförs
            vid svenska biståndsprojekt, något som även påpekats av FN:s barnrättskommitté.
          </p>
          <p xml:id="i-WrDyKWPhrQQenDLTKC1FtS">
            Regeringen bör snarast återkomma med förslag på att stärka barnrättsperspektivet
            i utvecklingspolitiken. Detta bör riksdagen ställa sig bakom och
            ge regeringen till känna.
          </p>
          <p xml:id="i-QiqKRJjnD4GEUxjuNRs4HS">
            FN:s barnkonvention är central för arbetet med barns rättigheter.
            Vänsterpartiet välkomnar att barnkonventionen inkorporerades i
            svensk lag den 1 januari 2020. Barnkonventionen ställer inte bara
            krav på hur vi agerar i Sverige. Enligt artikel 4.2 i barnkonventionen
            ska Sverige stödja andra länder i deras arbete med att implementera
            barnkonventionen. Barn i väpnade konflikter och på flykt är särskilt
            utsatta. Enligt Unicef påverkas över 450 miljoner barn varje dag
            på olika sätt av väpnade konflikter världen över. Barn befinner
            sig dessutom allt oftare i frontlinjen då attacker på skolor och
            sjukhus ökar och tidigare säkra platser har blivit strategiska
            mål. Vissa tvångs­rekryteras som barnsoldater eller hålls som
            sexslavar. Barn på flykt nekas i många fall skolgång och lider
            brist på mat och vatten. Rätten till familjeåterförening är grund­läggande;
            barn riskerar att separeras från sina familjer både under flykten
            och som ett resultat av en restriktiv flyktingpolitik. Flickor
            är extra utsatta. Risken för barnäktenskap, barnmammor och sexuellt
            våld ökar under livet på flykt. Om barn inte får hjälp att bearbeta
            sina upplevelser av konflikter riskerar detta att få förödande
            konsekvenser för deras mentala utveckling.
          </p>
          <p xml:id="i-EKEYSk4q1ikR29LuS6LNRY">
            Vänsterpartiet menar att Sverige har en viktig roll att spela
            i arbetet för att stärka rättigheterna för barn i konflikt och
            på flykt. Under Sveriges två år som medlem i FN:s säkerhetsråd
            (2017‑2018) och inom det ordförande för säkerhetsrådets formella
            arbets­grupp om barn och väpnad konflikt, Children and Armed Conflict
            (CAAC), genomfördes bl.a. viktiga resolutioner om barn och väpnad
            konflikt. Efter tiden i säkerhetsrådet verkar dock frågan ha försvunnit
            från den svenska agendan.
          </p>
          <p xml:id="i-EAwTVV4dh1x34G74ctT3xo">
            Sverige bör som enskilt land såväl som medlem i EU och FN verka
            för att stärka barnrättsperspektivet inom det humanitära biståndet.
            Detta bör riksdagen ställa sig bakom och ge regeringen till känna.
          </p>
          <head xml:id="i-WeRL6388e9pdhhZSVLuEvs" type="h2">
            6.5 Rätten till utbildning
          </head>
          <p xml:id="i-Xt8jkFb5FeW7opiid6dzpY">
            Alla barn har rätt till utbildning. Denna rättighet gäller även
            barn på flykt, vid kriser och vid konflikter. Trots det finns
            det många faktorer som hindrar barn från att förverkliga denna
            rättighet. Framsteg har gjorts, inte minst tack vare millenniemålen,
            men det finns fortfarande betydande brister, särskilt för flickor.
            Före coronapandemin erfor FN:s organisation för utbildning, vetenskap
            och kultur (Unesco) att fler än 260 miljoner barn i grundskoleåldern
            inte gick i skolan. Under höjden av nedstängningarna med anledning
            av pandemin hade nästan 1,6 miljarder barn fått sin utbildning
            avbruten. Betydligt fler saknar tillgång till tidigt lärande och
            förskola. Många, särskilt flickor, har inte fått möjlighet att
            återvända till skolan efter pandemin. Fler barn än någonsin tidigare
            befinner sig på flykt och riskerar därmed att växa upp utan, eller
            med bristfällig, tillgång till utbildning.
          </p>
          <p xml:id="i-DrG24f4cogxm3GHmpzfVo9">
            Utbildning är så vitalt för barns utveckling och överlevnad att
            det kan ses som ett grundläggande humanitärt behov. Trots det
            är utbildningsinsatser underfinansierade inom det humanitära arbetet.
            Under 2019 investerades endast 2,6 procent av världens humanitära
            bistånd i utbildningsinsatser. Utöver barn som lever i humanitära
            kriser hindras barns utbildning av diskriminering och fattigdom.
            Flickor hindras särskilt av bristande tillgång till vatten och
            sanitet i skolorna, av patriarkala föreställningar om flickor
            och kvinnor samt av bristande tillgång till SRHR. Vänsterpartiet
            menar att Sverige bör arbeta för att stärka insatserna för att
            rätten till utbildning efterlevs fullt ut.
          </p>
          <p xml:id="i-Sz3Y9DPQz1PKQjT9bDV8ps">
            Sverige bör inom utvecklingssamarbetet verka för inkluderande
            utbildning av hög kvalitet och trygga skolor för både flickor
            och pojkar. Detta bör riksdagen ställa sig bakom och ge regeringen
            till känna.
          </p>
          <head xml:id="i-16uTuUWWq7s4cFFrN7uLQE" type="h2">
            6.6 Hbtqi-frågor i utvecklingspolitiken
          </head>
          <p xml:id="i-7wTrj6V4k15ZDknd4BxAbL">
            I många länder lever hbtqi-personer under förtryck i form av
            repressiv lagstiftning, hat­brott och osynliggörande. En ökad
            polarisering där nationalkonservativa, nationalistiska och populistiska
            krafter vinner mark drabbar hbtqi-personer hårt, och på många
            håll går utvecklingen bakåt. En utveckling som går hårt åt kvinnors
            rättigheter och sexuell och reproduktiv hälsa och rättigheter
            (SRHR) är också ett hot mot hbtqi‑personers livs­situation. Möjligheten
            till organisering inskränks av det krympande utrymmet för civil­samhället
            och angrepp på yttrande- och mötesfriheten. Gemensamt för viktiga
            framsteg världen över är att de sker tack vare modiga hbtqi‑personer
            som organiserar sig och kräver sina rättigheter.
          </p>
          <p xml:id="i-MranG44UtYdPSfmkedLiLE">
            Sverige bedriver utvecklingssamarbete med en lång rad länder,
            bilateralt eller genom svenska frivilligorganisationer. Det ger
            vårt land en möjlighet att stödja organisationer i syd som arbetar
            för hbtqi-personers rättigheter och främja respekten för hbtqi-personers
            mänskliga rättigheter. Samtidigt måste Sidas verksamhet och svenskt
            utvecklings­samarbete med hbtqi-organisationer ta hänsyn till
            hbtqi-frågornas komplexitet.
          </p>
          <p xml:id="i-BGcWaDMkFgix75bwqTgfgn">
            Sverige har tidigare gjort skillnad genom konkret handling. Under
            2000-talet har vi kunnat se att hbtqi-personers mänskliga rättigheter
            har förts in som explicita mål i allt fler strategier nationellt,
            regionalt och globalt för svenskt utvecklingssamarbete. Enskilda
            ambassader har kunnat ge lokala hbtqi-aktivister ett aktivt stöd.
            Genom Sveriges stöd till projektledning, ledarskap och påverkansarbete
            via RFSL har ett stort antal av hbtqi-rörelsens egna ledare fått
            fler verktyg och ökad kunskap om rättighets­baserat arbete. Tyvärr
            blir det arbetet betydligt svårare med den nuvarande regeringens
            politik.
          </p>
          <p xml:id="i-PMuWARYGvgrwVaR2cRvT1b">
            Att regeringen övergivit den feministiska utrikespolitiken drabbar
            även hbtqi-personer. Förtryck p.g.a. kön, sexualitet, könsidentitet
            och könsuttryck hänger ofta samman och samverkar. Bland världens
            kvinnor är ofta homo- och bisexuella kvinnor samt transpersoner
            bland de mest utsatta för diskriminering och våld. Utan en feministisk
            analys riskerar viktig kunskap inom bistånds- och utrikespolitiken
            att gå förlorad. Vänsterpartiet vill att Sverige inom ramen för
            utrikespolitiken tydligt bejakar att det finns fler än två könskategorier
            och att människor ska ha en grundläggande rätt till självidentifiering.
            Det är också viktigt att belysa att transpersoner i många samhällen
            utgör en av de mest utsatta grupperna och att deras kön och könsuttryck
            inte alltid respekteras i det samhälle som de lever i.
          </p>
          <p xml:id="i-KCeAjjjrU29zKmD4f7zA6d">
            Inom utrikes- och utvecklingspolitiken bör Sverige därför uppmärksamma
            situa­tionen för homo- och bisexuella flickor, kvinnor och icke-binära
            samt trans- och intersexpersoner. Detta bör riksdagen ställa sig
            bakom och ge regeringen till känna.
          </p>
          <p xml:id="i-Dgtu1YKyVS7UrL6fMPGwUy">
            Trots att de riskerar att förlora arbetet, kontakten med sin
            familj eller till och med sitt liv organiserar sig människor i
            hela världen för sina rättigheter. Dessa aktivister har mod och
            vilja, men de behöver stöd i ofta mycket svåra miljöer. Stödet
            till organisa­tioner som arbetar med hbtqi-frågor i fattiga länder
            är i dag inte omfattande mätt i kronor, men för de enskilda organisationerna
            har det en avgörande betydelse. Dock finns det ofta hinder för
            att stödja hbtqi-organisationer. I länder där samkönade relationer
            är förbjudna finns det stora svårigheter för en hbtqi-organisation
            att ens registrera sig, och många små hbtqi-organisationer i fattiga
            länder har haft svårt att leva upp till de höga krav på revision
            och uppföljning som Sverige ställer. För att Sveriges insatser
            ska bli meningsfulla är det centralt att de projekt och biståndsprogram
            som genomförs planeras och följs upp i dialog med hbtqi-rörelsen
            i det berörda landet.
          </p>
          <p xml:id="i-8u6kUnPW7aTfmRRDUXF16B">
            Regeringen bör återkomma till riksdagen med förslag på hur stödet
            till hbtqi‑organisa­tioner kan förstärkas och göras mer flexibelt.
            Detta bör riksdagen ställa sig bakom och ge regeringen till känna.
          </p>
          <p xml:id="i-FUhhnYYJGDV3jomLbu8aPz">
            Vänsterpartiets politik angående internationella hbtqi-frågor
            finns närmare beskriven i motion Hbtqi-frågor i världen (2022/23:53).
          </p>
          <head xml:id="i-EGzodq1cFwnYuVUn4KKvk6" type="h3">
            6.6.1 Hbtqi-organisationers begränsade utrymme
          </head>
          <p xml:id="i-Rh7A3YBrpvHzBryQyGRH8m">
            I dag ser vi hur hbtqi-organisationer begränsas på samma sätt
            som andra civilsamhälles­organisationer som verkar för att värna
            och stärka mänskliga rättigheter, men också av lagar som riktar
            sig direkt mot hbtqi-personer och inskränker deras rätt att uttrycka
            sin sexualitet och sin könsidentitet. I en tid då nationalistiska,
            patriarkala och reaktionära politiska krafter är på frammarsch
            är hbtqi-organisationernas utrymme extra hotat.
          </p>
          <p xml:id="i-5fdndqZ2gx9CAMB5Ha8Fog">
            Enligt RFSL finns det s.k. moral- eller propagandalagar som begränsar
            yttrande­friheten vad gäller sexuell läggning i minst 19 länder.
            Merparten ligger i Mellanöstern och Nordafrika, men tre är europeiska
            (Litauen, Ungern och Ryssland). Även i Rumänien och Polen har
            liknande förslag lagts fram. Med grund i dessa lagar trakasserar
            myndigheterna människor och förvägrar dem rätten till vårdnad
            av sina barn och rätten att organisera sig. Lagarna försvårar
            dessutom möjligheterna till hivprevention liksom möjligheten att
            få upprättelse för den som utsätts för något brott p.g.a. sexuell
            läggning, könsidentitet, könsuttryck eller könskarakteristika.
          </p>
          <p xml:id="i-AKuYx4HBMo5rkjNNVJz2qy">
            Sverige ska som enskilt land såväl som medlem i EU och FN verka
            för att värna hbtqi-organisationers handlingsfrihet runt om i
            världen. Detta bör riksdagen ställa sig bakom och ge regeringen
            till känna.
          </p>
          <head xml:id="i-DZeXa3WsTphsf1n6sJUypt" type="h2">
            6.7 Funktionsnedsättningsperspektiv i utvecklingspolitiken
          </head>
          <p xml:id="i-Cn5U7R8uiXxMzUrWxXa1Fi">
            Inkluderingen av personer med funktionsnedsättning i arbetet
            med Agenda 2030 är bristfällig både globalt och inom det svenska
            internationella utvecklingssamarbetet. De insatser som görs är
            för få i relation till problemets omfattning. För att ledordet
            ”Leave no one behind” (”Ingen ska lämnas utanför”) i Agenda 2030
            ska infrias krävs det att arbetet växlar upp betydligt för alla
            de personer i världen som lever med en funktions­nedsättning.
          </p>
          <p xml:id="i-DbY59q4LMcgUXgMexJwb5X">
            Över en miljard människor lever med funktionsnedsättning och
            80 procent av alla med funktionsnedsättning beräknas leva i fattigdom.
            800 miljoner människor med funk­tionsnedsättning lever i låg-
            och medelinkomstländer. En av fem bland världens allra fattigaste
            har en funktionsnedsättning, och antalet förväntas öka. Den diskrimi­nering
            och stigmatisering som personer med funktionsnedsättning utsätts
            för låser fast dem i ojämlikhet, vilket leder till att de ligger
            efter i alla socioekonomiska mätningar av hälsa, utbildning, hunger,
            välstånd och möjlighet till deltagande i samhällslivet. Personer
            med funktionsnedsättning tillhör också de som drabbas allra hårdast
            av klimatkrisen och coronapandemin.
          </p>
          <p xml:id="i-8xFigQ4vvM6fKb4HFe4CMw">
            Personer med funktionsnedsättning återfinns i alla grupper och
            sammanhang och bör inkluderas i alla biståndsinsatser. Kvinnor
            och flickor drabbas särskilt hårt; de under­ordnas både p.g.a.
            sitt kön och p.g.a. sin funktionsnedsättning. De löper dessutom
            en betydligt högre risk att utsättas för våld och sexuella övergrepp,
            samtidigt som deras tillgång till rättssystemet är sämre. Unga
            kvinnor och flickor med funktionsnedsättning drabbas av könsrelaterat
            våld 10 gånger mer än unga kvinnor och flickor utan någon funktionsnedsättning,
            enligt FN:s befolkningsfond (UNFPA).
          </p>
          <p xml:id="i-VxcWnFRbbuwXpNhf1n7XSh">
            År 2020 angav Sida att 0,5 procent av biståndet gick till insatser
            som har personer med funktionsnedsättning som huvudsaklig målgrupp.
            Däremot saknas tydligt uppsatta mål. För att Sveriges utvecklingspolitik
            ska göra framsteg i fråga om att inkludera personer med funktionsnedsättning
            måste det åtminstone finnas mål att sträva efter, uppnå och följa
            upp.
          </p>
          <p xml:id="i-KQcAU2nQLGLzmqtdLxwRaW">
            Målsättningar kring funktionsnedsättning bör skrivas ut så att
            insatser blir mätbara. Detta bör riksdagen ställa sig bakom och
            ge regeringen till känna.
          </p>
          <head xml:id="i-AgFQJPcjJnQgrERGDjtFaL" type="h2">
            6.8 Stöd till civilsamhället
          </head>
          <p xml:id="i-XKBpoMoK2bBziToXoGWie6">
            Civilsamhället har en central roll i demokratiska system och
            för den demokratiska utvecklingen. Det fungerar både som vakthund
            och som visselblåsare när övergrepp har begåtts eller rättigheter
            kränkts, som ansvarsutkrävare för utlovade reformer och beslut,
            men också som informationskälla för såväl befolkningen inom det
            aktuella landet som omvärlden. Sedan en tid tillbaka har vi sett
            hur regimer på flera håll i världen begränsar folkrörelsernas
            och civilsamhällets utrymme. Flera länder har infört lagar som
            begränsar möjligheterna för frivilligorganisationer att ta emot
            bidrag från andra länder.
          </p>
          <p xml:id="i-2qyqMR6s3d9UCo51Y34uva">
            Vänsterpartiets politik för att möta denna utveckling beskrivs
            närmare i motion Demokratins krympande utrymme (2018/19:723).
          </p>
          <head xml:id="i-Fu13zMMgmMt8peWbgpH4mo" type="h2">
            6.9 Fackliga rättigheter i utvecklingspolitiken
          </head>
          <p xml:id="i-RfdmaJSsH7bV2utPsPw7rs">
            Att få organisera sig i fria och oberoende fackföreningar är
            en grundläggande mänsklig rättighet. Trots det är det i många
            av världens länder fortfarande förknippat med stor fara. Runt
            om i världen avskedas, trakasseras, fängslas och t.o.m. mördas
            modiga kvinnor och män bara för att de valt att organisera sig
            på sina arbetsplatser och krävt sina grundläggande rättigheter.
          </p>
          <p xml:id="i-WBE7RcKPLLiBU3EsvJ34F3">
            Att säkerställa löntagarnas rättigheter på arbetsmarknaden är
            centralt för att lägga grunden för en socialt, ekonomiskt och
            miljömässigt hållbar utveckling. Ska fattig­domen och de ekonomiska
            klyftorna minska krävs fria fackföreningar som garanterar att
            den ekonomiska tillväxten kommer fler till del och att företagens
            vinster fördelas på ett mer rättvist sätt. Klyftorna mellan kvinnor
            och män kommer inte att kunna bekämpas om man inte säkerställer
            kvinnors rättigheter på arbetsmarknaden.
          </p>
          <p xml:id="i-HsCCJpGD8x8DJwBh5z5fNH">
            Fackliga rättigheter hotas världen över, enligt världsfacket
            International Trade Union Confederation (ITUC). I deras globala
            rättighetsindex för 2023 beskrivs en oroväckande utveckling. I
            9 av 10 länder inskränks strejkrätten och i 8 av 10 länder inskränks
            rätten till kollektiva förhandlingar. I åtta länder har fackligt
            aktiva mördats. ITUC beskriver en allvarlig demokratisk försämring
            de senaste 10 åren. Sedan 2014 har andelen länder med inskränkningar
            i yttrande- och mötesfriheten gått från 26 procent till 42 procent.
            Företag använder inflationen som en ursäkt för att hålla nere
            lönerna. I Sydafrika och Pakistan har arbetare som ställt krav
            på rättvisa löner mötts av polisvåld och i Indien och Israel har
            man använt lagstiftning för att inskränka arbetares rättigheter.
            Den tidigare S‑MP‑regeringen lanserade Global Deal, ett internationellt
            initiativ för att främja väl­fungerande arbetsmarknadsrelationer
            mellan arbetsgivare och löntagare och anständiga arbeten, med
            tydliga referenser till ILO:s Decent Work Agenda. Global Deal
            lanserades tillsammans med ILO och OECD som har tagit över ansvaret
            för att driva vidare satsningen. Syftet med Global Deal är att
            utveckla en plattform för att lyfta frågan om partssamverkan och
            att stärka befintliga samverkansstrukturer. Satsningen har varit
            framgångsrik och intresset är stort: en lång rad stater, företag,
            fackföreningar och andra organisationer har anslutit sig. Fackföreningar
            beskriver hur satsningen möjliggjort en öppen dialog med företag
            där de kunnat framföra skarp kritik och verka för förbättringar.
            Samtidigt har möjligheterna till ansvarsutkrävande, som är av
            vikt för att satsningen ska få effekt, ifrågasatts.
          </p>
          <p xml:id="i-JceeCdkHc1yUoB2eDnW8M5">
            Sverige bör verka för att Global Deal får ett tydligt stöd och
            tillräcklig finansiering. Detta bör riksdagen ställa sig bakom
            och ge regeringen till känna.
          </p>
          <head xml:id="i-LrXgaHP53S6THCobWobs5w" type="h2">
            6.10 Klimaträttvisa
          </head>
          <p xml:id="i-PJ1991Sbfubn1NNJdf1KxB">
            Klimatet är en ödesfråga. FN varnar för att extrema väderhändelser
            är det nya normala. På vissa platser i världen kan temperaturer
            på uppemot 60 grader komma att nås redan inom några decennier.
            Många länder tvingas att anpassa sig till en ny verklighet. Extrema
            väderhändelser som torka och översvämningar slår hårt mot människor
            i stora delar av världen och klimatfrågan är en av de frågor som
            oroar människor allra mest. Livet och försörjningsmöjligheterna
            är redan påverkade för hundratals miljoner människor p.g.a. klimatkrisen.
            De fattiga och redan utsatta i världen drabbas värst av värme,
            torka, översvämningar, sjukdomar och bristande vattenkvalitet.
            Oavsett om fattiga och marginaliserade grupper lever i rika eller
            fattiga länder drabbas de värst. Ytterligare över 100 miljoner
            människor riskerar att hamna i extrem fattigdom fram till 2030
            p.g.a. klimatkrisen.
          </p>
          <p xml:id="i-J1pfeSBJ3WkNkaMaHTsW1r">
            Många ekosystem har försvagats i produktionsförmåga och förmår
            inte generera för människan nödvändiga tjänster som matproduktion,
            rent vatten och klimatreglerande funktioner. Nödvändiga grödor
            riskerar därmed att minska, vilket kan leda till en försvagad
            livsmedelsförsörjning, hungerkatastrofer och massflyttningar.
            För att lyckas kombinera en effektiv fattigdomsbekämpning med
            ekologisk hållbarhet krävs satsningar på miljövänlig och hållbar
            produktion av energi och livsmedel samt omställning till en mer
            miljövänlig transport- och industrisektor.
          </p>
          <p xml:id="i-AKNhQmtvkKojQmPb6rFFxK">
            Vänsterpartiet strävar efter klimaträttvisa. Med det menar vi
            att vi tittar specifikt på klimatkrisen utifrån ett rättviseperspektiv
            och på vem som påverkas respektive drabbas av klimatkrisen. Situationen
            i världen i dag kan betecknas som djupt orättvis utifrån ett klimaträttviseperspektiv.
            Kapitalismen fördelar jordens resurser extremt ojämlikt, mellan
            klasser, mellan rika och fattiga länder och – i samspel med patriarkala
            strukturer – mellan kvinnor och män.
          </p>
          <p xml:id="i-VxptMwon3jj4Hu5mCcDWZk">
            Världens rika människor har orsakat klimatkrisen och har fortfarande
            störst negativ påverkan på klimatet. De som drabbas värst är däremot
            världens fattiga människor. De länder som släpper ut mest växthusgaser
            är de som drabbas lindrigast av växthus­effekten. I stället är
            det utvecklingsländer som kommer att få bära 75‑80 procent av
            klimatkrisens skador och kostnader, enligt Världsbanken. Utifrån
            ett klimaträttvise­perspektiv är det, vilket även slås fast i
            FN:s klimatkonvention, de rika länderna som har det historiska
            ansvaret för klimatkrisen och som nu även har det största ansvaret
            för att minska sina utsläpp. Dessutom måste de rika länderna ge
            stöd till de fattiga länderna, som drabbas av klimatkrisen. Både
            för att ställa om sin produktion och sina transporter så att de
            blir mer hållbara och för att kunna hantera effekterna av utsläppen
            från den rika delen av världen.
          </p>
          <p xml:id="i-EAgep36b4oGz33oEabGDmk">
            Det finns stora skillnader mellan fattiga och rika människors
            klimatpåverkan även inom länder. Vi anser att det behöver synliggöras
            vilka som överskrider sitt miljö­utrymme och med hur mycket, såväl
            nationellt som globalt. Att synliggöra ojämlik­het­erna är att
            visa hur det globala klassamhället ser ut i praktiken. I en rapport
            publicerad i juni 2019 varnar FN:s rapportör för extrem fattigdom
            och mänskliga rättigheter, Philip Alston, för klimatkrisens konsekvenser
            för fattigdomsbekämpningen och efterlevnaden av de mänskliga rättigheterna.
            Alston understryker att fattiga människor drabbas mycket hårdare
            av klimatkrisens konsekvenser än rika. Han lyfter flera exempel
            på att så redan är fallet, men förutspår att det kommer att bli
            ännu tydligare i framtiden och använder ordet klimatapartheid
            för att beskriva risken för ett samhälle där rika människor köper
            sig fria från konsekvenserna av de utsläpp som de själva till
            stor del skapat.
          </p>
          <p xml:id="i-LWh8rBmsrLpskRgA16iMGi">
            Alston menar vidare att klimatkrisen riskerar att omintetgöra
            de senaste 50 årens framsteg inom fattigdomsbekämpningen och lyfter
            fram tidigare forskning som säger att 140 miljoner människor kan
            bli hemlösa till 2050 i den fattiga delen av världen, till följd
            av klimatkrisen. Han understryker också orättvisan i att utvecklingsländerna
            väntas bära 75 procent av kostnaderna för klimatkrisen, trots
            att den fattigaste halvan av jordens befolkning endast är ansvarig
            för 10 procent av de globala utsläppen och dessutom har sämst
            förutsättningar att hantera deras konsekvenser.
          </p>
          <p xml:id="i-8SgdaUjJorZLhfgpio4LGZ">
            Debatten som förs om klimatet fäster knappt någon uppmärksamhet
            alls på kön, trots att det är kvinnor som drabbas hårdast av miljöförändringarna
            samtidigt som det är män som belastar miljön mest, i såväl rika
            som fattiga länder. Det handlar om makt och resurser, och världens
            kvinnor har alltjämt inte jämställda levnadsvillkor i förhållande
            till män. Därför är det nödvändigt att lyfta klimatfrågorna ur
            ett genusperspektiv. Vänsterpartiets politik om klimatomställningen
            och klimaträttvisa utvecklas i motionen Klimatkrisen (2021/22:3277).
          </p>
          <p xml:id="i-L87qqGR3CcN7qU3seTJvKg">
            Oxfam rapporterade 2019 att katastrofer p.g.a. klimatkrisen var
            den främsta driv­kraften för internflyktingar under det senaste
            decenniet – vilket tvingade uppskattnings­vis 20 miljoner människor
            om året från deras hem. Även om alla i världen drabbas av klimatkrisen
            så är det de fattigaste länderna som löper störst risk. 80 procent
            av de fördrivna under det senaste decenniet bor i Asien, hem för
            över en tredjedel av världens fattigaste människor.
          </p>
          <p xml:id="i-HHFPayJjkkC3sgVVANrJRy">
            Naturen behöver ett starkare rättsligt skydd. Behoven av att
            skydda miljön rättsligt från brott mot naturen (ekocid) har ökat
            med åren. Gruvbolag, skogsskövlare, fossila energibolag och andra
            exploatörer kommer lätt undan. Kvar blir en förstörd miljö och
            omfattande kostnader som får bäras av hela samhället. Glädjande
            nog har Internationella brottmålsdomstolen (ICC) börjat att ta
            sig an miljömål. Det är ett viktigt steg framåt och innebär att
            vissa miljöfall kan tas upp i domstolen inom ramen för brott mot
            mänsklig­heten. Det är bra, men ännu bättre vore en renodlad ekocidtillämpning
            där alla fall med omfattande miljöförstöring, även om de inte
            är direkt kopplade till människors välfärd, skulle vara åtalbara.
            Det skulle skicka en viktig signal om att förstörelse av naturen
            i sig är ett brott. Mer om Vänsterpartiets politik om ekocid går
            att hitta i motionen Ekocid (2023/24:105).
          </p>
          <p xml:id="i-2j9aWR1huf8CsQ9m9LdCzb">
            Vänsterpartiet vill se ett nytt additionellt klimatbistånd som
            ska användas till före­byggande klimatåtgärder som motverkar konsekvenserna
            av den klimatkris vi redan ser. Klimatmålen måste gå före kortsiktiga
            vinstintressen, och den rika delen av världen måste ta sitt historiska
            ansvar.
          </p>
          <head xml:id="i-9mPkz6VLNrc72GyZjHuRMp" type="h3">
            6.10.1 Hållbart jordbruk
          </head>
          <p xml:id="i-6w7pLpFE49E3kcn8qe6Mpx">
            Hunger är inte en fråga om brist på mat i världen utan beror
            på ojämlika maktstrukturer i hur mat produceras, distribueras
            och konsumeras. Det finns tillräckligt med mat för att ingen ska
            gå hungrig. Trots det står världen i den värsta hungerkatastrofen
            på 50 år.
          </p>
          <p xml:id="i-ANnXqzXehVEGNHp7zGjP8N">
            Det andra målet i Agenda 2030 ämnar till att avskaffa hunger,
            uppnå tryggad livs­medels­försörjning och förbättrad nutrition
            samt främja ett hållbart jordbruk. År 2022 levde 828 miljoner
            människor i hunger. Det är 150 miljoner fler sedan utbrottet av
            corona­pandemin.
          </p>
          <p xml:id="i-TaBTdBcYVs35y5gRy38NU1">
            Rapporten The State of Food Security and Nutrition in the World
            (Sofi) som samman­ställts av en rad internationella organ som
            Unicef och FN:s livsmedels- och jordbruksorganisation FAO, visar
            att nästan 670 miljoner människor, ca 8 procent av världens befolkning,
            kommer att leva i hunger 2030. Det är lika många som när Agenda
            2030 antogs.
          </p>
          <p xml:id="i-UhPYF9A3K7tytJgoecWfog">
            Vänsterpartiet anser därför att det kommer att krävas särskilda
            satsningar på hållbart jordbruk i biståndet. Till att börja med
            måste jordbrukssatsningar följa det internatio­nella snittet på
            5 procent av den totala biståndsbudgeten. Sveriges bistånd till
            jordbruk är i dag betydligt lägre än det internationella snittet,
            och därför är det viktigt att Sverige arbetar för att andelen
            till jordbruk ökar.
          </p>
          <p xml:id="i-TzcqTPTm9oWgGGDrA9fh2h">
            Det småskaliga jordbruket står för 70 procent av den globala
            matproduktionen och förser majoriteten av jordens befolkning med
            föda men använder sammanlagt mindre än 25 procent av världens
            jordbruksmark. Majoriteten av alla småskaliga bönder är kvinnor
            och enligt Afrikagrupperna producerar kvinnliga bönder i Afrika
            90 procent av kontinen­tens mat. Trots det har sällan kvinnan
            brukanderätten eller äger marken som brukas eller har kontroll
            över tillgångarna som genereras från jordbruket. Ett potentiellt
            alternativ, som många väljer, är att organisera sig i kooperativ
            för att stärka sina möjligheter att ta kontrollen över produktionssättet.
          </p>
          <p xml:id="i-RiSeYrDJ7J7UAFzbZY15V">
            Stödet till småskaliga bönder och kooperativ ställs i kontrast
            till det kommersiella och industriella jordbruket som, utan hänsyn
            till miljö, klimat eller lokal fattigdoms­bekämpning, kan ses
            som attraktivt för att öka ett lands BNP. Vänsterpartiet anser
            att det svenska biståndet bör se jordbrukets potential att skapa
            klimaträttvisa och mat­suveränitet, skydda den biologiska mångfalden
            och leda till en rättvis fattigdoms­bekämpning, ökad jämställdhet
            och ekonomisk utveckling. Världsbanken menar att långsiktiga investeringar
            i jordbruk är upp till fyra gånger så effektivt för att bekämpa
            fattigdom, jämfört med hur andra sektorer bidrar till fattigdomsbekämpning.
            Stöd till småbrukare och småskaliga bönder är också i de flesta
            fall ett mer effektivt stöd i fattig­domsbekämpningen än stöd
            till kommersiellt och industriellt jordbruk. Agro­ekologi definieras
            av FN som ett jordbruk som bygger på ekologiska principer, kretslopps­tänkande
            och stor biologisk mångfald.
          </p>
          <p xml:id="i-WtctqZRGKAEFJLfLPVBieF">
            Sverige bör prioritera bistånd inom jordbruk till småskaliga
            bönder och agro­eko­logiska metoder. Detta bör riksdagen ställa
            sig bakom och ge regeringen till känna.
          </p>
          <p xml:id="i-WGFvPAduv2HruLj5eMhKzH">
            Bistånd till jordbruk ska inte enbart inriktas på att öka produktionen
            eller säkerställa en hållbar omställning; det måste också handla
            om mänskliga rättigheter och människors rätt att organisera sig.
            Har människor möjligheter att inom fackföreningar, civil­samhälles­organisationer
            och kooperativ gå ihop för att arbeta och hjälpa varandra, stärks
            även deras möjligheter att äga makten att forma sin framtid och
            utveckling. De senaste årens växande trend av privata företags
            roll i bistånd och i investeringar kan ha en negativ påverkan
            på småbrukares matsäkerhet och försörjning. Ofta leder privata
            investeringar till att privata företag approprierar mark genom
            s.k. land grabbing och till en storskalig exportorienterad industriell
            jordbruksmodell som underminerar försök att bekämpa fattigdom
            och hunger.
          </p>
          <p xml:id="i-LRQoERmXKbH4hE4RZ4EGw7">
            Sverige bör utöka stödet till civilsamhällesorganisationer i
            partnerländer och i Sverige inom bistånd till jordbruk. Detta
            bör riksdagen ställa sig bakom och ge regeringen till känna.
          </p>
          <head xml:id="i-2CBFGN6iexWRmbNKZuf2xB" type="h2">
            6.11 Vapenexport
          </head>
          <p xml:id="i-T4FbWYwnKLyfaJQHVFmYtZ">
            Vänsterpartiet vill att Sverige ska vara ett land som konsekvent
            står upp för demokrati och folkstyre, ett land som aktivt och
            konsekvent arbetar för fred och nedrustning samt ett land som
            fördömer varje brott mot de mänskliga rättigheterna, oavsett var,
            av vem eller med vilka motiv de begås. Sverige har alla möjligheter
            att vara ett sådant land. För att nå dit krävs att Sverige slutar
            att beväpna auktoritära regimer, länder som befinner sig i krig
            och stater som begår grova och omfattande brott mot de mänskliga
            rättigheterna.
          </p>
          <p xml:id="i-WvN6pUsj9dtC438QnVctxK">
            Sverige är en av världens största vapenexportörer per capita.
            Bland köparna återfinns en lång rad diktaturer, krigförande stater
            och länder som begår grova och omfattande brott mot de mänskliga
            rättigheterna. Dubbelmoralen i svensk vapenexport blir tydligast
            i vapenexporten till de stater som krigar i Jemen. Samtidigt som
            Sverige har bidragit med humanitärt stöd till Jemen beväpnar Sverige
            krigförande diktaturer som systematiskt kränker kvinnors rättigheter
            och bombar det jemenitiska folket. Sverige kommer inte med trovärdighet
            att vara en röst för mänskliga rättigheter någonstans på jorden
            så länge denna vapenexport fortsätter.
          </p>
          <p xml:id="i-VrPBoRehpvZKvky7yZeFsG">
            Vänsterpartiet har i ett flertal motioner klargjort vår position
            i fråga om den svenska vapenexporten och behovet av ett förbud
            mot export av vapen till länder som kränker de mänskliga rättigheterna,
            diktaturer och krigförande stater. Vänsterpartiets syn på vapenexporten
            utvecklas i motion 2022/23:2384 med anledning av skrivelse 2022/23:114
            Strategisk exportkontroll 2022 – krigsmateriel och produkter med
            dubbla användningsområden.
          </p>
          <p xml:id="i-CCYFGVeopQHN2YvdNdD3Qv">
            Regeringen bör avstå från vapenexport i sitt exportfrämjande
            arbete. Detta bör riksdagen ställa sig bakom och ge regeringen
            till känna.
          </p>
          <head xml:id="i-f7ff2EGmrcHb1GhgYZNB1" type="h2">
            6.12 Skatteflykt och skatteundandragande
          </head>
          <p xml:id="i-KD4fmv39bkdixXn881R9V5">
            Ett av de enskilt största hindren för arbetet mot fattigdom är
            de enorma globala penga­flöden som varje år går från fattiga till
            rika länder genom olaglig och oredovisad skatte­flykt. Skatteflykten
            slår sönder möjligheten för fattiga länder att mobilisera sina
            egna nationella resurser. Stora delar av det mervärde som skapas
            genom produktion och investeringar i fattiga länder når aldrig
            befolkningen i länderna. Detta slår särskilt hårt mot länder som
            saknar en effektiv skatteinhämtningsförmåga samt länder där starka
            privata aktörer, exempelvis multinationella företag, har särskilt
            stora möjligheter att påverka och manipulera skattepolitiken och
            skattemyndigheten. Hundratals miljarder försvinner varje år för
            att individer och företag gömmer undan pengar i skatteparadis.
            Utan skatteflykten hade många fattiga länder själva haft resurser
            att minska fattig­domen, mödradödligheten och hungern. De hade
            haft en stadigare och mer tillförlitlig inkomst­källa och inte
            längre varit lika sårbara för biståndsgivarnas nycker och nedskärningar
            i biståndsbudgetarna.
          </p>
          <p xml:id="i-E1d7suFccN1phLY5SnQoVs">
            Målet för utvecklingssamarbete måste vara att fattiga länder
            får kapacitet att själva ta ut skatt för att finansiera samhällsservice
            och att de får äga sin egen utveckling. Detta mål undergrävs tydligt
            av skatteflykten. Vänsterpartiets politik för att motverka skatteflykt
            beskrivs mer utförligt i motionen Skatteflykt (2021/22:2597).
          </p>
          <head xml:id="i-TqFfpbzhdsuQGwbAVhygDW" type="h2">
            6.13 Vatten, sanitet och hygien
          </head>
          <p xml:id="i-R3MfbAQhkU3BroESqLxDQD">
            Tillgång till rent vatten och sanitet är en grundläggande mänsklig
            rättighet. Trots detta saknar ungefär 3,6 miljarder människor
            tillgång till en fungerande toalett, enligt Unicef. Över 2 miljarder
            människor saknar tillgång till rent vatten. Varje dag dör omkring
            1 000 barn i sjukdomar relaterade till brist på rent vatten eller
            bristande hygien och sanitet. Bristen på rent vatten riskerar
            i förlängningen att leda till allvarliga konsekvenser som antibiotikaresistens
            och framtida pandemier. Att säkra tillgången till rent vatten
            och grundläggande sanitet är avgörande för att kunna rädda liv
            världen över och även för att kunna bekämpa fattigdom samt för
            att främja jämställdhet mellan kvinnor och män. Ett lands hela
            utveckling går hand i hand med tillgång till rent vatten och sanitet.
            I en tid av klimatkris och fler konflikter om vatten blir det
            allt viktigare att lyfta dessa frågor.
          </p>
          <p xml:id="i-MtmX3Jmd8x68xUtnvnS33r">
            Bristande tillgång till rent vatten och sanitet påverkar kvinnor
            och flickor särskilt hårt. Alltför många kvinnor ägnar timmar
            varje dag åt att hämta rent vatten i stället för att delta i utbildning
            eller aktiviteter som skulle kunna ge en egen inkomst. Avsaknaden
            av toaletter är i många länder ett av huvudskälen till att flickor
            hoppar av sin skolgång och många flickor tvingas att sluta skolan
            när de får mens. Brist på rent vatten är också ett avgörande hinder
            för en god förlossningsvård och säkra aborter. För att säkerställa
            dessa mänskliga rättigheter behövs långsiktiga lösningar med hållbara,
            tillgängliga system för distribution av vatten och sanitet. Det
            behövs samhällslösningar som når alla, inte endast dem med mest
            pengar.
          </p>
          <p xml:id="i-DLouYVrhvVG241Xi5UADZk">
            Organisationen WaterAid har granskat både det svenska och det
            globala biståndet till rent vatten, sanitet och hygien. Sedan
            de globala hållbarhetsmålen togs 2015 har biståndet på området
            minskat med en tredjedel. Även det svenska biståndet har minskat
            under samma period.
          </p>
          <p xml:id="i-69529gJZB84EMgam74xKSM">
            När en resurs blir en bristvara tenderar den att bli en attraktiv
            handelsvara. Det gäller i högsta grad vatten under de senaste
            decennierna. Globala företag ser gränslösa marknader öppna sig
            genom privatiseringar av vatten i kombination med en växande efterfrågan
            på vatten. Privata vattenföretag strävar efter kortsiktig vinst
            och söker sig till områden där kostnaderna är låga och inkomsterna
            höga. Internationella valutafonden (IMF) och Världsbanken har
            dessutom i flera fall utövat påtryckningar på fattiga länder för
            att de ska sälja ut sina vattenverk till multinationella bolag.
          </p>
          <p xml:id="i-BAstohhxJqnyAhqEYqicV9">
            Vänsterpartiet ser Sverige som en viktig aktör i det globala
            arbetet med att säkra tillgång till vatten och sanitet för jordens
            fattiga. Universell tillgång till rent vatten förutsätter att
            det finns en tryggad tillgång till vatten via det offentliga.
            Vänsterpartiet menar därför att all privatisering av vatten och
            dess distribution måste upphöra.
          </p>
          <p xml:id="i-9UkaCdE7yyjEX5C5eGnrde">
            Sverige bör som enskilt land såväl som medlem i EU och FN, inom
            IMF och Världsbanken, verka för att privatisering av vattenresurser
            stoppas. Detta bör riksdagen ställa sig bakom och ge regeringen
            till känna.
          </p>
          <p xml:id="i-LkQU8aMrYEM2tm6LkxEqyQ">
            För att vi långsiktigt ska säkra tillgången till rent vatten
            och sanitet för hela jordens befolkning krävs att vi bygger upp
            hållbara system för vatten och sanitet i varje samhälle så att
            de kan tillhandahålla rättvisa och hållbara tjänster till alla.
            Då behöver regeringar och biståndsgivare förändra sitt arbete
            med vatten och sanitet. I dag ser vi att mycket av arbetet med
            vatten och sanitet sker i form av kortsiktiga projekt. Alltför
            många givare använder dessutom arbetet med vatten och sanitet
            för att visa upp just sina enskilda tekniska lösningar. Hållbara
            och långsiktiga system för vatten och sanitet kan inte byggas
            genom projekt eller kopplas till enskilda tekniska lösningar.
            Det krävs gemensamt ägda samhällssystem som myndigheter och regeringar
            kan ta ett långsiktigt ansvar för. Detta blir i synnerhet viktigt
            i en tid då tillgången till rent vatten hotas av klimatkrisen.
            Arbetet med vatten och sanitet behöver också bedrivas i aktiv
            dialog med det civila samhället och samhällets medborgare.
          </p>
          <p xml:id="i-2NM25nLsHWtXZ49S9ifHZU">
            Sveriges arbete med vatten och sanitet behöver fokusera på att
            långsiktigt stärka och bygga nationella system och institutioner
            som kan tillhandahålla hållbara vatten- och sanitetstjänster.
            Detta bör riksdagen ställa sig bakom och ge regeringen till känna.
          </p>
          <head xml:id="i-MXQA8ir96bqu4qNKUJ6koV" type="h2">
            6.14 EU:s utvecklingspolitik
          </head>
          <p xml:id="i-Nvh7WQxJihD53d94TpLDu">
            EU och medlemsstaterna står tillsammans för 43 procent av världens
            samlade bistånd. Enligt den årliga AidWatch-rapporten 2022 från
            Concord minskade EU:s bistånd under 2021 från 0,5 till 0,48 procent
            av unionens sammanlagda BNI. I det räknades också kostnaderna
            för inhemskt flyktingmottagande in. Det betyder att EU:s bistånd
            minskade för fjärde året i rad. Mycket av biståndet är koncentrerat
            till närområdet och till övre medelinkomstländer. En ökande andel
            går till s.k. lånebistånd i stället för gåvobistånd.
          </p>
          <p xml:id="i-4HC2AoDmy3WDN7ev4AZunn">
            Trots att EU-kommissionen är världens fjärde största biståndsgivare
            och Sverige kanaliserar stora summor genom EU lyser unionen med
            sin frånvaro i den svenska biståndsdebatten.
          </p>
          <p xml:id="i-6bZwtoeHrn5WvSKZ4SkvrR">
            År 1970 satte FN målet att 0,7 procent av givarländernas BNI
            ska gå till bistånd. EU:s målsättning att nå 0,7-procentsmålet
            till 2015 har reviderats till ett kollektivt åtagande om att nå
            0,7 procent under löptiden för Agenda 2030, dock med förbehållet
            att de äldre medlemsstaterna får ta hänsyn till budgetära omständigheter
            och att de nyare endast måste sträva mot målet 0,33 procent av
            BNI. EU ska dessutom till 2025 uppnå målet om att 0,15‑0,20 procent
            av BNI ska gå till de minst utvecklade länderna samt uppnå 0,20
            procent till 2030.
          </p>
          <p xml:id="i-Sq381rzLqUkNAfdzP2ndsA">
            Ett stort problem med EU:s bistånd är att man missar målen eftersom
            det styrs av egenintressen i stället för mottagarländernas intressen.
            Det är framför allt säkerhets- och migrationspolitiska intressen
            som prioriteras framför stöd till de som lever i de mest fattigdomsdrabbade
            länderna. Att EU skjuter de uppsatta målen på framtiden och ändå
            ser ut att missa dem med stor marginal är mycket oroväckande.
            I en värld där behoven av verkligt bistånd är mycket stora är
            detta agerande av världens rikaste världsdel ett svek. Behov som
            rekordartat växt under coronapandemin. EU:s globala svar på pandemin
            har i mycket få fall lett till att nya pengar tilldelats, i stället
            har resurser omdirigerats från redan budgeterade poster.
          </p>
          <p xml:id="i-Fhaa7R8p7JYF7dfJJLKwej">
            Sverige bör aktivt verka för att EU och dess medlemsländer snarast
            tar fram en tydlig färdplan för hur de ska nå sina biståndsmål.
            Detta bör riksdagen ställa sig bakom och ge regeringen till känna.
          </p>
          <p xml:id="i-BN2YYEet8d95uEsnwTFcj7">
            EU har antagit en policy för samstämmighet i utvecklingspolitiken,
            Policy Coherence for Development, som motsvarar PGU i svensk utvecklingspolitik.
            Fortfarande finns dock grundläggande brister i samstämmigheten
            mellan EU:s olika verksamheter. Unionens handels-, jordbruks-
            och fiskeripolitik är exempel på verksamheter som försvårar, och
            i vissa fall helt slår sönder, förutsättningarna för att biståndet
            ska kunna ge resultat genom att vara utformade utifrån medlemsstaternas
            behov snarare än för att främja utveckling. Ytterligare en stor
            utmaning i EU:s utvecklingspolitik är att ett mindre antal medlemsstater
            med Malta, Ungern och Polen i spetsen har kunnat blockera mycket
            av arbetet med SRHR i unionens bistånd.
          </p>
          <p xml:id="i-2NdkNzEfj8AA1WbbtmwpEp">
            Vänsterpartiet anser att Sverige bör verka för att EU:s klimatbistånd
            ska vara additionellt, alltså läggas till redan existerande åtaganden
            för biståndet. Klimatet är en ödesfråga och omställningen i den
            fattiga delen av världen är central. Sverige bör även stoppa de
            förslag som behandlas inom EU som öppnar för att använda biståndsmedel
            i militär verksamhet samt vidgar definitionen av privatsektorbistånd.
            En vidgad definition av privatsektorbiståndet riskerar att leda
            till att biståndet i större utsträckning finansierar företag i
            givarländer i stället för biståndets verkliga målgrupper. Likaså
            är det viktigt att klargöra att samstämmigheten inom utvecklingspolitiken
            är ett överordnat mål. Det finns också ett behov av att tydliggöra
            det civila samhällets roll för EU:s utvecklingspolitik, bl.a.
            genom deltagande i beslutsprocesser, och att finansieringen av
            det civila samhällets verksamhet ökar.
          </p>
          <p xml:id="i-AQT9iQkq2N9oQdvoq2g3iX">
            Sverige bör utifrån principerna ovan verka för en ökad samstämmighet
            och effektivitet i EU:s utvecklingspolitik. Detta bör riksdagen
            ställa sig bakom och ge regeringen till känna.
          </p>
          <head xml:id="i-CCL9YR1XZzVepmhUqkqRGe" type="h2">
            6.15 Handel och företags ansvar
          </head>
          <p xml:id="i-4FwpxygmCznMvCamPYmFDu">
            Handel spelar en central roll för både Sveriges ekonomi och den
            ekonomiska världs­ordningen. Genom utbyte av varor och tjänster
            skapas både arbetstillfällen och enorma vinster. Handeln förs
            i dag inte på rättvisa villkor och de vinster som handeln skapar
            fördelas inte på ett rättvist sätt. Orättvisa handelsvillkor och
            ojämlika möjligheter att delta i världsekonomin är en viktig förklaring
            till att vår värld fortfarande är så ojämlik och att klyftorna
            mellan och inom länder i stora delar av världen fortsätter att
            växa. Handelspolitiken måste därför följa utvecklingspolitikens
            målsättningar och vara samstämmig med PGU och Agenda 2030.
          </p>
          <p xml:id="i-FqVM2TSLUdx8C138gh9t11">
            I och med regeringens omläggning av biståndet knyter man samman
            biståndet och handelspolitiken på ett oroväckande sätt. Som tur
            är finns det tydliga principer och ett globalt ramverk för vad
            ett effektivt bistånd innebär. Ett effektivt bistånd är inte att
            se till Sveriges behov snarare än mottagarlandets, inte att blanda
            ihop bistånd med handels­politiken. Kan handelspolitiken användas
            för att lyfta människor ur fattigdom är det naturligtvis välkommet.
            Och går det att vinna positiva synergieffekter är det positivt.
            Men man ska vara mycket noga med att det inte är detsamma som
            bistånd. Handels­politiken och biståndspolitiken har olika syften
            och mål. Behoven är som allra störst i fattiga eller konfliktdrabbade
            länder. Svenska intressen och affärsmöjligheter gynnas däremot
            bäst i medelinkomstländer. Erfarenheter från andra länder visar
            dessutom att det är ett mycket svårt och ineffektivt sätt att
            bedriva bistånd.
          </p>
          <p xml:id="i-Xk1FkdvpWXhRNNMk48yJwj">
            Det går inte att nog understryka vikten av ett ägarskaps- och
            rättighetsperspektiv i biståndspolitiken. Utvecklings- och biståndspolitiken
            handlar inte om att gynna svenska intressen.
          </p>
          <p xml:id="i-RgZV7BLzC1NchmAVrAzC4o">
            Att regeringen ensidigt lyfter hur det endast är marknadsekonomisk
            näringslivs­utveckling som kan skapa förutsättningar att nå biståndspolitikens
            övergripande mål visar en bristande insikt om bl.a. vikten av
            en fungerande rättsstat, en stark generell välfärd, utvecklad
            hälso- och sjukvård och social trygghet som omfattar alla.
          </p>
          <p xml:id="i-RZgZS3gSXwjUanSAayXi58">
            Genom Sveriges medlemskap i EU överfördes stora delar av vår
            handelspolitik till Bryssel och där förs en gemensam handelspolitik
            där medlemsstaterna är bundna till unionens handelsavtal. Även
            om stora delar av handelspolitiken regleras på EU-nivå så sker
            också en handel som regleras på nationell nivå, t.ex. regleras
            handel med krigs­materiel på nationell nivå. Sverige bedriver
            också ett omfattande handels- och invester­ings­främjande arbete
            som regleras på nationell nivå, t.ex. via Exportkreditnämnden
            (EKN), Svensk Exportkredit (SEK) och Business Sweden, genom det
            stöd man ger och de exportkrediter och garantier man utfärdar
            vid export och investeringar utomlands. Granskningar genomförda
            av Amnesty och Diakonia samt riksdagens utredningstjänst, på uppdrag
            av Vänsterpartiet, visar på stora brister när det gäller insynen
            i EKN, SEK och dåvarande Exportrådet, samtidigt som de med stora
            summor stödjer investeringar och handel med diktaturer. Även om
            regeringen i regleringsbrevet till EKN, utöver formuleringar om
            att verksamheten ska ske i enlighet med PGU, lagt till skrivningar
            om att de ska ”säkerställa att verksamheten bedrivs i enlighet
            med – samt informera om – OECD:s riktlinjer för multinationella
            företag, principerna i FN:s Global Compact samt FN:s principer
            för företag och mänskliga rättigheter” finns det mycket kvar att
            göra för att dessa skrivningar ska synas i praktiken. Vänsterpartiet
            anser att det är orimligt att Sveriges riksdag inte kan få ta
            del av information om till vilka länder ett statligt bolag utfärdar
            krediter.
          </p>
          <p xml:id="i-UCrYbg6v9tLKWUEaXCSDXQ">
            Regeringen bör återkomma med förslag om ökad insyn i den verksamhet
            som EKN och SEK bedriver. Detta bör riksdagen ställa sig bakom
            och ge regeringen till känna.
          </p>
          <p xml:id="i-R6ojkpiEQPzpa8zjkvXqXf">
            Vänsterpartiet vill se kraftigare tag för att säkerställa att
            företag respekterar mänsk­liga rättigheter och bidrar till en
            hållbar utveckling. FN:s vägledande principer för företag och
            mänskliga rättigheter bygger på statens skyldighet att skydda
            de mänskliga rättigheterna, företagens ansvar att respektera dem
            och individens möjligheter att få sin sak prövad vid kränkningar.
            I stället för att skapa nya rättsliga skyldigheter klargör principerna
            betydelsen av befintliga internationella konventioner för mänskliga
            rättigheter.
          </p>
          <p xml:id="i-6gqLTzMppTkFr29pjAJntN">
            Den privata sektorns roll i utvecklingssamarbetet har gradvis
            stärkts. I EU:s biståndsbudget har den privata sektorns finansiering
            till att minimera riskerna utökats. Vänsterpartiet har ifrågasatt
            detta delvis p.g.a. brister i uppföljning och redovisning avseende
            privatsektorbiståndet. Precis som biståndsorganisationernas arbete
            ständigt är under uppföljning och noggrant utvärderas måste de
            privata aktörerna avkrävas ansvar för sitt arbete. Naturligtvis
            borde de biståndsmedel som går till företag eller näringslivs­organisationer
            följas upp och utvärderas på samma sätt som annat bistånd. För
            att biståndet på ett effektivt sätt ska bidra till utveckling
            anser Vänsterpartiet att alla utvecklingsinsatser, inklusive de
            som utförs av den privata sektorn, som grundregel ska omfattas
            av samma regler för uppföljning och mätas mot samma rapporterings­indikatorer.
          </p>
          <p xml:id="i-JqJG7AbEtifw3BQXz2hsfj">
            Statskontoret har i rapporten FN:s vägledande principer för företag
            och mänskliga rättigheter – utmaningar i statens arbete analyserat
            Sveriges efterlevnad av FN:s väg­ledande principer för företag
            och mänskliga rättigheter och lämnat förslag på åtgärder. De menar
            bl.a. att möjligheten att ställa krav på s.k. human rights due
            diligence, dvs. det verktyg som företag kan använda för att förhindra
            att deras verksamhet har en negativ påverkan på de mänskliga rättigheterna,
            bör utredas och att regeringen bör utveckla tydliga kriterier
            för när statliga bolag ska göra human rights due diligence. Vidare
            föreslås att regeringen ska se över om möjligheterna till gottgörelse
            av företags­relaterade övergrepp kan bli bättre.
          </p>
          <p xml:id="i-9tPTMtdyGymMGTmpTHMtpG">
            Statskontoret menar också att regeringen bör utreda möjligheten
            att stifta lag som ger möjlighet att pröva och lagföra företagsrelaterade
            människorättskränkningar som svenska företag gör i andra länder
            samt att en höjning av maxtaket på företagsboten skulle kunna
            främja efterlevnaden av FN:s vägledande principer. Statskontoret
            menar också att staten bör kunna föregå med gott exempel och att
            högre krav ska kunna ställas vid statliga investeringar och upphandlingar.
            Det bör ske genom att de kriterier som används för utvärdering
            och uppföljning av stöd och investeringar i statlig verksamhet
            harmoniseras med FN:s vägledande principer för företag och mänskliga
            rättigheter. Slutligen föreslår de också vissa förändringar i
            arbetet med offentlig upphandling, bl.a. att man bör utreda konsekvenserna
            av att göra det obligatoriskt att under vissa förutsätt­ningar
            ställa fler krav kopplade till de mänskliga rättigheterna i upphandlingar.
            Vänster­partiet instämmer i den bild som Statskontoret ger av
            hur svenska företag bättre kan följa FN:s vägledande principer
            och vikten av att de gör det. Vi tror också att de förslag som
            Statskontoret presenterar skulle bidra till en positiv utveckling
            på området. Mer om Vänsterpartiets politik i fråga om handel och
            företags ansvar går att hitta i motionen En aktiv handelspolitik
            (2021/22:443).
          </p>
          <head xml:id="i-SbpNWmHGa369S9XTtifUSY" type="h2">
            6.16 Skuldavskrivningar
          </head>
          <p xml:id="i-MzvN472X9psgjrj6ZtoJyf">
            Fattiga länders skulder utgör i dag ett avgörande hinder för
            utveckling. I många länder förhindrar utgifter för räntor och
            amorteringar satsningar på utbildning, hälsovård och infrastruktur,
            vilket i grunden hotar möjligheterna till utveckling.
          </p>
          <p xml:id="i-Mr4xUismqHYQBM8FpeBYuE">
            Omfattande skuldavskrivningar genomfördes under början av 2000-talet
            för de fattigaste länderna. Mellan åren 1998 och 2010 sjönk skuldbördan
            för HIPC-länderna (HIPC står för Heavily Indebted Poor Countries)
            från 20 till 5 procent av statsutläggen. HIPC-initiativet lanserades
            1996 av IMF och Världsbanken och omfattar i dag 39 länder, framför
            allt i Afrika söder om Sahara.
          </p>
          <p xml:id="i-Vs8RFzSWsM5QfT39XqMsiL">
            I spåren av finanskrisen och coronapandemin samt till följd av
            ökade kostnader för livsmedel och drivmedel ser vi dock hur skuldbördan
            växer på nytt. Trots en skuld­sanering på hela 120 miljarder USD
            har statsskulderna i en rad länder snabbt ökat och börjat nå ohållbara
            nivåer igen. En ny skuldkris har tagit form på allvar. Enligt
            Internationella valutafonden (IMF) nådde den samlade globala skuldbördan
            rekord­siffran 197 tusen miljarder USD 2019. Det motsvarar 226
            procent av BNP globalt. Under pandemiåret 2020 uppskattades skuldbördan
            till 281 tusen miljarder, 355 procent av BNP globalt. Skulderna
            har ökat i rika industriländer såväl som i fattigare länder, i
            den offentliga sektorn såväl som i den privata.
          </p>
          <p xml:id="i-TFJgnE5LQpEJtsuJh3xVcc">
            I utvecklingsländer är läget mycket oroande. Bara ett av fem
            låginkomstländer löper enligt IMF en liten risk för en ny skuldkris.
            De positiva effekterna av de skuldavskriv­ningar som genomfördes
            i början av 2000-talet är nu som bortblåsta.
          </p>
          <p xml:id="i-Ejm8CHPqZVi16n5iY1jtmV">
            Organisationen Jubilee Debt Campaign uppskattar att 53 stater
            är drabbade av skuld­kriser. Bland dem finns fattiga länder som
            drabbats av fallande råvarupriser som Ghana, Mongoliet och Moçambique,
            länder i eurozonen som Grekland, Montenegro och Nord­makedonien
            samt länder som levt med långvariga skuldkriser och aldrig kvalificerat
            sig för skuldlättnader som Jamaica, Pakistan, Sri Lanka och Tunisien.
            De ekonomiska effekterna av coronakrisen har förvärrat situationen
            betydligt för i stort sett alla dessa länder. Om den växande skuldkrisen
            inte hanteras kan den leda till växande fattigdom och stort lidande,
            på samma sätt som tidigare skuldkriser.
          </p>
          <p xml:id="i-K59CrASfQAeHhxGujyKeTQ">
            Sverige bör verka för att de fattigaste länderna får totala och
            ovillkorade skuld­avskriv­ningar. Detta bör riksdagen ställa sig
            bakom och ge regeringen till känna.
          </p>
          <p xml:id="i-SVBCApgVueCFxqxURS41nf">
            Ansvaret för skuldkrisen kan inte enbart läggas på de fattiga
            länderna. Internationella institutioner och länder i den rika
            delen av världen har ett stort ansvar för flera länders skuldkris.
            Många gånger har man lånat ut pengar till diktaturer trots att
            man varit medveten om att lånen inte skulle komma befolkningen
            till del. I dessa fall är det tydligt att långivarna har ett medansvar
            för skuldsättningen och skulderna är att betrakta som illegitima.
            Det var därför välkommet när Norges regering i augusti 2012 meddelade
            att man beslutat att tillsätta en skuldrevision för att undersöka
            hur stor del av Norges fordringar på fattiga länder som är legitima.
            Vänsterpartiet menar att Sverige bör följa det norska exemplet.
          </p>
          <p xml:id="i-VqTwYasrFVZ2ftgBMjHBNo">
            Sverige bör driva på för en global skuldrevision enligt norsk
            modell för att under­söka vilka fordringar som är legitima. Detta
            bör riksdagen ställa sig bakom och ge regeringen till känna.
          </p>
          <p xml:id="i-EGL9zxBJtQMvciyfEPbZo3">
            Utöver skuldavskrivningar krävs förändringar i den globala ekonomin
            som förhindrar att skuldsituationen förvärras och att nya skuldkriser
            uppstår. Bland åtgärderna finns bättre reglering av lånemarknaden
            och skatterättvisa. Den samlade utvecklingspolitiken bär också
            ett tungt ansvar för att de fattigaste länderna inte ska drabbas
            av skuldkriser. En av flera förutsättningar för utveckling i fattiga
            länder är att det skapas internationella system för hållbar långivning.
          </p>
          <p xml:id="i-ASq2hSshjoCMnH1AUadTfe">
            Nätverket European Network on Debt and Development (Eurodad),
            som samlar flera biståndsorganisationer runt om i Europa, har
            presenterat flera förslag på hur framtida skuldkriser kan undvikas.
            De föreslår bl.a. en internationell insolvenslag med en domstol
            som ska kunna hantera fall med tvivelaktiga skulder. I dag tar
            sådana fall lång tid att lösa, vilket får utdragna, svåra och
            ofta orättvisa konsekvenser. Ett annat förslag är att fastställa
            en princip som alltid sätter efterlevnaden av mänskliga rättigheter
            framför återbetalning av skulder. Exempelvis ska det inte vara
            tillåtet att skära ned på sjukvård och utbildning för att betala
            av skulder. Slutligen vill de införa ett bindande ramverk för
            ansvarsfullt långivande och låntagande för att undvika att ytterligare
            illegitima skulder uppstår. Vänsterpartiet anser att Sverige bör
            göra mer för att bromsa den pågående skuldkrisen och förhindra
            framtida kriser, utifrån de förslag som lyfts fram av Eurodad.
          </p>
          <p xml:id="i-Uou9SiuaHYzRr9hXuoYbAC">
            Sverige bör som enskilt land såväl som i EU och FN agera för
            att uppmärksamma frågan om den växande skuldbördan och ta fram
            en strategi för att förebygga kommande skuldkriser. Detta bör
            riksdagen ställa sig bakom och ge regeringen till känna.
          </p>
          <head xml:id="i-5Z9J75VYNenKk41fzSbaPJ" type="h2">
            6.17 IMF och Världsbanken
          </head>
          <p xml:id="i-QSPbk96A8vBZGkQ1pv8Gwo">
            För 79 år sedan bildades Världsbanken och Internationella valutafonden
            (IMF). Världsbankens roll är att genom finansiell hjälp och rådgivning
            bidra till fattigdoms­bekämpning och ekonomisk utveckling. IMF:s
            uppdrag är att övervaka och ge råd gällande medlemsstaternas ekonomiska
            politik, ge lån till medlemsländer med finansiella problem och
            bidra med experthjälp och teknisk assistans. Tillsammans är IMF
            och Världsbanken centrala för såväl den rådande ekonomiska världsordningen
            som enskilda länder.
          </p>
          <p xml:id="i-TqUJ4SWNxRx9Vc1iLTj8WD">
            IMF och Världsbanken är formellt delar av FN-systemet och ligger
            under FN:s ekonomiska och sociala råd (Ecosoc). Dock skiljer sig
            IMF och Världsbanken tydligt åt på flera punkter från övriga FN-organ,
            exempelvis när det gäller fördelningen av röster inom institutionerna
            som inte utgår från principen om ett land och en röst. I stället
            har världens rikaste länder ett betydande inflytande, samtidigt
            som utvecklingsländerna har en väldigt liten möjlighet att påverka
            IMF och Världsbanken. I stället avspeglar fördel­ningen av rösterna
            i stora delar maktförhållandena i världen vid institutionernas
            bildande 1944. Det har i flera år pågått ett arbete med att reformera
            pågående röst­fördelning, men detta reformarbete handlar primärt
            om att kompensera växande tillväxtekonomier och i mindre utsträckning
            om att göra röstfördelningen mer demokratisk. Kina har bl.a. stärkt
            sitt inflytande, men USA är fortfarande dominerande och kan blockera
            beslut. Kraven på ett mer rättvist sätt att beräkna rösterna är
            således fortfarande högaktuella.
          </p>
          <p xml:id="i-EP13gFYceAUWW2sEbwesL3">
            Sverige bör verka för en fortsatt revidering av röstfördelningen
            i IMF:s och Världs­bankens högsta beslutande organ, guvernörsstyrelsen,
            för att öka utvecklingsländernas inflytande. Detta bör riksdagen
            ställa sig bakom och ge regeringen till känna.
          </p>
          <p xml:id="i-JyFn4Pd7hU9Jxzo8tFPdxC">
            IMF och Världsbanken har genom sin historia varit starkt kritiserade.
            Exemplen är många på hur man under kalla kriget gav lån och bidrag
            till västvänliga diktaturer och auktoritära regimer. Under 1980-
            och 1990-talen tvingades merparten av länderna i Afrika, Asien
            och Latinamerika att genomföra olika former av strukturanpassnings­program
            designade av IMF och Världsbanken. Centralt för programmen var
            privati­seringar, nedmontering av den offentliga sektorn, avregleringar
            och handelsliberaliser­ingar, vilket i många länder fick katastrofala
            sociala och ekonomiska effekter. Ett exempel är det s.k. vattenkriget
            i Bolivia där Världsbanken krävde att landet skulle sälja vattensystemet
            i Cochabamba till det amerikanska företaget Bechtel. Resultatet
            blev förödande när vattenpriset steg med över 100 procent och
            avtalet bröts efter stora protester.
          </p>
          <p xml:id="i-PGNg9zueZ4smmcQq6Ke3ad">
            Även IMF:s ageranden under den ekonomiska krisen i Sydostasien
            1997 och i Argentina 2001 har mötts av stark kritik. Missnöjet
            med IMF:s och Världsbankens krav och villkor, deras s.k. konditionalitet,
            har under det senaste decenniet resulterat i att ett flertal länder
            valt att betala tillbaka sina lån till IMF i förtid för att komma
            undan kraven. I Latinamerika och Sydostasien har dessutom regionala
            fonder bildats för krishantering för att bryta ländernas beroende
            av IMF.
          </p>
          <p xml:id="i-LCLCiZNMaVCp7SZZFskjov">
            Organisationen The Bretton Woods Project, som granskar IMF:s
            och Världsbankens verksamhet, konstaterar att politiska protester
            och folkliga resningar till följd av reformer som drivits fram
            av IMF är vanligt förekommande.
          </p>
          <p xml:id="i-FeRBaL5miykEs9V2UVYrYX">
            I Argentina gör sig krisen från början av 2000-talet nu påmind.
            Då ledde olika typer av åtstramningsåtgärder från IMF:s program
            till ekonomisk tillbakagång och en minskning av BNP med 20 procent
            mellan 1998 och 2002. Arbetslösheten steg till över 20 procent
            samtidigt som reallönerna sjönk med 18 procent. Sju av tio barn
            föll under fattigdomsgränsen. Argentinas nuvarande ekonomiska
            problem är en följd av den förra krisen. Oansvariga långivare
            har stått fast vid sina krav. Argentina har betalat av dessa lån
            genom att ta nya lån och därmed lagt grunden för en ny skuldkris
            som nu hanteras genom IMF-lån. Dessa lån kommer återigen med krav
            på nedskärningar som drabbar det argentinska folket. Kraven innefattar
            bl.a. budgetnedskärningar, anställningsstopp och uppsägningar
            samt en pensionsreform. Återigen får det argentinska folket betala
            för oansvariga långivares handlingar och regeringens högerpolitik.
          </p>
          <p xml:id="i-4hweDG65fzx3kdbzMS3rPq">
            Även om det har skett en viss förbättring av IMF:s och Världsbankens
            verksamhet krävs ytterligare reformer. Uteblivet eller för begränsat
            agerande i coronapandemin och för hårda villkor för att få budgetar
            i balans genom orimliga nedskärningar i välfärds­system riskerar
            att få negativa konsekvenser. Vänsterpartiets utgångspunkt är
            att varje land måste ha rätt att på sina egna villkor kunna utforma
            sin ekonomiska politik. Folket måste i demokratiska val ha möjlighet
            att ta ställning till de ekonomiska vägval som varje land ställs
            inför.
          </p>
          <p xml:id="i-NbRw1T7fNwqxiRMQVxYJgv">
            Sverige bör i IMF och Världsbanken verka för en reformering av
            institutionernas makroekonomiska krav för att öka möjligheterna
            för låntagare att själva utforma sin ekonomiska politik. Detta
            bör riksdagen ställa sig bakom och ge regeringen till känna.
          </p>
          <p xml:id="i-ER7uQCMivS6FriUAyf4TMb">
            IMF:s och Världsbankens ageranden är ibland motsägelsefulla och
            institutionerna drar vid vissa tillfällen åt olika håll i centrala
            frågor. Oxfam kritiserar IMF:s lån som förhandlats fram med 81
            länder sedan mars 2020 – när pandemin startade – för åtstram­ningar
            som kan leda till djupa nedskärningar i de offentliga sjukvårdssystemen
            och pensionssystemen, lönestopp och nedskärningar för offentliga
            arbetstagare som läkare, sjuksköterskor och lärare samt nedskärningar
            i arbetslöshetsersättning som sjuklön. Samtidigt beskriver Oxfam
            hur Världsbanken har utlovat 160 miljarder USD i nödfinansiering
            fokuserat på sjukvård och socialt skydd – men den har vägrat att
            avbryta 3,77 miljarder USD som 73 av världens fattigaste länder
            är skyldiga den i år. 64 länder, inklusive Kenya, Pakistan och
            Zambia, spenderar mer på återbetalning av skulder än på sjukvård.
            Vänsterpartiet menar att dessa s.k. Bretton Woods-institutioner
            i högre grad bör sträva i samma riktning och att den riktningen
            bör styras av Agenda 2030.
          </p>
          <p xml:id="i-RX3yNqaGDNroZiJafQfBLE">
            Regeringen bör verka för att IMF:s och Världsbankens verksamhet
            anpassas till Agenda 2030. Detta bör riksdagen ställa sig bakom
            och ge regeringen till känna.
          </p>
          <p xml:id="i-5A5CMgtAp7eaetVdcBiE9g">
            I december 2017 meddelade Världsbankens dåvarande chef Jim Yong
            Kim att banken efter 2019 skulle upphöra med låneprojekt till
            gas- och oljeutvinning samt borrning och drift av oljebrunnar.
            Banken meddelade också att den kommer att använda sig av ett skuggpris
            på koldioxid i de ekonomiska analyserna av alla projekt i sektorer
            med höga utsläpp.
          </p>
          <p xml:id="i-GPL5bN6VcSpSSL46P3294K">
            Bankens besked bedöms som viktiga av flera miljöorganisationer
            som pekar på att många satsningar inte skulle bli av utan stöd
            från Världsbanken och att banken tidigare gjort stora investeringar
            i sektorn. Samtidigt finns det mycket kvar att göra i Världs­bankens
            miljö- och klimatarbete. Löftet innebär inget totalt stopp i fråga
            om finansiering av projekt som rör fossila bränslen eller fossil
            energi. Bland annat undantas byggandet av gas- och oljeledningar
            och lån till fattiga länder för sådana investeringar under vissa
            förutsättningar. Lån via mellanhänder omfattas inte heller. På
            den vägen finansierar Världsbanken indirekt byggandet av kolkraftverk
            i länder som Bangladesh, Indien och Filippinerna.
          </p>
          <p xml:id="i-RSjoryDk8nfBmJCLWpjPS4">
            Vänsterpartiets kritik mot Världsbankens bristande klimat- och
            miljöarbete utvecklas i motionen Klimatkrisen (2021/22:3277).
          </p>
          <head xml:id="i-NHVABNzeHvRHzW9UujCoc4" type="h1">
            7 Biståndets utformning
          </head>
          <p xml:id="i-U5Kxbhk5mZFvxFerCWSmpr">
            Den nuvarande högernationalistiska regeringen omformar den svenska
            biståndspolitiken radikalt. Sverige har länge haft ett väl fungerande
            och ändamålsenligt bistånd. Vi menar att det är viktigt att ständigt
            utvärdera och uppdatera de strategier och system som visat sig
            inte fungera. Men att som regeringen gör överge väl fungerande
            metoder till förmån för ideologiskt motiverade ställningstaganden
            är ett oansvarigt sätt att bedriva bistånds­politik.
          </p>
          <head xml:id="i-FfCNMY9z9Mqu8mCR2kCuzc" type="h2">
            7.1 Värna biståndet
          </head>
          <p xml:id="i-HUpEm6zCKgSxtdh3rB8iMy">
            Mot bakgrund av hur liten del av de globala penningflödena som
            utgörs av bistånd är det mycket viktigt att biståndet värnas.
            Biståndsmedel måste gå till verkliga bistånds­insatser i enlighet
            med biståndseffektivitetsagendan. Avräkningar för kostnader i
            givar­länder, företagsbistånd som finansierar företagens verksamhet
            i stället för biståndets målgrupp eller biståndspengar som går
            till militär eller säkerhetspersonal måste avvecklas.
          </p>
          <p xml:id="i-FSTRxxoFTzJyb3WKJuxVMd">
            En förutsättning för att garantera kvalitet, transparens och
            uppföljning är att biståndet inte kanaliseras via s.k. skatteparadis.
            Skatteparadis definieras som ett land med bl.a. stark banksekretess,
            låg beskattning och svaga regelverk för finansiella transaktioner.
            Swedfund är ett statligt riskkapitalbolag som erbjuder riskkapital
            och kompetens för investeringar i fattiga länder i Afrika, Asien
            och Latinamerika och till länder i Östeuropa som inte är EU-medlemmar.
            Verksamheten finansieras via bistånds­budgeten. Efter att tidningen
            Omvärlden 2008 avslöjade att 20 procent av deras budget, 98 miljoner
            kronor, hade gått via skatteparadis som Brittiska Jungfruöarna
            och Cayman­öarna, där insynen är obefintlig och alla transaktioner
            hålls hemliga, togs nya ägar­direktiv för Swedfund fram. I direktiven
            säger man att Swedfund inte ska medverka i investeringar via territorier
            som OECD:s sammanslutning Global Forum inte har bedömt som tillräckligt
            transparenta i sin ”Peer Review Process”. Problemet är att Global
            Forums utvärdering inte på långa vägar räcker för att avgöra om
            ett territorium är ett skatteparadis som gömmer kriminalitet och
            bidrar till skatteflykt och korruption. I realiteten innebär de
            nya ägardirektiven att Swedfund kan fortsätta att kanalisera pengar
            via fonder i välkända skatteparadis som Jersey, Caymanöarna och
            Brittiska Jungfru­öarna. Andra granskningar av Swedfunds verksamhet,
            bl.a. av EBA från 2018, kritiserar dem för att fokusera investeringar
            i låginkomstländer på sektorer som inte har den största potentiella
            utvecklingseffekten, framför allt den finansiella sektorn. I stället
            bör Swedfund tydligare inrikta investeringar på fattigdomsbekämpande
            sektorer; EBA ger jordbrukssektorn som exempel. Dessutom är Swedfund
            alltjämt inte på det klara med i vilken utsträckning skatt inbetalas
            inom de sektorer där investeringar görs. Inbetald skatt av de
            företag Swedfund investerar i bör snarare göras till en central
            målsättning med regelbunden uppföljning, för att biståndspengar
            inte ska gynna en företagselit på bekostnad av befolkningar i
            låginkomstländer.
          </p>
          <p xml:id="i-H7h1FA3ScXnMr8QsiapeqH">
            Norge beslutade redan för över ett decennium sedan att inga biståndssatsningar
            ska gå via skatteparadis. En väg att gå är att använda sig av
            EU:s vita/svarta lista över skatte­paradis. Som en effekt av listan
            har flera skatteparadis ”öppnat upp sig” och räknas numera inte
            som skatteparadis. Samtidigt finns det problem med att vissa medlemsstater
            som t.ex. Malta fortfarande inte har en tillräckligt välutbyggd
            lagstiftning.
          </p>
          <p xml:id="i-Mnn8cdsNg2jURsHeQQobuD">
            Sverige bör införa ett förbud mot att bistånd, exportkrediter,
            investeringsstöd eller andra former av stöd till näringslivet
            kanaliseras via skatteparadis. Detta bör riksdagen ställa sig
            bakom och ge regeringen till känna.
          </p>
          <p xml:id="i-LaZPxw36Bb29VpQm8qvScU">
            Sommaren 2017 öppnade EU-kommissionen för att biståndspengar
            ska kunna användas till militär verksamhet. En stor majoritet
            av EU-parlamentarikerna röstade för att gå vidare i förhandlingen
            med ministerrådet. Detta innebär att det nu finns bistånds­pengar
            som används till militär verksamhet inom EU. Denna användning
            av bistånds­medel strider tydligt mot biståndets principer enligt
            Dacs kriterier och EU:s fördrag. Vänsterpartiet är mycket kritiskt
            till denna utveckling och menar att Sverige måste bromsa den inom
            EU. Även om stora behov finns av att stödja länder i frågor om
            säkerhet ska EU:s biståndsbudget inte finansiera militär utrustning
            eller åtgärder mot migration.
          </p>
          <p xml:id="i-9SsaBzFvkxvonLeimMZrxD">
            Sverige bör inom EU verka för att stoppa att biståndspengar ska
            kunna användas till militär verksamhet. Detta bör riksdagen ställa
            sig bakom och ge regeringen till känna.
          </p>
          <p xml:id="i-3ktmhk3gdg1R9yQguQAmgz">
            Regler formulerade av OECD:s biståndskommitté Dac (Dac-reglerna)
            styr vad som får räknas som internationellt bistånd. Dac har i
            dag 30 medlemmar, däribland Sverige. Reglerna är dock ett golv,
            inte ett tak. Enligt Dac-reglerna är det tyvärr tillåtet att använda
            biståndspengar för att bl.a. finansiera skuldavskrivningar, flyktingmottagande
            och utländska studenter vid högskolor i givarlandet. Medlemmarna
            i OECD förbinder sig alltså att inte vara sämre än vad Dac kräver,
            men det är tillåtet att vara bättre. Samtidigt ser vi hur en rad
            länder missbrukar möjligheten till avräkningar och låter mycket
            stora delar av biståndsbudgeten finansiera verksamhet som inte
            är att betrakta som utvecklings­samarbete.
          </p>
          <p xml:id="i-9GDDgXXYSSAnMvpA48p1ch">
            Vänsterpartiet har vid flera tillfällen yrkat på att Sverige
            ska verka för att skrivningar i Dacs regelverk som tillåter att
            biståndspengar används för skuldavskrivningar, utländska studenter
            vid högskolor i givarländerna och flyktingmottagande ska strykas.
          </p>
          <p xml:id="i-JQEDMSSVToDYHB3m84F44w">
            Sverige bör verka för förändringar av Dacs regelverk så att biståndet
            värnas och att kostnader för flyktingmottagande, skuldavskrivningar
            och utländska studenter inte ska kunna räknas som bistånd. Detta
            bör riksdagen ställa sig bakom och ge regeringen till känna.
          </p>
          <head xml:id="i-S9buRMMZPFLb8VvRyQptb6" type="h2">
            7.2 Öka biståndets förutsägbarhet
          </head>
          <p xml:id="i-K42drdpeFW2XbPj1ykj3pJ">
            I en tid då behoven av bistånd är stora är det särskilt viktigt
            att värna effektiviteten och förutsägbarheten inom biståndspolitiken.
            Förutsägbarheten inom biståndet har stor inverkan på effektiviteten
            och aktörernas förutsättningar att planera sin verksamhet och
            sina insatser. Förutsägbarhet inom biståndet – att partnerorganisationer
            kan vara säkra på när biståndsutbetalningar kommer och hur stora
            de kommer att vara – har länge understrukits av både partnerländer
            och givare. En förutsägbar finansiering är också en central del
            av de internationella åtaganden för bistånd som slutits i Paris,
            Accra, Busan och Mexico City. När den brister undergrävs både
            givare och partners i sina strävanden efter resultat.
          </p>
          <p xml:id="i-5fgLrE9GrAzj3ye3T5qABY">
            Regeringen använder förutsägbarhet som ett argument för att frångå
            enprocentsmålet i biståndet och i stället låsa det över tre år.
            Men i stället för att kopplas till BNI blir nu biståndets storlek
            en fråga för regeringens nyckfullhet. I stället för en stabil
            nivå blir biståndet ett slags dragspel som olika regeringar kan
            sänka och minska utifrån sin inrikes­politiska agenda. Att tro
            att en drastisk sänkning av medlen innebär en ökad förutsäg­bar­het
            är bakvänt. Att återgå till enprocentsmålet är den i särklass
            viktigaste åtgärden för att öka biståndets förutsägbarhet.
          </p>
          <p xml:id="i-FuFoiNjyoJLJYugebtdxHh">
            Vänsterpartier har tidigare lyft frågan om förutsägbarhet i förhållande
            till hur växel­kursfluktuationer påverkar biståndet. Tiden mellan
            det svenska åtagandet i svenska kronor och utbetalning i andra
            valutor skapar en finansiell osäkerhet. Ju längre tid och ju mer
            volatila valutorna är, desto större är effekten på förutsägbarheten.
            För ett treårigt projekt kan det handla om en osäkerhet på i genomsnitt
            (±) 27 procent. EBA har granskat växelkursfluktuationers betydelse
            för svenskt bistånds förutsägbarhet och även lämnat förslag till
            åtgärder. Bland annat skulle förutsägbar finansiering kunna ges
            genom att partnerorganisationer erbjuds fasta valutakurser för
            åtaganden i de fall organisationerna arbetar i större valutor.
            Ett sådant erbjudande skulle utgå från samlade valutaterminer,
            en befintlig tjänst från Riksgälden. Ett annat förslag är att
            låta Sida utnyttja sin möjlighet att använda sitt garantiinstrument
            för att minska riskerna för biståndsaktiviteter som genomförs
            i mindre valutor i utvecklingsländer. Samtliga förslag utgår från
            befintliga administrativa resurser.
          </p>
          <p xml:id="i-Us9GyeYdPzN8D2R7CeFMsY">
            Vänsterpartiet värnar ett förutsägbart och effektivt bistånd
            och anser att regeringen bör agera för att hantera de risker som
            beskrivs av EBA.
          </p>
          <p xml:id="i-Ayxm7xDvcYA3BrAA4zZD74">
            Regeringen bör återkomma med förslag om hur biståndets bristande
            förutsägbarhet till följd av växelkursfluktuationer kan motverkas.
            Detta bör riksdagen ställa sig bakom och ge regeringen till känna.
          </p>
          <p xml:id="i-YCMNJGxoSYFDjggRa11pyJ">
            Biståndsaktörer i Sverige vittnar om att det har blivit allt
            svårare att genom det etablerade svenska banksystemet vidareförmedla
            pengar till många av de länder där svenska biståndsinsatser är
            tänkta att genomföras. Problemet har eskalerat, och de flesta
            banker genomför inte längre utlandsbetalningar till det som de
            kallar för högriskländer. Även EBA har lyft detta som ett problem.
            Sidas riktlinjer anger att organisationer som finansieras genom
            Sida i största möjliga mån ska använda det internationella bank­systemet
            för att minska risken för penningtvätt och terrorfinansiering.
            När det blir allt svårare att använda det system som Sida förespråkar
            riskeras den verksamhet som bedrivs inom svenskt bistånd. Utan
            möjlighet till utlandsbetalningar blir det svårt, för att inte
            säga omöjligt, att bedriva verksamhet, något som direkt slår hårdast
            mot de mest utsatta i de länder där flest svenska biståndsinsatser
            genomförs. Problemet riskerar också i förlängningen att minska
            antalet biståndsaktörer i Sverige, och därmed blir det svårt att
            nå målen för svensk biståndspolitik.
          </p>
          <p xml:id="i-5iNqxq53BSWZdQbYrUuKGa">
            Regeringen bör återkomma med förslag om hur banker kan säkerställa
            transaktioner genom biståndsaktörer för att utföra biståndsinsatser
            i s.k. högriskländer. Detta bör riksdagen ställa sig bakom och
            ge regeringen till känna.
          </p>
          <head xml:id="i-JsbXXLX2QJRUoUdehHdmHT" type="h2">
            7.3 Civilsamhällets och folkrörelsernas roll i utvecklingspolitiken
          </head>
          <p xml:id="i-KEftuB4mvmM6At4pKQVuH7">
            Folkrörelser och frivilligorganisationer i Sverige har spelat
            och spelar en viktig roll inom utvecklingspolitiken. En framgångsrik
            svensk utvecklingspolitik förutsätter att vi arbetar via de multilaterala
            organisationerna, med bilateralt samarbete och genom civil­samhället
            och folkrörelserna. Tack vare alla de svenskar som ideellt har
            engagerat sig i solidaritets- och biståndsarbetet har svensk utvecklingspolitik
            dessutom fått en tydligare folklig förankring och tillförts viktiga
            perspektiv. Det är viktigt att inte gå miste om detta, då folkrörelsers
            intresse för specifika frågor ger värdefull kunskap och knyter
            an med andra liknande rörelser runt om i världen. Denna typ av
            solidarisk globalisering ska vi värna. Biståndsorganisationer,
            kvinnorörelser, hbtqi-rörelser, fackliga organisationer, demokratiska
            politiska partier och religiösa samfund bidrar med kunskap och
            påverkans­arbete och knyter samman världen i specifika frågor.
          </p>
          <p xml:id="i-UbHRe6ov2x7megMSt94Lo5">
            I regeringens budget för 2022/23 kan man läsa skrivningar om
            hur civilsamhällets organisationer ska få en större roll. Strax
            efter att budgetpropositionen presenterades kom regeringen med
            sitt regleringsbrev till Sida. Där slås tvärtom fast att samtliga
            anslag till civilsamhället minskar, i vissa fall dramatiskt. Konsekvenserna
            blir förödande, inte bara för svenska biståndsorganisationers
            verksamhet utan för miljontals människor världen över som är i
            stort behov av svenskt bistånd.
          </p>
          <head xml:id="i-ChXF4VwbLBAwgC6b6KFhwZ" type="h3">
            7.3.1 Informationsstödet
          </head>
          <p xml:id="i-YAqbxTxD6FSqGvgRpFiq8E">
            Förutom att medlen för bistånd minskar drar regeringen drastiskt
            ned på informations­stödet. I praktiken innebär det en direkt
            avveckling av en lång rad informationskanaler, vilket i sin tur
            minskar transparensen och kvaliteten i svenskt bistånd. I och
            med ett minskat informationsstöd blir även möjligheten att granska
            vad svenska biståndspengar används till mindre. Möjligheterna
            till en bred och folklig debatt om biståndet kring­skärs. Det
            är också någonting som OECD tar upp i sin utvärdering (OECD, Sweden’s
            Mid-term Review, 16-17 March 2023, Stockholm).
          </p>
          <p xml:id="i-DM7pR3nS6msdsJtYEhrYzH">
            Budgeten minskade förra året från 155 till 20 miljoner kronor.
            Det innebär att de tidningar och organisationer som fick stöd
            för global journalistik och information under förra året under
            2023 enbart fått medel i syfte att avsluta sina projekt. Som exempel
            på vad pengarna användes till under 2022 kan nämnas tidningen
            Sveriges Naturs granskning av hur fackliga företrädare mördas
            i svenska Vattenfalls jakt på billigt kol från Colombia eller
            tidningen Arbetets avslöjande om att AP‑fonderna köper statsobligationer
            i diktaturer och bevakningen av Rysslands invasion av Ukraina.
            Stödet bidrar också till att t.ex. kvinnorättsaktivister från
            Sydamerika kan resa till Europa och samtala med bl.a. svenska
            makthavare.
          </p>
          <p xml:id="i-935zHy4ZkoVuz8iDEUEvoQ">
            Ett svenskt bistånd av hög kvalitet förutsätter en svensk biståndsdebatt
            av hög kvalitet. Vi behöver ta till vara den enorma kompetens
            och erfarenhet som finns i folkrörelserna, både när det kommer
            till utformningen av biståndet och i den breda utvecklingsdebatten.
          </p>
          <p xml:id="i-2i4qtJfd4d64M8vHm5UQh3">
            I en undersökning från branchorganisationen Giva om privatpersoners
            inställning till att skänka pengar framkommer det att givarna
            anser det oerhört viktigt med kunskap om hur bidragen kommer till
            användning.
          </p>
          <p xml:id="i-N7Mj1D344mTB33WkSTG9cs">
            Regeringens beslut att helt slå undan benen för civilsamhällets
            informations­verksamhet kommer att minska kunskaperna om svenskt
            bistånd och riskerar att i förlängningen bidra till ett minskat
            stöd för internationellt bistånd. Att dessutom göra det i samband
            med en omfattande omläggning av svenskt bistånd är ett uppenbart
            demokratiskt problem.
          </p>
          <p xml:id="i-NLtNrAj6dNhAaU99eDLZAa">
            Regeringen bör återställa informationsstödet. Detta bör riksdagen
            ställa sig bakom och ge regeringen till känna.
          </p>
          <head xml:id="i-36maHHtPFZEbdR5CQELkQS" type="h3">
            7.3.2 Forskningssamarbeten
          </head>
          <p xml:id="i-MtuPRLKTbJQYZx6jpb3yrH">
            Regeringen gör också kraftiga nedskärningar i anslagen för forskningssamarbete
            och program för stöd till svenska studenters möjlighet till studier
            och examensarbeten i utvecklingsländer har upphört. Det innebär
            ett slag mot kunskapsutvecklingen både i fattigare länder och
            hemma i Sverige. Avgörande globala frågor om hur vi löser t.ex.
            livsmedelssäkerhet, hälsa, biologisk mångfald och klimatkrisen
            behöver lösas tillsammans. Det blir betydligt svårare med regeringens
            drastiska nedskärning. Sedan regeringen tillträdde har anslaget
            för forskningssamarbete via Sida mer än halverats. Forskningsbiståndet
            från Sverige har möjliggjort en kunskapsutveckling i länder som
            annars inte hade haft resurser att bygga en sådan kapacitet. Regeringens
            beslut går inte att tolka på något annat sätt än att man uppfattar
            forskning och högre utbildning som onödigt. Det är en djupt beklaglig
            inställning.
          </p>
          <p xml:id="i-R3vSwbeQvfP66c6XSRZ2VU">
            Regeringen bör återställa forskningsbiståndet. Detta bör riksdagen
            ställa sig bakom och ge regeringen till känna.
          </p>
          <head xml:id="i-RU29RLhMvaPVQvTzj7ziVR" type="h2">
            7.4 Privatsektorbistånd
          </head>
          <p xml:id="i-T4GLtZPWu9y1KaFQpxAv6n">
            Regeringen är tydlig med att man vill stärka den privata sektorns
            roll i utvecklings­samarbetet. Vänsterpartiet ifrågasätter den
            prioriteringen, delvis p.g.a. bristerna i uppföljning och redovisning
            avseende privatsektorbiståndet. För att biståndet på ett effektivt
            sätt ska bidra till utveckling anser Vänsterpartiet att alla utvecklingsinsatser,
            inklusive de som utförs av den privata sektorn, som grundregel
            ska omfattas av samma regler för uppföljning och mätas mot samma
            rapporteringsindikatorer.
          </p>
          <p xml:id="i-Jd7PBMZqeosgqfkSkY4BVr">
            Regeringen bör säkerställa att alla aktörer som arbetar med bistånd
            och utvecklings­samarbete, inklusive de inom den privata sektorn,
            ska följa Sveriges politik för global utveckling samt den svenska
            politikens utvecklingsmål inom ramen för Sveriges arbete med Agenda
            2030. Detta bör riksdagen ställa sig bakom och ge regeringen till
            känna.
          </p>
          <p xml:id="i-PykpEtt1fYzkUcP3LwMmey">
            Inom Dac har det de senaste åren skett en vidgad definition av
            privatsektorbiståndet. Civilsamhället har varnat för att detta
            i förlängningen riskerar att urholka biståndet och omdirigera
            pengarna från fattigdomsbekämpning och hållbarhetsutveckling till
            kommer­siella intressen. Det är samma väg som den svenska regeringen
            nu går. Vänster­partiet delar den oron och menar att en för bred
            definition av privatsektorbiståndet riskerar att leda till att
            biståndet i större utsträckning finansierar företag i givarländer
            i stället för biståndets verkliga målgrupper. En viktig princip
            att värna när det gäller privatsektor­bistånd är den om additionell
            effekt, som säger att bistånd endast ska ges via privat sektor
            om det finansierar satsningar som annars inte hade skett. En annan
            risk med privatsektorbistånd är att det leder till en ökad andel
            bundet bistånd, som binds till köp av varor och tjänster från
            företag i givarländerna. Sverige bör därför driva på för en återgång
            till ett mer restriktivt regelverk.
          </p>
          <p xml:id="i-HPKJd4Apav5TmotXr3WbXt">
            Regeringen bör verka för att Dac återgår till ett mer restriktivt
            regelverk vad gäller privatsektorbiståndet. Detta bör riksdagen
            ställa sig bakom och ge regeringen till känna.
          </p>
          <head xml:id="i-RQRcZxBvBoPchkWhgYnvoS" type="h2">
            7.5 Stöd till partianknutna organisationer (PAO)
          </head>
          <p xml:id="i-TCRsAQv3kzHFd9hTBHDGN8">
            Sida ger stöd till de riksdagspartier som har bildat en partianknuten
            organisation i syfte att bedriva utvecklingssamarbete i andra
            länder. Målet är att bl.a. bidra till demokratiska, inkluderande
            och välfungerande politiska organisationer och ökad representation,
            delaktighet och inflytande. Som underlag ligger Sidas Strategi
            för särskilt demokratistöd genom svenska partianknutna organisationer
            2023‑2027.
          </p>
          <p xml:id="i-4qXKsvEkreSqwKioo4k1zW">
            Vänsterpartiet är delvis kritiskt till att partianknutna organisationer
            ska administrera biståndspengar. Vi kan dock se att stödet till
            de partianknutna organisationerna fyller en roll som annat bistånd
            har svårt att göra. Ett sådant system kräver dock största möjliga
            transparens och kvalitet i utförandet. I den politiska debatten
            hörs ibland röster för att stödet ska göras om och baseras på
            riksdagsmandat och att styrningen ska ske från Utrikesdepartementet.
            Vänsterpartiet menar att stödet till partianknutna organisationer
            ska baseras på innehåll och kvalitet, inte tillfälliga riksdagsmandat.
            Därför är det också Sida som har bäst förutsättningar att hantera
            stödet.
          </p>
          <head xml:id="i-KmGRHF6HS7iqU24U3Mwamg" type="h2">
            7.6 Transparens
          </head>
          <p xml:id="i-AeQ1FCpp582PPvW197GAk9">
            En hög transparens är helt avgörande för förtroendet för biståndet.
            Regeringens hantering av den kommande reformagendan liksom att
            man i praktiken helt stryper informations­stödet visar tydligt
            att man inte är intresserad av en bred och folklig debatt om biståndet.
          </p>
          <p xml:id="i-Cp9Ao43CSrDXTDY8KXk3J8">
            Urholkningen av den svenska biståndsbudgeten i kombination med
            en ytterst begränsad granskning av hur dessa kostnader leder till
            utvecklingsresultat motsäger de höga kraven på resultatstyrning
            och transparens i biståndet.
          </p>
          <p xml:id="i-CBioKD4i1wwepwZuELzF35">
            Sommaren 2011 lanserade den dåvarande regeringen plattformen
            Openaid, vars syfte är att offentliggöra strategier, utvärderingar,
            kostnader etc. för biståndet. Initiativet var lovvärt och har
            resulterat i en viss ökad insyn. Medborgarna har självklart rätt
            att få veta att statsbudgeten används på ett bra sätt och att
            insatserna kan utvärderas utifrån biståndets mål. Det gäller i
            givarländerna såväl som i mottagarländerna.
          </p>
          <p xml:id="i-PbZrD5352AzSXcd4LHsNdQ">
            Tolv år efter lanseringen av Openaid kan vi konstatera att det
            finns vissa brister i den transparens som plattformen erbjuder;
            inte minst varierar transparensen kraftigt mellan olika poster.
            När det gäller avräkningarna, exempelvis för kostnader för flykting­mottagande
            och stipendier till utländska studenter i Sverige, är informationen
            nästan obefintlig. Generellt saknas tillräcklig information kring
            de insatser som inte handläggs av Sida eller UD. Även när det
            gäller de aktiviteter som handläggs från Sida på utlands­myndigheterna
            är informationen och transparensen väldigt begränsad.
          </p>
          <p xml:id="i-6JHh7FzPkeZMoqq9B7buaE">
            Regeringen bör stärka transparensen inom biståndet inom de områden
            där det i dag finns brister. Detta bör riksdagen ställa sig bakom
            och ge regeringen till känna.
          </p>
          <head xml:id="i-UL5EtRwKKBS7pxfDAe4Jo4" type="h2">
            7.7 Det multilaterala biståndet
          </head>
          <p xml:id="i-C8ZeH3YEbEGeB2Ud8VMZav">
            Sverige är en stor givare av multilateralt bistånd. Ungefär hälften
            av Sveriges bistånd går till multilaterala organisationer. Sverige
            är den största givaren till flera av FN:s utvecklingsfonder och
            program. Bland de FN-organ som får mest svenskt bistånd finns
            UNDP, Unicef och UNHCR. Det finns en lång historia av starka relationer
            mellan Sverige och FN med dess institutioner samt en hög tilltro
            till deras förmåga att bedriva utvecklingsarbete.
          </p>
          <p xml:id="i-JAqBBGS9QDxwnk5U35FcXC">
            Det multilaterala samarbetet och biståndet utmanas av nationalistiska
            och reaktionära strömningar runt om i världen. Att Sverige nu
            går samma väg och minskar kärnstödet sänder dåliga signaler till
            andra länder.
          </p>
          <p xml:id="i-dnxgTzpZVXAAYG8WbmRxb">
            Det multilaterala biståndet är beroende av medlemsstaternas bidrag.
            Under senare år har flera fonder och program fått mindre pengar
            till kärnverksamheten då medlems­länderna i stället tenderat att
            öronmärka bidrag till utvalda projekt eller länder där givaren
            har nationella intressen. Det försvårar FN:s långsiktiga insatser
            för social och ekonomisk utveckling. Under 2010 hade UNDP exempelvis
            knappt 1 miljard USD till sin kärn­verksamhet. Motsvarande siffra
            2020 var 696 miljoner USD, samtidigt som det öron­märkta och riktade
            stödet hade ökat från drygt 4 miljarder till nästan 5 miljarder
            USD. Sammantaget utgör öronmärkt stöd i dag 87 procent av UNDP:s
            finansiering. Trenden att villkora stödet till FN genom öronmärkta
            projekt behöver vändas. Kärnstödet behövs för att det multilaterala
            biståndet ska kunna bedrivas långsiktigt och effektivt men också
            mer flexibelt. Kärnstöd är dessutom mer demokratiskt då organens
            beslutsfattande församlingar styr över budgetar i stället för
            de länder som betalar mest.
          </p>
          <p xml:id="i-VKLkiguj5GgboxP4ayVoTt">
            Finansieringen av FN:s verksamhet bör reformeras för att gynna
            kärnstödet. Sverige har som ett av få länder fortsatt att ge ett
            betydande kärnstöd till flera av de multilaterala biståndsgivarna
            och lyfts ofta fram som en positiv förebild för finansiering av
            FN‑organen.
          </p>
          <p xml:id="i-Pu3QJcCrsykYy7BgsTaiyY">
            Sverige bör verka för att fler länder ökar sitt kärnstöd till
            det multilaterala biståndet. Detta bör riksdagen ställa sig bakom
            och ge regeringen till känna.
          </p>
        </div>
        <div type="motSignatures">
          <list>
            <item xml:id="i-Y5AwJqbGn3YyNToeDuW3rn" who="i-8voj19hLWTGJHkxNP79tRb">
              Nooshi Dadgostar (V)
            </item>
            <item xml:id="i-A6ci9bSkMUD4uc5kN4JaLd" who="i-Hn2xAAaqgQLyS3k5RBuXkb">
              Andrea Andersson Tay (V)
            </item>
            <item xml:id="i-Asnh9kwv6tPdHJwCdz19jr" who="i-DthTyR9U9R8S6NVcPNcNQA">
              Ida Gabrielsson (V)
            </item>
            <item xml:id="i-5ZSgwcuLrHYDzj7XwTbRrd" who="i-TpcaF4RFviyytGA8rW5Jer">
              Samuel Gonzalez Westling (V)
            </item>
            <item xml:id="i-3LKZpA7VthCtkYMtYjB61v" who="i-QhdbBfCQXCqPEr4GTwvK8F">
              Tony Haddou (V)
            </item>
            <item xml:id="i-Mb5QeSUhU3VaW2fzPC7cXV" who="i-QrNvzg6SGj92wj2YY77ZNA">
              Isabell Mixter (V)
            </item>
            <item xml:id="i-X2w7SPyJncezvBNNnqycbb" who="i-EgXqeVnPhVAxu5tLpK9F8M">
              Vasiliki Tsouplaki (V)
            </item>
            <item xml:id="i-2oBWScD3HYfDZiCEAxBso4" who="i-7EGhEVdWhirq9oiHvVcrQR">
              Lotta Johnsson Fornarve (V)
            </item>
          </list>
        </div>
      </div>
    </body>
  </text>
</TEI>
