<?xml version="1.0" encoding="utf-8"?>
<TEI xmlns="http://www.tei-c.org/ns/1.0" xmlns:xi="http://www.w3.org/2001/XInclude" xml:id="mot-201819-FöU-02472">
  <teiHeader>
    <fileDesc>
      <titleStmt>
        <title>Försvars- och säkerhetspolitisk inriktning</title>
        <author corresp="i-Ybw8JnrmHGCsqpipBke8a7">av Mikael Oscarsson m.fl. (KD)</author>
      </titleStmt>
      <publicationStmt>
        <authority>SWERIK PROJECT</authority>
      </publicationStmt>
      <sourceDesc>
        <bibl>
          <title>Motion 2018/19:2472 av Mikael Oscarsson m.fl. (KD)</title>
          <idno type="rdwebb">H6022472</idno>
          <rs type="number">2472</rs>
          <orgName type="comitteeAbbreviation">FöU</orgName>
          <ref type="dokument_url_text">http://data.riksdagen.se/dokument/H6022472/text</ref>
          <ref type="dokument_url_html">http://data.riksdagen.se/dokument/H6022472</ref>
          <ref type="dokumentstatus_url_xml">http://data.riksdagen.se/dokumentstatus/H6022472</ref>
          <ref type="docx">http://data.riksdagen.se/fil/7FDC4A9A-7D1D-4E0F-92E6-E26A5872C1A9</ref>
          <ref type="pdf">http://data.riksdagen.se/fil/3E4AE5CE-E7E2-47BE-8E2B-16920D734AD7</ref>
        </bibl>
      </sourceDesc>
    </fileDesc>
    <profileDesc>
      <particDesc>
        <listPerson>
          <person gender="man">
            <idno>i-Ybw8JnrmHGCsqpipBke8a7</idno>
            <name>Mikael Oscarsson</name>
            <state type="partyAffiliation" ref="Q213654">
              <desc>KD</desc>
            </state>
          </person>
          <person gender="man">
            <idno>i-V4PGuKUAKzYUXWKqj2bLeL</idno>
            <name>Andreas Carlson</name>
            <state type="partyAffiliation" ref="Q213654">
              <desc>KD</desc>
            </state>
          </person>
          <person gender="man">
            <idno>i-4BTx6VbUNJDqLqfkYqjnsE</idno>
            <name>Tuve Skånberg</name>
            <state type="partyAffiliation" ref="Q213654">
              <desc>KD</desc>
            </state>
          </person>
          <person gender="man">
            <idno>i-6umT1k53jwZ9Rr9pvYUNWh</idno>
            <name>Lars Adaktusson</name>
            <state type="partyAffiliation" ref="Q213654">
              <desc>KD</desc>
            </state>
          </person>
          <person gender="man">
            <idno>i-SgLSQ3phK7HUZecEbLumwe</idno>
            <name>Ingemar Kihlström</name>
            <state type="partyAffiliation" ref="Q213654">
              <desc>KD</desc>
            </state>
          </person>
          <person gender="man">
            <idno>i-PBSxPmi2qJkmc16jpZDA6Y</idno>
            <name>Robert Halef</name>
            <state type="partyAffiliation" ref="Q213654">
              <desc>KD</desc>
            </state>
          </person>
        </listPerson>
      </particDesc>
      <correspDesc>
        <correspAction type="status" subtype="closed"/>
        <correspAction xml:id="i-Tpzo718WHYZZUwkQNwjv1Y" type="signed"/>
        <correspContext corresp="i-Tpzo718WHYZZUwkQNwjv1Y">
          <note type="signatory" corresp="i-Ybw8JnrmHGCsqpipBke8a7"/>
          <note type="signatory" corresp="i-V4PGuKUAKzYUXWKqj2bLeL"/>
          <note type="signatory" corresp="i-4BTx6VbUNJDqLqfkYqjnsE"/>
          <note type="signatory" corresp="i-6umT1k53jwZ9Rr9pvYUNWh"/>
          <note type="signatory" corresp="i-SgLSQ3phK7HUZecEbLumwe"/>
          <note type="signatory" corresp="i-PBSxPmi2qJkmc16jpZDA6Y"/>
        </correspContext>
        <correspAction xml:id="i-RkVasY7ghzQiMjWnXNSYLE" type="submitted">
          <date when="2018-11-30"/>
          <time when="09:51:06"/>
        </correspAction>
        <correspAction xml:id="i-Biz6Gj5igDxAF17RoiJ52E" type="reviewed">
          <date when="2018-11-30"/>
          <time when="12:02:55"/>
        </correspAction>
        <correspAction xml:id="i-BhLZzct54yWTVKdzEPnV48" type="referred">
          <date when="2018-12-05"/>
        </correspAction>
        <correspAction xml:id="i-DcYsTXmnPdcfZjXUpVuNG8" type="assigned">
          <date when="2019-06-14"/>
          <time when="14:40:29"/>
        </correspAction>
        <correspContext corresp="i-DcYsTXmnPdcfZjXUpVuNG8">
          <ref type="assignedTo">Försvarsutskottet</ref>
        </correspContext>
        <correspAction xml:id="i-BizsDumvvLpFLxX68X1gLE" type="behandlas_i"/>
        <correspContext corresp="i-BizsDumvvLpFLxX68X1gLE">
          <ref type="uppgift">2018/19:FöU1</ref>
          <ref type="ref_dok_id">H601FöU1</ref>
          <ref type="ref_dok_typ">bet</ref>
          <ref type="ref_dok_rm">2018/19</ref>
          <ref type="ref_dok_bet">FöU1</ref>
          <ref type="ref_dok_titel">Utgiftsområde 6 Försvar och samhällets krisberedskap</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction xml:id="i-ADwqsPDitKtA5kKw8i3Qpn" type="behandlas_i"/>
        <correspContext corresp="i-ADwqsPDitKtA5kKw8i3Qpn">
          <ref type="uppgift">2018/19:FöU10</ref>
          <ref type="ref_dok_id">H601FöU10</ref>
          <ref type="ref_dok_typ">bet</ref>
          <ref type="ref_dok_rm">2018/19</ref>
          <ref type="ref_dok_bet">FöU10</ref>
          <ref type="ref_dok_titel">Riksrevisionens rapport Nationellt försvar på regional nivå</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction xml:id="i-AGUuXBSZrQPLtRN4YK49rf" type="behandlas_i"/>
        <correspContext corresp="i-AGUuXBSZrQPLtRN4YK49rf">
          <ref type="uppgift">2018/19:FöU6</ref>
          <ref type="ref_dok_id">H601FöU6</ref>
          <ref type="ref_dok_typ">bet</ref>
          <ref type="ref_dok_rm">2018/19</ref>
          <ref type="ref_dok_bet">FöU6</ref>
          <ref type="ref_dok_titel">Försvarspolitik</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction xml:id="i-MTn4sWZBioEkTQLnzGbcsU" type="behandlas_i"/>
        <correspContext corresp="i-MTn4sWZBioEkTQLnzGbcsU">
          <ref type="uppgift">2018/19:FöU5</ref>
          <ref type="ref_dok_id">H601FöU5</ref>
          <ref type="ref_dok_typ">bet</ref>
          <ref type="ref_dok_rm">2018/19</ref>
          <ref type="ref_dok_bet">FöU5</ref>
          <ref type="ref_dok_titel">Integritetsskydd vid signalspaning i försvarsunderrättelseverksamhet</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction xml:id="i-4DDf4mrtUUXfeYXopTEurd" type="behandlas_i"/>
        <correspContext corresp="i-4DDf4mrtUUXfeYXopTEurd">
          <ref type="uppgift">2018/19:FöU9</ref>
          <ref type="ref_dok_id">H601FöU9</ref>
          <ref type="ref_dok_typ">bet</ref>
          <ref type="ref_dok_rm">2018/19</ref>
          <ref type="ref_dok_bet">FöU9</ref>
          <ref type="ref_dok_titel">Militära frågor</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction xml:id="i-BtVFokHP2gZ7bHsnBbk3U1" type="behandlas_i"/>
        <correspContext corresp="i-BtVFokHP2gZ7bHsnBbk3U1">
          <ref type="uppgift">2018/19:FöU8</ref>
          <ref type="ref_dok_id">H601FöU8</ref>
          <ref type="ref_dok_typ">bet</ref>
          <ref type="ref_dok_rm">2018/19</ref>
          <ref type="ref_dok_bet">FöU8</ref>
          <ref type="ref_dok_titel">Vissa frågor om Försvarsmaktens personal</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction xml:id="i-MpRVR8chzM137qNyFvYkJc" type="behandlas_i"/>
        <correspContext corresp="i-MpRVR8chzM137qNyFvYkJc">
          <ref type="uppgift">2018/19:FöU7</ref>
          <ref type="ref_dok_id">H601FöU7</ref>
          <ref type="ref_dok_typ">bet</ref>
          <ref type="ref_dok_rm">2018/19</ref>
          <ref type="ref_dok_bet">FöU7</ref>
          <ref type="ref_dok_titel">Civilt försvar och krisberedskap</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction xml:id="i-SbFPJNwEs637MUtPfs1xcw" type="behandlas_i"/>
        <correspContext corresp="i-SbFPJNwEs637MUtPfs1xcw">
          <ref type="uppgift">2018/19:UU12</ref>
          <ref type="ref_dok_id">H601UU12</ref>
          <ref type="ref_dok_typ">bet</ref>
          <ref type="ref_dok_rm">2018/19</ref>
          <ref type="ref_dok_bet">UU12</ref>
          <ref type="ref_dok_titel">Säkerhetspolitik</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction xml:id="i-NoNBJLig5Zv63ftHU2Xx9R" type="behandlas_i"/>
        <correspContext corresp="i-NoNBJLig5Zv63ftHU2Xx9R">
          <ref type="uppgift">2018/19:UU14</ref>
          <ref type="ref_dok_id">H601UU14</ref>
          <ref type="ref_dok_typ">bet</ref>
          <ref type="ref_dok_rm">2018/19</ref>
          <ref type="ref_dok_bet">UU14</ref>
          <ref type="ref_dok_titel">Norden</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
      </correspDesc>
      <textClass>
        <catRef scheme="#docType" target="#mot"/>
        <catRef scheme="#motionType" target="#kommitte"/>
        <catRef scheme="#motionType" target="#fristående"/>
      </textClass>
    </profileDesc>
  </teiHeader>
  <text>
    <body>
      <div type="motHeader">
        <div type="motTitle">
          Motion till riksdagen 2018/19:2472 av Mikael Oscarsson m.fl.
          (KD) Försvars- och säkerhetspolitisk inriktning
        </div>
      </div>
      <div type="motBody">
        <div xml:id="i-TurRWqTrbtnQHCN2wQ2PgP" type="TOC">
          <head xml:id="i-BBZrefE2t4wN7k78uFG3Bn">
            Innehållsförteckning
          </head>
          <list>
            <item style="indent-level: 1">
              Förslag till riksdagsbeslut
            </item>
            <item style="indent-level: 1">
              Säkerhetspolitisk inriktning
            </item>
            <item style="indent-level: 2">
              Antagonistiska hot – säkerhet byggs genom samarbete
            </item>
            <item style="indent-level: 1">
              En reformerad försvarsmakt – inte bara ett militärt försvar
            </item>
            <item style="indent-level: 1">
              Läget i Försvarsmakten
            </item>
            <item style="indent-level: 2">
              Bakgrund
            </item>
            <item style="indent-level: 2">
              Operativ förmåga
            </item>
            <item style="indent-level: 2">
              Bortom försvarsöverenskommelsen
            </item>
            <item style="indent-level: 1">
              Markstridskrafterna
            </item>
            <item style="indent-level: 2">
              Sjöstridskrafterna
            </item>
            <item style="indent-level: 2">
              Luftstridskrafterna
            </item>
            <item style="indent-level: 1">
              Sjö- och flygräddning
            </item>
            <item style="indent-level: 1">
              Cybersäkerhet
            </item>
            <item style="indent-level: 1">
              Redundans i samhällskritiska system
            </item>
            <item style="indent-level: 1">
              Psykologiskt försvar
            </item>
            <item style="indent-level: 1">
              Rymdsäkerhet
            </item>
            <item style="indent-level: 1">
              Utred samlad logistiktjänststrategi
            </item>
            <item style="indent-level: 1">
              Underrättelsetjänst
            </item>
            <item style="indent-level: 1">
              Arktis
            </item>
            <item style="indent-level: 1">
              Vägen framåt mot två procent
            </item>
          </list>
        </div>
        <div type="motProposal" subtype="förslag">
          <head xml:id="i-FnZP5n7bWdvnPGuEyUKZPc">
            Förslag till riksdagsbeslut
          </head>
          <list style="ol">
            <item xml:id="i-E82rNHUqB76sy9eGBJXBdk">
              Riksdagen ställer sig bakom det som anförs i motionen om säkerhetspolitisk
              inriktning och tillkännager detta för regeringen.
            </item>
            <item xml:id="i-PF71tEMsawfgvrA5T3rmj5">
              Riksdagen ställer sig bakom det som anförs i motionen om att
              Sverige bör undersöka möjligheterna att ansöka om Natomedlemskap
              och tillkännager detta för regeringen.
            </item>
            <item xml:id="i-2AyYUzZ7DssfFgUWwyPzqh">
              Riksdagen ställer sig bakom det som anförs i motionen om Försvarsmaktens
              breda roll i samhället och tillkännager detta för regeringen.
            </item>
            <item xml:id="i-RVr8Yjfyoo2tJ3B2umU5jS">
              Riksdagen ställer sig bakom det som anförs i motionen om frivilligorganisa­tionernas
              ställning enligt motionens intentioner och tillkännager detta
              för regeringen.
            </item>
            <item xml:id="i-GLZ8sv6cURc1nDCY2WrvWj">
              Riksdagen ställer sig bakom det som anförs i motionen om att
              arbeta för att skyndsamt utveckla förmågan att samutnyttja samhällsresurser
              och tillkännager detta för regeringen.
            </item>
            <item xml:id="i-Jm5Vr8Wu6VhzvAnnY2zBsV">
              Riksdagen ställer sig bakom det som anförs i motionen om att
              en oberoende analys av Försvarsmaktens förmågor kontinuerligt
              ska göras enligt motionens intentioner och tillkännager detta
              för regeringen.
            </item>
            <item xml:id="i-RboZtLXDkeh1DsnAg62Gth">
              Riksdagen ställer sig bakom det som anförs i motionen om att
              se över Försvarsmaktens förvarings- och logistikstrategi och tillkännager
              detta för regeringen.
            </item>
            <item xml:id="i-H8na9bPFJVQYqT2WphYiWa">
              Riksdagen ställer sig bakom det som anförs i motionen om operativ
              förmåga och tillkännager detta för regeringen.
            </item>
            <item xml:id="i-YasQ2Q3R5TMff2MP87ccBc">
              Riksdagen ställer sig bakom det som anförs i motionen om att
              se över förmågan att ta emot internationell hjälp vid en kris
              och tillkännager detta för regeringen.
            </item>
            <item xml:id="i-8DAEFn3LiJJc91sLad2eT5">
              Riksdagen ställer sig bakom det som anförs i motionen om beredskapsövningar
              och beredskapskontroller och tillkännager detta för regeringen.
            </item>
            <item xml:id="i-YLdGNrKQhEBY4Pu43eocJh">
              Riksdagen ställer sig bakom det som anförs i motionen om personalförsörjning
              och tillkännager detta för regeringen.
            </item>
            <item xml:id="i-2gVk8atvuHfBUKiwiDndG5">
              Riksdagen ställer sig bakom det som anförs i motionen om att
              tillsätta en utredning i syfte att utreda hur Försvarsmakten skulle
              kunna vara övriga samhället behjälplig vid krissituationer, och
              detta tillkännager riksdagen för regeringen.
            </item>
            <item xml:id="i-R5fgZdaZjxuTwxMLK79fVc">
              Riksdagen ställer sig bakom det som anförs i motionen om att
              säkerställa att samövningar i större utsträckning än i dag kan
              ske myndigheter emellan och tillkännager detta för regeringen.
            </item>
            <item xml:id="i-K2RH1zXGVtdLfShyiXKTJ4">
              Riksdagen ställer sig bakom det som anförs i motionen om att
              ge de fyra regionala staberna i uppgift att initiera en ökad övningsverksamhet
              där kvalificerade militära resurser ställs till andra myndigheters
              förfogande och tillkännager detta för regeringen.
            </item>
            <item xml:id="i-JpeEpBqLkw6UT7pB2rwCUS">
              Riksdagen ställer sig bakom det som anförs i motionen om att
              se över möjligheten att öka arméns anfallsförmåga i enlighet med
              motionens intentioner och tillkännager detta för regeringen.
            </item>
            <item xml:id="i-Y4K3uqVJS5rhz1LduLSSaW">
              Riksdagen ställer sig bakom det som anförs i motionen om att
              se över möjligheten att utveckla fartygsförbandens förmåga att
              snabbt ombasera från en kuststräcka till en annan och tillkännager
              detta för regeringen.
            </item>
            <item xml:id="i-8dk1GF53Pk52XTnzk4CV47">
              Riksdagen ställer sig bakom det som anförs i motionen om att
              se över möjligheten att bemanna flottan och flygförbanden med
              kontinuerligt tjänstgörande personal för att kunna upprätthålla
              en hög beredskap och tillkännager detta för regeringen.
            </item>
            <item xml:id="i-NgZRFXteg5uLVAZyoZndjU">
              Riksdagen ställer sig bakom det som anförs i motionen om att
              se över möjligheten att förstärka sjöstridskrafterna för att säkerställa
              möjligheten till skydd av importsjöfart och mottagande av utländsk
              hjälp i anslutning till västkusten samtidigt som sjöstrid på ostkusten
              bedrivs och tillkännager detta för regeringen.
            </item>
            <item xml:id="i-QBh5jUe8CCxosnum3SW1v9">
              Riksdagen ställer sig bakom det som anförs i motionen om att
              se över möjligheten att tidigarelägga och utöka införskaffningen
              av långräckviddigt luftvärnssystem och tillkännager detta för
              regeringen.
            </item>
            <item xml:id="i-CPnFL14HFufMzHcSHSkHQ7">
              Riksdagen ställer sig bakom det som anförs i motionen om att
              se över möjligheten att utöka antalet baser där luftstridskrafterna
              kan omlokalisera stridsflyget och tillkännager detta för regeringen.
            </item>
            <item xml:id="i-TGmAvv3XmwpcR2ZwiETY7R">
              Riksdagen ställer sig bakom det som anförs i motionen om att
              se över möjligheten att skyndsamt inrätta ett kvalificerat markskydd
              av luftstridskrafterna och tillkännager detta för regeringen.
            </item>
            <item xml:id="i-8E8Z4FviYTR9qxqtKs2Hxp">
              Riksdagen ställer sig bakom det som anförs i motionen om att
              se över möjligheten att förstärka luftstridskrafternas basorganisation
              och tillkännager detta för regeringen.
            </item>
            <item xml:id="i-3UovzYtB7FLT8n5BjX7STd">
              Riksdagen ställer sig bakom det som anförs i motionen om att
              se över möjligheten att tillföra långräckviddiga vapen för markmålsbekämpning
              och tillkännager detta för regeringen.
            </item>
            <item xml:id="i-YWvPsjW6KKrXWqEBTW83oy">
              Riksdagen ställer sig bakom det som anförs i motionen om att
              se över radarspanings-/stridsledningsförmågan i syfte att stärka
              den och tillkännager detta för regeringen.
            </item>
            <item xml:id="i-4cZFG2WyFxmwEU2QVkLcmH">
              Riksdagen ställer sig bakom det som anförs i motionen om att
              skyndsamt utreda luftstridskrafternas möjlighet att införa stridshelikoptrar
              i organisationen och tillkännager detta för regeringen.
            </item>
            <item xml:id="i-ZLzN5zocNTGR5tuYtJQaF">
              Riksdagen ställer sig bakom det som anförs i motionen om att
              vidmakthålla transportflygresurserna och tillkännager detta för
              regeringen.
            </item>
            <item xml:id="i-UU8uvgiYY3prFY1cGZ5Vqb">
              Riksdagen ställer sig bakom det som anförs i motionen om att
              vidta åtgärder för att effektivisera sjöoperativa myndigheters
              verksamhet och tillkännager detta för regeringen.
            </item>
            <item xml:id="i-NjErbBYfhKGVambSbB8c2T">
              Riksdagen ställer sig bakom det som anförs i motionen om att
              vidta åtgärder för att, i enlighet med utredningen Maritim samverkan,
              överföra huvudmannaskapet för sjö- och flygräddningen från Sjöfartsverket
              till Kustbevakningen och tillkännager detta för regeringen.
            </item>
            <item xml:id="i-WM1xUDpLTYjs5xJ7vmjoN8">
              Riksdagen ställer sig bakom det som anförs i motionen om att
              se över vilka åtgärder som behöver vidtas för att effektivisera
              sjöoperativa myndigheters verksamhet och tillkännager detta för
              regeringen.
            </item>
            <item xml:id="i-Hf1sd5Se3LSeDYDPU58Up4">
              Riksdagen ställer sig bakom det som anförs i motionen om att
              se över möjligheten att ge Försvarsmakten och Sjöfartsverket viss
              beredskap för skogsbrandsläckning och tillkännager detta för regeringen.
            </item>
            <item xml:id="i-QCtbNhJ4XkYEN19tgDwF6L">
              Riksdagen ställer sig bakom det som anförs i motionen om att
              utreda det civila försvarets tillgång till helikoptrar och tillkännager
              detta för regeringen.
            </item>
            <item xml:id="i-D6Ai9zNmY9QMWcF9VyyYAY">
              Riksdagen ställer sig bakom det som anförs i motionen om en myndighet
              med ansvar för psykologiskt försvar och tillkännager detta för
              regeringen.
            </item>
            <item xml:id="i-TS6V1MVFJg1SokoH3GGJ6H">
              Riksdagen ställer sig bakom det som anförs i motionen om en myndighet
              med ansvar för Sveriges cybersäkerhet och tillkännager detta för
              regeringen.
            </item>
            <item xml:id="i-LBRoXCJx4YsM12ftBMVEcK">
              Riksdagen ställer sig bakom det som anförs i motionen om att
              utreda en samlad logistiktjänststrategi och tillkännager detta
              för regeringen.
            </item>
            <item xml:id="i-YbQbYxcvJTXGE5qJEyGjKN">
              Riksdagen ställer sig bakom det som anförs i motionen om att
              det bör tillsättas en utredning som analyserar tillgången till
              utlandsunderrättelser och om underrättelsetjänststrukturen bör
              förändras eller ej och tillkännager detta för regeringen.
            </item>
            <item xml:id="i-LTVRL9mi2Fstpw1rMiqeYD">
              Riksdagen ställer sig bakom det som anförs i motionen om Arktis
              och tillkännager detta för regeringen.
            </item>
          </list>
        </div>
        <div type="motContent">
          <head xml:id="i-DYbuR1un8zUukPWiT5gboS" type="h1">
            Säkerhetspolitisk inriktning
          </head>
          <p xml:id="i-WuFXPxgH8Yu9Lpzq1ykT8K">
            Kristdemokraterna eftersträvar en trygg och värdig tillvaro för
            alla människor. Förmågan att möta såväl inre som yttre hot utgör
            två grundläggande uppgifter för det offentliga. Vi är en del av
            världssamfundet och beroende av fungerande relationer med resten
            av världen. Miljö- och klimatförändringar, demografi, energiberoenden,
            kärnvapenspridning, terrorism, bristande respekt för mänskliga
            rättigheter och internationell organiserad brottslighet är globala
            företeelser som påverkar vår säkerhet. Vi måste vara beredda att,
            efter vår förmåga, bidra till en säkrare och tryggare värld. Försvarets
            huvuduppgift är att värna människors liv, värdighet och frihet.
          </p>
          <p xml:id="i-RzCxn5692Hko7yTsC6N7ZU">
            För att bygga ett starkt, brett och ändamålsenligt försvar vill
            Kristdemokraterna fokusera på försvarspolitikens innehåll och
            de mål säkerhetspolitiken är satt att uppnå – värna samhällets
            funktionalitet och att värna vår förmåga att upprätthålla våra
            grundläggande värden som demokrati, rättssäkerhet och mänskliga
            fri- och rättigheter. Försvarsmaktens förmåga att lösa nationella
            uppgifter – att försvara Sverige – i och med försvarsöverenskommelsen
            från 2015 har förbättrats. Men, Kristdemokraterna vill här presentera
            nästa steg för säkerhetspolitikens utveckling.
          </p>
          <head xml:id="i-R7hhzehZUr5nNAXzWK4gGX" type="h2">
            Antagonistiska hot – säkerhet byggs genom samarbete
          </head>
          <p xml:id="i-7BdXW5JNSXWuH4V9us5ozw">
            Östersjöregionen har dessvärre blivit en region med försämrade
            relationer och en allt mer eskalerande hotbild. Då detta är en
            högst problematisk verklighet tillsattes en utredning i och med
            den senaste försvarspolitiska propositionen ”Försvarspolitisk
            inriktning – Sveriges försvar 2016–2020”. Utredningen Säkerhet
            i en ny tid (SOU 2016:57) utvärderar svenska militära samarbeten
            och studerar ett antal möjliga angreppspunkter på Sverige. Dessvärre
            är resultatet nedslående. Angreppspunkterna en antagonistisk nation
            kan använda är många. Utredningen klargör att ”den enda stat i
            Sveriges närområde som under överskådlig tid kan tänkas utöva
            militär aggression mot sina grannar är Ryssland”. Utredningen
            konstaterar också att den situation där Sverige kan tänkas utsättas
            för militär aggression är därför, enligt utredningens mening,
            ett ryskt angrepp på Baltikum, i vad som skulle kunna betecknas
            som ”konsekvensaggression”.
          </p>
          <p xml:id="i-2cHaDgBTHF7H29Shc7sYQL">
            Vidare konstaterar utredningen ”att Sverige med stor sannolikhet
            redan på ett tidigt stadium skulle dras in i en rysk-baltisk militär
            konflikt. Skälen är såväl politiska, humanitära som militärgeografiska.
            Utredningens intryck är i denna del entydiga.”
          </p>
          <p xml:id="i-2VxnfqTPct7vA19QyKqomQ">
            Därvidlag skiljer sig dagens situation från tiden för andra världskriget,
            när den dåvarande samlingsregeringen hade ett visst utrikespolitiskt
            manöverutrymme, som kunde utnyttjas för att hålla Sverige utanför
            kriget.
          </p>
          <p xml:id="i-4A5LPWL6exT3suLsJvgcB5">
            En allvarlig kris i Östersjöregionen kommer, som utredningen
            uppfattat det, att hanteras både av EU och Nato. Ett ryskt angrepp
            på Baltikum skulle involvera EU genom EU-fördragets artikel 42.7
            och Nato genom Washingtonfördragets artikel 5.
          </p>
          <p xml:id="i-4ZcX22mpVoKdaKDbAACPMS">
            EU-fördragets artikel 42.7 är fastställd i det s.k. Lissabonfördraget
            och är ett tämligen tydligt ställningstagande där Sverige avsvär
            sig den sedan länge gällande ”neutralitetspolitiken”.
          </p>
          <p xml:id="i-WibeYc3sewro9yCUy4g44j">
            Sveriges uttryckta solidaritetsförklaring som riksdagen antagit
            medför att Sverige inte kommer att förhålla sig passivt om en
            katastrof eller ett angrepp skulle drabba ett annat EU-medlemsland
            eller nordiskt land. Som land förväntar vi oss att dessa länder
            agerar på samma sätt om Sverige drabbas. Sverige bör därför kunna
            såväl ge som ta emot militärt stöd.
          </p>
          <p xml:id="i-AgKujNy28aoJR1eMXufW4d">
            Om en medlemsstat skulle utsättas för ett väpnat angrepp på sitt
            territorium, är de övriga medlemsstaterna skyldiga att ge den
            medlemsstaten stöd och bistånd med alla till buds stående medel
            i enlighet med artikel 51 i Förenta nationernas stadga. Detta
            ska inte påverka den särskilda karaktären hos vissa medlemsstaters
            säkerhets- och försvars­politik.
          </p>
          <p xml:id="i-xLn8FATGurQaHbZNV1w1Q">
            Således har Sverige valt sida, vi står upp för våra unionsländer
            vid en kris. Det är därför inte trovärdigt att hävda att Sverige
            fortfarande är ett neutralt land. Regeringens nuvarande linje
            i Natofrågan är således inget annat än en avigsida mot försvarsalliansen
            och neutralitetsnostalgi som gör att svenska intressen försummas.
            Det borde ligga i varje svensk regerings intresse att ha rösträtt
            i de beslutsfattande församlingar som berör Sverige. Nato är avgjort
            en sådan församling.
          </p>
          <p xml:id="i-GnpYVHLuy3hgtPmyeFybiX">
            Regeringens utredare påpekar också att ett eventuellt angrepp
            mot Baltikum kommer försvåras genom att Gotland sannolikt angrips
            innan ett eventuellt huvudangrepp mot Baltikum tar vid. I utredningen
            står:
          </p>
          <p xml:id="i-Ja6o5EipZCtLHSSSgQLSFV">
            För att försvåra för Nato kan den ryska ledningen därför överväga
            att, före själva huvudangreppet mot Baltikum, utplacera luftvärnssystem
            på svenskt område. Exakt var anses vara av mindre militär betydelse,
            men Gotland vore ett naturligt val.
          </p>
          <p xml:id="i-J9WexHuJbaLaPDp726JBQn">
            Syftet med ett sådant angrepp är i första hand att skära av försvarsalliansens
            möjlighet att komma sina medlemmar till undsättning.
          </p>
          <head xml:id="i-8ELQft6wrYVruoPewtzZXZ" type="h1">
            En reformerad försvarsmakt – inte bara ett militärt försvar
          </head>
          <p xml:id="i-74Kf3hGsW4qfDvSPG2ZqFD">
            Givetvis måste Försvarsmakten ha kapacitet som säkerställer ett
            fullgott försvar av svenskt territorium. Utöver att förvalta och
            utveckla befintlig verksamhet måste vi lyfta blicken och påbörja
            arbetet med att se på vilka nya fronter och i vilka nya konstella­tioner
            vi behöver utveckla nya förmågor och samverka. Då nya hot står
            för dörren som ett traditionellt försvar inte rår på krävs bl.a.
            att vi utvecklar ett välfungerande cyber­försvar som kan stå emot
            attacker mot viktig it-infrastruktur och system av vikt för samhällets
            funktion samt att svenskt psykologiskt försvar förstärks avsevärt.
          </p>
          <p xml:id="i-5EkZfTnG2ExcegSnDrY4CV">
            Att i närtid bygga upp ett försvar som självt kan försvara Sverige
            på flera fronter samtidigt är varken realistiskt eller kostnadseffektivt.
            Därför bör Sverige anslutas till försvarsalliansen Nato. För att
            möjliggöra ett heltäckande försvar av Sverige är inte bara resursförstärkningar
            och ett medlemskap i Nato lösningen. Frivilligorganisationerna
            är också en vital del i försvarsarbetet. För att underlätta frivilligorganisationernas
            arbete är det av yttersta vikt att de får de förutsättningar som
            krävs för att deras högkvalitativa arbete ska kunna fortsätta
            att utvecklas. Organisationerna bidrar till att stärka det breda
            säkerhetsarbetet samt att förankra Försvarsmaktens arbete hos
            civilbefolkningen. Genom att stärka frivilligorganisationerna
            i fredstid så kommer också organisationernas förmåga att möta
            allvarliga händelser och kriser att öka.
          </p>
          <p xml:id="i-HrCnKZDwFSpfCbgPyBf169">
            För att säkerställa bibehållna samhällsfunktioner vid ett krisläge
            där svensk nationell säkerhet hotas, ett s.k. skymningsläge, är
            också ett fungerande civilt försvar absolut nödvändigt. Kristdemokraterna
            är positiva till att planeringen för totalförsvaret nu återupptagits.
            Ännu har inte någon komplett planering presenterats och det finns
            anledning att ifrågasätta myndigheters förmåga på central och
            regional nivå att prioritera och fördela resurser vid höjd beredskap.
            Denna kompetens bör skyndsamt utvecklas, inte minst för att i
            ett skarpt läge vara förberedd och för att i större utsträckning
            än idag samutnyttja samhällsresurser för att uppnå en bättre kostnads­effektivitet.
            Exempelvis skulle Försvarsmaktens mandat att bistå med flygresurser
            för brandbekämpning kunna utökas med förbehållet att det inte
            får inverka menligt på Försvarsmaktens primära uppgifter.
          </p>
          <p xml:id="i-5GFbHywXm5XJAmfE8k8kWm">
            Målet med det civila försvaret ska vara att värna civilbefolkningen,
            säkerställa de viktigaste samhällsfunktionerna och bidra till
            Försvarsmaktens förmåga vid ett väpnat angrepp. Detta bygger in
            en robusthet i samhället som gör att samhället kan upprätthålla
            grundläggande funktioner vid ett försämrat säkerhetsläge.
          </p>
          <p xml:id="i-GPu1jeEPLsCugSK5uaBfus">
            Under allt för många år har arbetet med att planera ett civilt
            försvar uteblivit. Förberedelserna har varit sparsamma eller inga
            alls. Förmågan att upprätthålla någon form av civilt försvar vid
            en kris är idag mycket små om några alls. Kristdemokraterna delar
            regeringens analys att det finns behov av att utveckla samhällets
            förmåga att stödja Försvarsmakten vid väpnat angrepp eller krig
            i vår närhet. Därför är det bra att regeringen nu har påbörjat
            en översyn och planering för det civila försvaret.
          </p>
          <head xml:id="i-9inrxQivCMHnX58Tjdr4j2" type="h1">
            Läget i Försvarsmakten
          </head>
          <head xml:id="i-79JpCeDTGrqfDRBQCqBZvC" type="h2">
            Bakgrund
          </head>
          <p xml:id="i-WLd34Pa5QhChn2TQMUTTkR">
            Försvarsmakten av i dag är ett resultat av försvarsbesluten som
            fattats efter kalla krigets slut. Under åren 1996, 2000, 2004
            och 2009 togs försvarsbeslut vilka innebar stora neddragningar
            och förändrad inriktning från ett invasionsförsvar till ett insatsförsvar.
          </p>
          <p xml:id="i-4kVDR2dAYDYubmARRBY9cj">
            Försvarsmaktens organisation har sedan kalla krigets slut minskat
            på ett sätt som drastiskt överstiger konsekvenserna av 1925 års
            försvarsbeslut, vilket i sig med facit i hand var ett historiskt
            dåligt beslut. Beslutet skadade svensk försvarsförmåga kraftigt
            bara lite drygt ett decennium innan andra världskrigets utbrott.
            Beslutet medförde att finansieringen då gick från omkring 1,9
            % av BNP till att skäras ned med närmare en fjärdedel. För året
            1938 låg finansieringen på 1,5 % av BNP. Kommande år blev tuffa
            år statsfinansiellt för regeringen Per Albin Hansson II och III.
            Den nödvändiga återupp­rustningen under andra världskriget innebar
            att det vissa år avdelades mer än 10 % av BNP till försvaret.
            En process som var avslutad först något år efter det att världskriget
            var slut. Av detta borde rimligtvis slutsatsen dras att en basplatta
            med en väl fungerande försvarsmakt måste upprättas och vidmakthållas.
            Att ha en välfungerande och finansiellt väl underhållen basplatta
            är en självklarhet och borde så alltid vara, även i tider av lugn
            och stabilitet.
          </p>
          <p xml:id="i-UdmTpCkJuyESgv8EbWUbZv">
            I och med Europas inträde i en betydligt ”varmare” period sedan
            1988 har antalet brigader minskat från 29 till 2 (två), lokalförsvarsbataljoner
            från 85 till 0 (noll). hemvärnet från ca 100 000 till ca 22 000
            man. Antalet flygdivisioner har nedgått från 17 till 6. Flygvapnets
            basbataljoner har reducerats från 32 till 2 (två). Luftvärnsbatal­joner
            från 22 till 2. Stridsfartygen är nu 7 från att ha varit 34. Antalet
            ubåtar har minskat från 12 till 4. Antalet personer i krigsorganisationen
            har gått från ca 850 000 till ca 53 000 (inklusive de 22 000 i
            hemvärnet).
          </p>
          <p xml:id="i-ATVJDTDCWTMt4xNPoR4jHk">
            Som andel av BNP har finansieringen sjunkit drastiskt för Försvarsmakten.
            Åren 1975 och 1976 finansierades Försvarsmakten till 3,1 % av
            BNP. Förra året, 2015, var finansieringen nere på motsvarande
            1,1 % av BNP. Denna drastiska nedskärning där lejonparten av finansieringen
            försvunnit för försvaret gör det inte möjligt att upprätthålla
            ett trovärdigt territoriellt försvar. Därför behöver ytterligare
            steg tas. Kristdemokraterna föreslår 3,9 miljarder mer än regeringen
            i ökade anslag och har satt upp ett mål om att Sverige på sikt
            ska nå tvåprocentsmålet.
          </p>
          <p xml:id="i-bbzt5uoUMToWttHwr2DCp">
            De minskade anslagen till Försvarsmakten och effekten av att
            den allmänna värnplikten lades vilande 2010 har gjort att allt
            färre kommer i kontakt med myndig­heten. Detta leder till att
            medborgarnas möjlighet att få insyn i Försvarsmaktens verksamhet
            minskat drastiskt, vilket är ett påtagligt demokratiproblem. Sveriges
            medborgare har begränsade möjligheter att bilda sig en uppfattning
            om Försvarsmakten idag, dess verksamhet och huruvida avdelade
            medel används på mest effektiva sätt.
          </p>
          <p xml:id="i-TVYC6TMKcTANaMwetxfQLb">
            Därför föreslår Kristdemokraterna att det årligen genomförs en
            oberoende analys av Försvarsmaktens verksamhet och förmåga och
            att den redovisas offentligt i ett lämpligt sammanhang. I redovisningen
            bör faktorer som bemanning, materieluppfyllnad, genomförd utbildning,
            kostnader och bedömd förmåga relaterat till förbandsmål­sättningarna
            redovisas för varje krigsförband. I vissa, mycket få, fall som
            till exempel några specialförband avsedda för terroristbekämpning
            eller motsvarande uppgifter, kan det finnas skäl att överväga
            i vilken mån uppgifterna ska vara öppna. För att det inte ska
            råda någon tvekan om att redovisningarna är opartiska och objektiva
            bör analysen utföras av exempelvis Riksrevisionen. Fram till dess
            att en kontinuerlig genomlysning görs av Försvarsmakten inväntar
            Kristdemokraterna försvarsutskottets uppföljning av krigsförbandens
            bemanning.
          </p>
          <head xml:id="i-Wh8ZiEZRFXFvMfwVhUeUGn" type="h2">
            Operativ förmåga
          </head>
          <p xml:id="i-RtVguX52EMjkPbg6M3rh7k">
            Stora delar av landet saknar och kommer att sakna militär närvaro.
            Förutom hemvärns­förband, finns inga militära enheter mellan Stockholm
            och Boden i norr. I södra delen av Sverige är arméstridskrafterna
            koncentrerade till ett fåtal garnisoner: Skövde/Karlsborg, Revinge,
            Eksjö och Halmstad. Genom att olika funktioner är utspridda över
            landet, t ex artilleriet i Boden och luftvärnet i Halmstad, kommer
            det krävas omfattande och tidsödande transporter innan kompletta
            förband kan sättas in mot en angripare. Ett i grunden oacceptabelt
            förhållande då ett eventuellt framtida angrepp mot Sverige med
            största sannolikhet kommer att inledas överraskande och vi därför
            måste kunna reagera mycket snabbt. På Gotland finns idag ett mekaniserat
            kompani, ca 150 personer. Personalen till det stridsvagnskompani
            som är avsett att finnas på ön måste transporteras dit från Skövde.
            Flygvapnet är baserat på tre ställen: Ronneby, Såtenäs och Luleå.
            Flottan är baserad i Karlskrona och amfibieförbandet på Berga.
            De begränsade basresurserna gör det mycket svårt att flexibelt
            utnyttja flygstridskrafterna över hela landet, samtidigt som det
            gör det omöjligt att sprida flygplanen för att därmed minska sårbarheten
            vid ett eventuellt angrepp.
          </p>
          <p xml:id="i-4yjbdvDWQa8vxgfBgwwZzp">
            Chefers och stabers förmåga att leda förband och annan verksamhet
            är kraftigt urholkad på grund av bristande övningstillfällen.
            Detta måste tas i beaktande vid bedömningen av den operativa förmågan.
            Förbandens verkliga förmåga kan vara avsevärt mindre än vad som
            framgår av deras organisationsstruktur och utrustning.
          </p>
          <p xml:id="i-8zsr1QqjLBghEsCkjTMNCs">
            Behovet av operativ förmåga varierar med den situation som kan
            uppstå. Hur dessa situationer exakt skulle kunna se ut är omöjligt
            att förutsäga. Det är dock fullt möjligt att dra generella slutsatser
            av arten: vid ett eventuellt militärt hot måste flygbaser kunna
            skyddas – det kräver kvalificerat luftvärn; markstridsförband
            som saknar broläggare har begränsad anfallsförmåga; låg beredskap
            och behov av långa transporter för att sätta ihop fungerande förband
            gör det svårt att möta ett överraskande angrepp och så vidare.
          </p>
          <p xml:id="i-Gw9Vgk8THi73wApo8rMVYY">
            Om organisationen är färdig omkring 2020 (vilket är tveksamt),
            kommer den generellt sett vara tämligen väl lämpad för att i fredstid
            hantera incidenter och hävda Sveriges territoriella integritet.
            Den kommer också, med tillräcklig förberedelsetid, kunna avdela
            kvalificerade såväl mark-, sjö- som flygresurser till internationella
            uppgifter av olika slag.
          </p>
          <p xml:id="i-9fhvxo67W44xs7UJsoUBja">
            Skulle Sverige eller delar av Sverige bli angripet kommer vi
            att med egna resurser, förutsatt att alla förband hunnit mobilisera,
            koncentreras och samövas, kunna lösa i stort sett följande uppgifter:
          </p>
          <p xml:id="i-7Qyz1pCnSBH2PeJ3gjfMxY">
            Markstridsförbanden (hela armén), i samverkan med huvuddelen
            av marin- och flygstridskrafterna skulle under kortare tid kunna
            försvara ett begränsat geografiskt område, exempelvis Stockholm,
            mot ett begränsat angrepp. Förmågan att anfalla och slå en motståndare
            (även en måttligt stor styrka) som luftlandsatt eller landstigit
            på svenskt territorium kommer att vara mycket begränsad. De nationella
            skyddsstyrkorna (hemvärnet) kommer att fylla en viktig uppgift
            i att bevaka och skydda viktiga anläggningar mot sabotage och
            liknande hot. Sammantaget innebär det att endast en liten del
            av landet kan försvaras och då endast under kortare tid. Möjligheten
            att återta viktig terräng eller viktiga anläggningar är mycket
            liten.
          </p>
          <p xml:id="i-BYG3H7bfGpyFTWgqKYRuJV">
            Flottan skulle med ytstridsfartyg kunna genomföra kustnära insatser
            i en riktning (öst- eller västkusten) mot en angripares företag
            till sjöss. Ubåtarna skulle under lång tid kunna utföra spanings-
            och anfallsföretag i en, eventuellt två, riktningar i Östersjön.
          </p>
          <p xml:id="i-EPMXsTEXiVTQufj7PN4JAG">
            Flygförbanden skulle kunna luftförsvara nordligaste Sverige och
            delar av Sydsverige under begränsad tid, eller i en riktning under
            något längre tid, det under förutsättning att det återskapas ett
            krigsbassystem så att flygplanen inte blir beroende av ett litet
            fåtal sårbara baser.
          </p>
          <p xml:id="i-JVek6xQgqsBeVbsQmUtyPK">
            Även med denna begränsade målsättning – att försvara en mindre
            del av landet under kortare tid mot ett begränsat angrepp – finns
            det svagheter i organisationen som innebär allvarliga problem.
            Risken är stor att ingen av de ovan angivna uppgifterna kan genomföras
            som beskrivet om det föreligger ett lufthot i form av konventionellt
            attackflyg, beväpnade obemannade flygfarkoster, kryssningsrobotar
            eller ballistiska robotar. Bristen på kvalificerat, långräckviddigt
            luftvärn i strukturen innebär att varken de rörliga markstridsförbanden
            eller flyg- och marinbaser kan ges ett tillräckligt skydd för
            att förbanden ska kunna komma till full verkan. Den idag planerade
            anskaffningen av det amerikanska luftvärnssystemet Patriot kommer
            bara i liten utsträckning ändra detta förhållande. Antalet enheter
            som planeras är för litet.
          </p>
          <p xml:id="i-PiMe7byNNQcEj3pZQffz4B">
            Vid markstridsförbanden kommer behovet av indirekt understöd
            inte kunna tillgodoses på grund av det lilla antalet artilleripjäser
            i organisationen. Ytstridsfartygen kommer att sakna kvalificerade
            luftvärnssystem vilket kraftigt kommer att begränsa deras insatsmöjligheter
            i en miljö där det föreligger ett lufthot. Eskortuppdrag, till
            exempel till Gotland, kommer i praktiken inte vara genomförbara.
            Antalet flygbaser kommer att vara begränsat vilket innebär att
            hela flygsystemet kommer att vara mycket sårbart. Risken är stor
            att det kan slås ut redan med en begränsad insats av attackflyg,
            kryssningsrobotar och ballistiska robotar.
          </p>
          <p xml:id="i-QpTvYu3Z4qGn8Z8rT15ccC">
            Den lilla logistikorganisationen tillåter inte att hela Försvarsmakten
            sätts in samtidigt. Sjukvårdsresurserna är otillräckliga för att
            ta hand om ett större antal skadade. Sammantaget innebär detta
            att den egna svenska förmågan att möta även ett begränsat angrepp
            mot Sverige är liten.
          </p>
          <p xml:id="i-SajQSbQznSAJ6fKETJLw23">
            Den svenska säkerhetsdoktrinen bygger dock på att vi ska få hjälp
            i händelse av att vi blir angripna. Lissabonfördragets paragraf
            42.7 anger tydligt att alla EU-länder förbinder sig att solidariskt
            stödja varandra i händelse av militärt angrepp. Likaså finns det
            en förhoppning att Nato av egenintresse skulle hjälpa Sverige
            då tillgång till svenskt luftrum och sjöterritorium är en förutsättning
            för alliansen att kunna skydda sina baltiska alliansmedlemmar
            om de skulle bli angripna.
          </p>
          <p xml:id="i-UBGYzdYSAcqLCr6UFCo3ew">
            Utan att analysera sannolikheterna för att Sverige skulle få
            hjälp eller inte så måste det vara möjligt att ta emot hjälp om
            doktrinen ska ha den minsta trovärdighet.
          </p>
          <p xml:id="i-6xUbST11xHfP34Eyiu7sSc">
            En helt grundläggande förutsättning är att vi kan skydda de områden
            och platser dit hjälpen kan anlända. Det innebär bland annat ett
            omfattande luftvärnsskydd, en god bevakningsorganisation och inte
            minst förmåga att hindra en angripare att med markstridsförband
            ta sig till området innan hjälpen anlänt. Det senare är sannolikt
            en fråga om åtskilliga veckor med de resurser Nato kan bedömas
            ha de närmaste 5–10 åren.
          </p>
          <p xml:id="i-F1pBjZigA4dFqVib8xdaPU">
            Den idag planerade svenska organisationen saknar såväl den volym
            som uthållighet som krävs för att kunna strida tillräckligt länge
            för att säkerställa att eventuell hjälp kan nå Sverige. Tar man
            i beaktande de områden som i olika situationer skulle kunna vara
            tänkbara mål för ett ryskt angrepp är det helt uppenbart att antalet
            förband är otillräckligt.
          </p>
          <p xml:id="i-SC5ebgA14H1VDdKrzV2oVQ">
            Kopplat till en eventuell konflikt i Baltikum kan ur rysk synvinkel
            Gotland och kustnära delar av södra Sverige, så som Blekinge,
            vara intressanta områden för att gruppera långräckviddiga luftvärnssystem.
            Stockholmsområdet kan vara ett tänkbart mål om avsikten är att
            slå ut landets ledning för att snabbt få Sverige att vika sig
            för ryska krav.
          </p>
          <p xml:id="i-Q8pJyz5MnhzZ39RosVWGwd">
            Fartygslederna på västkusten framstår som ett attraktiva angreppsmål
            där man med mycket begränsade insatser, till exempel ubåtslagda
            minor, kan hindra svensk import- och exportsjöfart och därmed
            tvinga Sverige till eftergifter. Dessutom skulle en sådan operation
            avsevärt försvåra mottagande av eventuell utländsk hjälp.
          </p>
          <p xml:id="i-3RhYrrPB6dSGN6Y36xtXFc">
            Mellersta Norrland kan också bli intressant i en situation där
            Sverige kan få hjälp eller där Nato använder norska baser för
            insatser i Baltikum. I båda fallen är det Trondheimsområdet med
            hamn och flygbaseringsmöjligheter som skapar möjligheterna för
            Nato att ingripa, och därmed motiven för Ryssland att försöka
            hindra detta.
          </p>
          <p xml:id="i-X4yngKuJ7VjM9Z6gDZwRUH">
            Övre Norrland med dess koppling till ryska behov av att eventuellt
            utvidga skyddszonen kring baserna på Kolahalvön kan i idag i praktiken
            inte försvaras med de resurser som där finns eller bedöms kunna
            tillföras från södra Sverige.
          </p>
          <p xml:id="i-Fa8QdX3qQnzyTcw2oufW7n">
            Som det framgår av tidigare resonemang har Gotland en avgörande
            såväl strategisk som operativ betydelse vid en eventuell militär
            konflikt eller allvarlig kris i Östersjö­området. Frånvaron av
            kvalificerade luftvärnsförband och det mycket begränsade antalet
            markstridsförband samt svårigheterna att snabbt föra dit förstärkningar
            innebär att ön kan utgöra ett förstahandsmål.
          </p>
          <head xml:id="i-CQNSbWBua73FyH1ER3quMj" type="h2">
            Bortom försvarsöverenskommelsen
          </head>
          <p xml:id="i-LHdoZ2KdBMUnEEYqQ1oC7y">
            Kristdemokraterna såg försvarsöverenskommelsen som ett viktigt
            första steg för ett starkare försvar som ändamålsenligt kan försvara
            Sveriges gränser. Men mer behöver nu göras. Verkligheten har kommit
            i kapp försvarsöverenskommelsen. Kristdemokraterna krävde därför
            betydande höjningar av anslagen som vi inte fick gehör för av
            regeringen. Då valde vi att lämna överenskommelsen. Situationen
            i Östersjöregionen har eskalerat bara det senaste året och det
            är nu dags att återigen sammankalla Försvarsberedningen för att
            skyndsamt påbörja ett nytt arbete med att staka ut vägen till
            ett starkare försvar där det uttalade målet bör vara att försvarsutgifterna
            på tio års sikt uppgår till minst 2 % av BNI.
          </p>
          <p xml:id="i-S79dX7BcaHjSCF8DWcaaYT">
            Men det är inte enkom mer medel som kommer att kunna lösa Försvarsmaktens
            idag tämligen försvagade situation. Lösningar behöver komma till
            på personalförsörjnings­sidan, materielsidan och den rent organisatoriska
            sidan.
          </p>
          <p xml:id="i-RXAr5knMBycPFvtZPgsW9p">
            För att en återmilitarisering av Gotland och ett allmänt stärkt
            försvar ska ha någon större möjlighet att faktiskt värna svenskt
            territorium krävs också komplettering av ett antal system. Stridskrafterna
            på Gotland måste utformas så att de avskräcker från ett angrepp,
            eller åtminstone framtvingar en så omfattande resursinsats, och
            därmed röjande förberedelser, så att det skapar tid till andra
            svenska motåtgärder eller ingripande från Nato. Detta är omöjligt
            utan att det finns en förmåga att bekämpa mål i luften, på havet
            och att markstridsförbanden har en god anfallsförmåga. Därför
            föreslår vi att regeringen skyndsamt utreder möjligheten att utplacera
            kustrobot på Gotland, att skyndsamt utreda hur Gotland kan förses
            med ett fullvärdigt artillerisystem och luftvärn, utbildad personal
            samt nödvändiga stödsystem.
          </p>
          <p xml:id="i-F6tdcG3gceXzuQqDbBfUKw">
            Försvarsmakten har kompetenser och resurser som skulle kunna
            spela en stor roll vid olika typer av påfrestningar på samhället,
            till exempel naturkatastrofer, terror­handlingar och allvarliga
            olyckor. Under lång tid har det funnits en uttalad tveksamhet
            såväl på politisk nivå som bland andra myndigheter att utnyttja
            Försvarsmaktens olika förmågor vid händelser där olika civila
            myndigheter har huvudansvaret. Nedmonteringen av de militära (och
            civila) staber som hade att samverka i krig, har lett till att
            kunskapen om Försvarsmaktens olika möjligheter att stödja det
            civila samhället till mycket stor del försvunnit. Detta innebär
            att dessa befintliga statliga resurser riskerar att bli outnyttjade
            i situationer där de skulle kunna göra stor nytta, att olika myndigheter
            anskaffar system där likartade system redan finns i Försvarsmakten,
            att det byggs upp parallella kompetenser inom statsförvaltningen,
            samt att underhållskostnaderna för olika system blir höga genom
            att materielanskaffning och underhåll inte samordnas mellan civila
            myndigheter och Försvarsmakten. Effekten av eventuella insatser
            blir också lägre genom att berörda civila myndigheter inte övat
            ihop med olika komponenter ur Försvarsmakten och därmed inte heller
            vet hur resurserna skulle kunna utnyttjas på bästa sätt.
          </p>
          <p xml:id="i-6XnCSKmidw49fqYSie6i1o">
            I Försvarsmakten finns bland annat nedanstående resurser och
            kompetenser vilka borde kunna utgöra en del av samhällets beredskap
            vid allvarliga hot, olyckshändelser och katastrofer.
          </p>
          <p xml:id="i-MwkdkZzr3cq8vmMpEw6zyF">
            Försvarsmakten disponerar ett femtiotal helikoptrar. Vissa är
            optimerade för efter­sökning och räddning av personer såväl över
            land som över vatten. De nyanskaffade helikoptrarna av typen ”Blackhawk”
            kommer att utgöra en betydande transportresurs för att snabbt
            flytta t.ex. personal och materiel till ett område där lokala
            myndigheters resurser måste förstärkas. Vissa av helikoptrarna
            är utrustade för medicinska uppdrag och skulle kunna bidra vid
            större olyckor när den civila organisationen för ambulans­helikoptrar
            är otillräcklig.
          </p>
          <p xml:id="i-8K4xsH9ZfnZWhFEMUfz8k6">
            Den stora transportkapacitet som finns i form av Försvarsmaktens
            transportflygplan är också en resurs som i avsevärt större utsträckning
            skulle kunna planeras in i samhällets beredskapsåtgärder när det
            gäller olika typer av ickemilitära hot.
          </p>
          <p xml:id="i-LJ7w2yszc8UzBLfhCbRZVt">
            Ingenjörsförbanden har fordon som är optimerade för att kunna
            arbeta under extremt ogynnsamma förhållanden, exempelvis röja
            vägar eller rasmassor. De har också personal vilken är specialutbildad
            på att hantera och desarmera olika typer av bomber och sprängladdningar.
          </p>
          <p xml:id="i-DPqrTrnmUEHzVCyoN9XSjU">
            Vid många garnisoner finns speciella, terränggående, skyddade
            bärgningsfordon med en kapacitet överstigande de flesta civila
            bärgningsbilars, som skulle kunna vara ett bidrag i situationer
            där sådana egenskaper vore värdefulla.
          </p>
          <p xml:id="i-QhQNrGKWzKA1szPnMNzwib">
            Försvarsmaktens olika typer av bepansrade personaltransportfordon
            skulle kunna utgöra en värdefull resurs för polisen vid insatser
            där det föreligger stor risk för att personalen skulle kunna bli
            beskjuten, till exempel vid ingripande mot terrorister.
          </p>
          <p xml:id="i-9NZHHjN5ZjBWcE3HPUF7np">
            Försvarsmaktens rörliga stabsförband som har förmågan att snabbt
            samordna olika verksamheter i stor skala skulle kunna var ett
            stöd för olika civila chefer, t.ex. en kommuns räddningsledare,
            i händelse av katastrof.
          </p>
          <p xml:id="i-KdQiUF87sh4Ro2CYUU9J34">
            Försvarsmaktens personal är generellt sett en i många stycken
            outnyttjad resurs, med undantag av hemvärnet som redan i dag ger
            ett viktigt bidrag till det civila samhällets säkerhet. Vissa
            av specialförbanden skulle kunna utgöra en förstärkningsresurs
            till polisens nationella insatsstyrka. I stort sett alla förband
            skulle kunna utgöra en resurs om det uppstod ett behov av att
            förstärka bevakningen av känsliga objekt, till exempel större
            flygplatser vid ett allvarligt terroristhot. Det stora problemet
            är i grunden inte bristande lagstiftning eller författningsstöd
            – myndigheter har rätt att begära stöd från varandra – utan snarare
            är problemet olika myndigheters tendens att vilja skaffa egna
            resurser för alla tänkbara eventualiteter. Detta leder till en
            misshushållning med statens medel. En annan faktor som bidrar
            till att Försvarsmaktens resurser riskerar att bli outnyttjade
            i situationer där de skulle kunna göra stor nytta, är att det
            inte genomförs några mer omfattande samövningar. Alltså praktiska
            övningar där olika myndigheter på ett handfast sätt får tillfälle
            att lära sig om Försvarsmaktens olika förmågor. De fyra regionala
            staber som nu upprättas för att utöva territoriell ledning och
            förbättra samverkan mellan civila och militära myndigheter, bör
            därför också ges uppgiften att initiera en ökad övningsverksamhet
            där kvalificerade militära resurser (inte bara hemvärnet) ställs
            till andra myndigheters förfogande för att bidra vid naturkatastrofer,
            stora olyckor eller andra händelser som kan påverka människors
            säkerhet. Det är inte heller osannolikt att en ökad samverkan
            med civila myndigheter skulle kunna vara en motivationshöjande
            faktor för de soldater som ska tjänstgöra under lång tid i Försvarsmakten
            och kanske därför skulle finna övningar av annan karaktär, än
            rent militära, som stimulerande.
          </p>
          <p xml:id="i-JNqquvaM4hpCwHnj5hbsiZ">
            Det är dock inte enbart Försvarsmaktens personalförsörjning som
            måste lösas skyndsamt. Det faktum att anställda idag från ena
            dagen till den andra kan gå från en anställning inom statsförvaltningen
            till att få en anställning inom försvarsindustrin kan också det
            vara ett problem i vissa hänseenden.
          </p>
          <p xml:id="i-9jz6N5VzoowFShqhbz1J4P">
            Försvarsområdet är unikt till sin karaktär. Relationen mellan
            staten och industrin är ofta mycket tät och sekretessbehovet stort.
            I regeringens proposition Försvarspolitisk inriktning – Sveriges
            försvar 2016–2020 gör regeringen bedömningen att behovet av, och
            möjligheterna till, att införa ett karenssystem för personal som
            lämnar statsförvalt­ningen till förmån för försvars- och säkerhetsindustrin.
            Blotta misstanken om att någon på ett otillbörligt sätt skulle
            kunna gynnas av dessa övergångar på skattebetalarnas bekostnad
            måste undvikas. Ett viktigt steg i den riktningen skulle kunna
            vara införandet av ett karenssystem för personal som lämnar statsförvaltningen
            till förmån för försvars- och säkerhetsindustrin.
          </p>
          <head xml:id="i-JQpMNMTjwoityXJ8HuVQQS" type="h1">
            Markstridskrafterna
          </head>
          <p xml:id="i-7oKVg91pugwd19bqqyD6uT">
            I och med att det nationella försvaret åter blivit en huvuduppgift
            för Försvarsmakten bör förbanden organiseras så att de är snabbt
            gripbara och där alla nödvändiga system ingår i förbandet från
            början och därmed också regelmässigt övar tillsammans. Denna princip
            bör gälla upp till brigadnivån. Bland annat innebär det att alla
            komponenter som ingår i en brigad, manöverbataljoner, artilleri,
            luftvärn mm mobiliseras i samma område. Inte som idag vara beroende
            av att olika funktionsförband måste transporteras från olika landsändar
            som t ex i artilleriets fall från Boden. För att med rimlig säkerhet
            kunna möta en angripare i de mest prioriterade områdena och kunna
            föra strid tillräckligt länge för att hinna ta emot eventuell
            utländsk hjälp bör dagens två brigadekvivalenter (det är inte
            samövade brigader) i framtiden utökas till fem kompletta brigader.
            En naturlig utveckling vore att de idag existerande garnisonerna
            i Revinge (Skåne), Skövde och Boden utvecklades till brigadregementen.
            Två garnisoner måste återskapas med uppgiften att vardera sätta
            upp en brigad. Av operativa skäl pekar två områden ut sig för
            dessa förband. Dalarna och Södermanland. I fallet Dalarna skulle
            det innebära ett förband som kan ges vinterutbildning och därmed
            vara en förstärkningsresurs för övre Norrland, eller också kunna
            verka i riktning mot Stockholm. Dessutom skulle förbandet vara
            en viktig resurs för att öka säkerheten i att eventuella Natoförstärkningar
            från Norge (Trondheimområdet) skulle kunna tillföras. Älvdalens
            övnings- och skjutfält utgör också mycket bra övningsterräng där
            mycket av förbandets verksamhet skulle kunna bedrivas. En återskapad
            brigad i Södermanland skulle innebära att det fanns ett förband
            som snabbt skulle kunna förstärka försvaret av Stockholm eller
            ingripa mot ett angrepp riktat mot östkusten. Därutöver bör det
            organiseras två stridsgrupper, en större för ett inledande försvar
            av Stockholmsområdet (innan förband från andra delar av Sverige
            hinner tillföras) och en mindre för försvaret av Gotland bestående
            av en mekaniserad, avsevärt förstärkt, bataljonsstridsgrupp. Här
            bör speciella åtgärder vidtas för att, så långt möjligt, bemanna
            den med lokalrekryterad personal då möjligheterna att föra resurser
            till ön när väl ett angrepp inletts får betraktas som ytterst
            begränsade.
          </p>
          <p xml:id="i-28McQBWPZY19nB8FNzYmwb">
            Även med ovan föreslagna förstärkningar av markstridskrafterna
            kommer det att saknas en komponent för att på marken snabbt möta
            en angripare i oväntade riktningar. I utlandet, bland annat i
            Finland, finns redan idag långräckviddiga artillerisystem med
            skottvidder på upp till hundra kilometer. Sådana system skulle
            ge oss möjligheter att tidigt påverka en angripare som luftlandsätter
            eller landstiger i ett ”trupptomt” område. Exempelvis skulle ett
            förband med sådana långräckviddiga system grupperat på t ex på
            Djurgården i Stockholm kunna påbörja bekämpning av eventuella
            luftlandsättningar på Arlanda, Skavsta eller Ärna (Uppsala) eller
            också landstigningar i Norrtälje, Nynäs­hamn eller Oxelösund inom
            15–20 min. Tillgång på sådana system skulle till del lösa det
            eviga problemet, i ett till ytan så stort land som Sverige, hur
            tidigt påverka en angripare innan vi hinner dit med andra markstridsförband.
            Kopplat till införande av denna typ av långräckviddiga system
            bör det skapas en mycket lättrörlig, helikopter­buren, styrka
            med hög beredskap som snabbt kan flygas in till ett hotat område
            och där fungera som ”eldledare” till dessa system men även för
            att leda in flyginsatser (egna som eventuella allierades). Som
            ett led av moderniseringen av markstridsförbanden är förmåga att
            utnyttja drönare för bland annat spaningsuppgifter och förmågan
            att bekämpa fiendens drönare av vital betydelse. Här krävs satsningar
            redan tidigt.
          </p>
          <p xml:id="i-RKogKwMTEVgKSXQNLQ97VD">
            Frågan om långräckviddigt luftvärn tas upp under flygstridskrafterna.
            För interna­tionella uppgifter plockas förband med önskvärda egenskaper
            ihop från brigaderna eller andra enheter så att de passar den
            då aktuella uppgiften.
          </p>
          <head xml:id="i-4XoCuN4YG7cJUD3XUmk8Va" type="h2">
            Sjöstridskrafterna
          </head>
          <p xml:id="i-K8gBVwuUhigjqeHWXHjjs4">
            Frånvaron av ett kvalificerat luftvärnsrobotsystem på våra ytstridsfartyg
            begränsar kraftigt deras förmåga att lösa flera uppgifter, bland
            annat skulle de inte kunna eskortera transporter till sjöss i
            en situation där det föreligger ett lufthot.
          </p>
          <p xml:id="i-AqvL29hmfZTXBjNHkwJ8iE">
            Det lilla antalet fartyg skapar ett operativt problem genom att
            vi skulle tvingas att välja att basera i praktiken hela flottan
            på antingen Västkusten – för att skydda importsjöfart mot bland
            annat ett eventuellt ubåtshot, eller i Östersjön – för att bidra
            till att skydda fastlandet och Gotland. Antalet stridsfartyg bör
            därför utökas till en nivå där det är möjligt för flottan att
            verka på väst- och ostkusten samtidigt. Förmågan att hantera ett
            ubåtshot är speciellt viktig då det kan vara aktuellt även i situationer
            då det inte föreligger en öppen konflikt. Ubåtsinsatser kan genomföras
            anonymt i en kris­situation för att exempelvis utöva påtryckningar.
          </p>
          <p xml:id="i-JPYAkb2CfstnwsYjUJCZDt">
            För att kunna utnyttja fartygsförbandens rörlighet är det viktigt
            att de har möjligheter att snabbt ombasera från en kuststräcka
            till en annan. Den nu existerande basorganisa­tionen innebär där
            stora begränsningar. Ubåtar bedöms även i framtiden vara ett mycket
            effektivt vapen och som är svårt för en motståndare att bekämpa.
            Genom att en operation mot den södra delen av Sverige alltid kommer
            innebära sjötransporter för en angripare bör våra möjligheter
            att agera med ubåtar säkerställas.
          </p>
          <p xml:id="i-9w2mXTSGGYH51k3mpA9ciC">
            Flottans fartyg ska vara bemannade med kontinuerligt tjänstgörande
            personal för att kunna upprätthålla en hög beredskap. Det är måttligt
            personalkrävande system men har en ”hög profil” – synlighet –
            med vilken vi, i en krissituation, kan markera att vi både kan
            och vill hävda vår suveränitet.
          </p>
          <p xml:id="i-3oMCzsNFHPzKnCE9igQjSa">
            Sammantaget innebär detta att antalet ytstridsfartyg bör utökas
            med i storleksord­ningen fyra till sex, antalet minjaktfartyg
            fördubblas, antalet ubåtar bör utökas till minst sex helst åtta
            och basresurserna i Stockholmsområdet och på Västkusten kraftigt
            förstärkas.
          </p>
          <p xml:id="i-VSX5HzhBhW9jfEJRb2LLq1">
            Utökade baseringsmöjligheter innebär också ett ökat behov av
            att skydda baserings­områdena. Antalet amfibiebataljoner bör därför
            öka från en till två. Den i år reakti­verade kustrobotförmågan
            bör också utökas för att säkerställa att vi har ”överlappande”
            möjligheter att bekämpa sjömål men också för att kunna täcka upp
            i en riktning när andra sjömålsbekämpningssystem kraftsamlas i
            en annan riktning.
          </p>
          <head xml:id="i-48JsGfqXxjpbV7aLp4CnAX" type="h2">
            Luftstridskrafterna
          </head>
          <p xml:id="i-7UWzSZ4q4Mycj9tFLb2H8b">
            Kännetecknande för flygstridskrafterna är deras förmåga att intermittent
            kunna utveckla hög effekt och deras mycket stora rörlighet. Det
            gör att flygstridskrafter är oundgängliga för att försvara ett
            land med Sveriges yta och de stora havsområden som omger landet.
            Antalet flygplan bör därför inte tillåtas nedgå från dagens ca
            100 Jas C/D till endast 60 nya Jas 39 E. I närtid, fram till ca
            2025, bör därför i storleksordningen minst 40 JAS C/D bibehållas
            i samband med att Jas E tillförs. Därefter bör ytterligare Jas
            E tillkomma. Det inbär att flygvapnet skulle kunna sätta upp i
            storleksordningen åtta stridsflygdivisioner där huvudflygbaserna
            skulle vara Ronneby, Såtenäs, Uppsala och Luleå.
          </p>
          <p xml:id="i-9zAHX723gXfwxkMncUmMFm">
            En akilleshäl i dagens flygsystem är det begränsade antalet flygbaser.
            Baser är sårbara och hotas av flera typer av stridsmedel, flyganfall,
            robotanfall och sabotage. För att skapa ett rimligt skydd mot
            dessa hot krävs kvalificerade långräckviddiga luftvärns­system,
            möjligheten att sprida flygplanen på många baser och ett väl fungerande
            skydd på marken. Finns inte samtliga dessa komponenter är risken
            stor att flygplanen aldrig kommer till verkan – de blir utslagna
            på marken.
          </p>
          <p xml:id="i-NcTvPyWFgEMXkAMG8LYDXJ">
            Långräckviddiga luftvärnssystem för att skydda större områden
            (det kan vara flygbaser, flottans basområden, befolkningscentra
            och vital infrastruktur) är planerade att anskaffas, men i begränsad
            omfattning. Fyra kvalificerade enheter, var och en med flera utskjutningsanordningar,
            bör ge möjlighet att skydda Övre Norrland, Mälardalen, södra Sverige
            och Gotland samtidigt.
          </p>
          <p xml:id="i-9p8SssRzrtvxuNBr8R1pgm">
            Dessa långräckviddiga system bör ingå som en del i flygstridskrafterna
            då deras insats skulle vara mycket nära knuten till flygförbandens
            verksamhet.
          </p>
          <p xml:id="i-T7EdsoKrnqLWNrX22qDkST">
            Det nuvarande antalet basförband tillåter bara att ett begränsat
            antal flygbaser kan betjänas. Det försvårar bland annat utnyttjandet
            av civila flygplatser som reservbaser. Speciellt problematisk
            vore situationen om flygstridskrafterna skulle behöva kraftsamlas
            till östra Mellansverige eller Norrland. Basorganisationen bör
            förstärkas med inriktningen att varje flygdivision (ca 12–15 flygplan)
            kan ges ett spritt basområde med flera start och landningsmöjligheter
            samt att för att möjliggöra att flygstrids­krafterna kan kraftsamlas
            till olika landsändar. Sammantaget innebär det minst en tredubbling
            av Flygvapnets basorganisation.
          </p>
          <p xml:id="i-8ETwZprHFXuN28fihhhVW6">
            Det begränsade antalet radarspanings/stridsledningsflygplan,
            två stycken, gör det omöjligt att bedriva en kontinuerlig kvalificerad
            övervakning av Östersjön. Den förmågan bör utökas. Här kan dock
            olika tekniska lösningar vara tänkbara, bland annat en anskaffning
            av kvalificerade ”drönare” med stor uthållighet som skulle möjliggöra
            övervakning 24 timmar per dygn året om.
          </p>
          <p xml:id="i-TPAEYE64aTHwz7xQnAAREM">
            Bristen på en bred palett av vapen för att bekämpa markmål gör
            att flygstrids­krafterna bara i begränsad utsträckning kommer
            att ha förmåga att bekämpa markmål. Detta måste ses som speciellt
            allvarligt med hänsyn till den lilla volymen egna markstridsförband,
            de kan inte vara överallt. Flygstridskrafterna bör därför bland
            annat tillföras långräckviddiga vapen för markmålsbekämpning.
          </p>
          <p xml:id="i-LGGhA88FQgo8sCiKtAtmyw">
            Transportflygsresurserna utgör en viktig del såväl vid kraftsamling
            och försörjning av stridskrafterna, i det nationella försvaret,
            som i internationella insatser. Ju färre förband vi disponerar,
            desto viktigare blir det att kunna genomföra strategiska och operativa
            omgrupperingar snabbt. Transportflygresurserna bör långsiktigt
            vidmakthållas på minst nuvarande nivå. Med hänsyn till såväl behoven
            av civil flygräddning som flygräddningsberedskap vid militär flygverksamhet
            bör det övervägas om flygrädd­ningstjänsten inte borde återföras
            till flygvapnet. Här kan det också finnas ekonomiska fördelar
            kopplat till flygvapnets övriga helikopterverksamhet.
          </p>
          <head xml:id="i-69oGQmaCVLLTFNvKhyUrSp" type="h1">
            Sjö- och flygräddning
          </head>
          <p xml:id="i-3skTNZzM29t8cLCZhhsn9z">
            Som sjö- och flygräddningen idag är strukturerad ligger detta
            ansvar idag primärt hos Sjöfartsverket. Dagens struktur är ineffektiv
            eftersom kapitalintensiva resurser – helikoptrar – inte utnyttjas
            effektivt.
          </p>
          <p xml:id="i-52Pg29kzHarAuKKFPYrK4A">
            Ansvaret för sjöövervakning och räddningstjänst till sjöss ligger
            hos Kustbevak­ningen. Myndigheten har både en lång erfarenhet
            på området och tekniskt avancerade flygplan för uppgiften. Samtidigt
            ligger ansvaret för SAR (search and rescue), alltså efterforskning
            och räddning, hos Sjöfartsverket. Det kan vara både till sjöss
            och på fjället. Denna uppdelning är inte resurseffektiv och saknar
            större synergieffekter.
          </p>
          <p xml:id="i-8ruo6uLmiG4KCFfhG9rgyZ">
            Regeringen tillsatte 2011 en utredning som skulle se över Sveriges
            maritima resurser. Utredningen presenterades 2012 och förespråkar
            en lösning där Kustbevakningen och Försvarsmakten delar på uppdraget
            sjö- och flygräddning.
          </p>
          <p xml:id="i-XB9gNob14c91fjfagjWCyb">
            Utredningen föreslog att huvudmannaskapet för sjö- och flygräddningen
            går in under Kustbevakningen som i sin tur går in under Försvarsmakten.
          </p>
          <p xml:id="i-TpEPwfqiDstnkExRYQTqB3">
            Någon samverkan mellan Försvarsmakten och Sjöfartsverket vad
            gäller sjöräddning existerar inte i dag. Försvarsmakten har inte
            det uppdraget kvar, trots att man förfogar över 33 medeltunga
            helikoptrar. Sjöfartsverkets sju nyinköpta helikoptrar saknar
            lastkrok och kan inte bidra med att släcka skogsbränder. Försvarsmakten
            har inget uppdrag att stå i beredskap för sådant. När vi nu ska
            bygga upp det civila försvaret är det som rimligt att Försvarsmakten
            åter utgör en resurs i händelse av en katastrof.
          </p>
          <p xml:id="i-4ZB8HtUePvyS9yzs2JZ6Mt">
            Sjöfartsverket klarar heller inte av att fullt ut verka i fjällmiljö
            utan man tvingas begära hjälp från Norge.
          </p>
          <p xml:id="i-Uen43vm1eTimRahWzpfNyH">
            Sjöfartsverkets helikoptrar är en starkt underutnyttjad del av
            samhällets räddnings­tjänst. I genomsnitt lyfter varje helikopter
            från Sjöfartsverket på ett larm en (1) gång i veckan. På Umeåbasen
            hade man under 2014 bara 16 larm där man lyfte från basen. Det
            gick 6 månader och 10 dagar mellan två larm under vintern 2014/15.
          </p>
          <p xml:id="i-RPuoMjsqJBHFrZtL62x8kT">
            Vi stödjer en omorganisation till kustbevakningen och i sin tur
            under Försvars­makten, som utredningen föreslog, för att effektivt
            börja använda och utnyttja den här resursen.
          </p>
          <p xml:id="i-GoidvztmfNumqRiHPHjfHD">
            Försvarsmakten disponerar idag ett femtiotal helikoptrar och
            har lång erfarenhet av olika typer av räddningsuppdrag. Dessutom
            är ett av Försvarsmaktens senaste helikoptersystem anpassat för
            ”räddningsaktioner i svårtillgängliga områden och till sjöss”.
            För att uppnå ett effektivt utnyttjande av de helikopterresurser
            som idag står till statens förfogande är det nödvändigt att i
            större grad samverka myndigheter emellan. Men också att se över
            huruvida huvudmannaskapet för sjö- och flygräddning bör överföras
            till Kustbevakningen i enlighet med utredningen Maritim samverkan.
            Detta bör ges regeringen tillkänna.
          </p>
          <head xml:id="i-U7fkT96SdxKJDCvbcCX14y" type="h1">
            Cybersäkerhet
          </head>
          <p xml:id="i-Nu1kMG2S6UAZRfovYQ7urE">
            Vårt samhälle, liksom de flesta samhällen i världen, är och blir
            allt mer beroende av informationsteknik. Det kan gälla datorbaserad
            styrning och övervakning av viktiga samhällsfunktioner som t.ex.
            elförsörjning, vattendistribution, trafikreglering på vägar, järnvägar
            och i luften eller hantering av andra funktioner som betalningar,
            handel och information.
          </p>
          <p xml:id="i-TSD2gS6TXd5DohSEbivHj4">
            Den it-attack som drabbade världen våren 2017 veckor sedan är
            unik. Ingen gång tidigare har ett ransomwarevirus spridit sig
            så snabbt. Minst 200 000 företag, sjukhus, regeringsorgan och
            andra organisationer i omkring 150 länder har drabbats. Enligt
            den europeiska polismyndigheten Europol är de senaste dagarnas
            it-attack utan motstycke. Även svenska kommuner och företag har
            drabbats.
          </p>
          <p xml:id="i-8ua53kt2LJySsEfZMmG5Ra">
            Detta är inte någon ny företeelse. Minst en gång i veckan sker
            det en så pass allvarlig it-incident att den bedöms hota verksamheten
            hos svenska myndigheter.
          </p>
          <p xml:id="i-QZR6iJMGvv3sTUqUFYamBm">
            Sedan 1 april förra året har 260 it-incidenter rapporterats in
            till MSB fick vi nyligen erfara. Ett stort antal av incidenterna,
            eller intrången, har varit av så allvarlig karaktär enligt MSB
            att de haft stor eller mycket stor inverkan på myndigheternas
            verksamhets­kritiska tjänster. Detta är alltså bara de incidenter
            som inträffat hos myndigheter som är rapporteringsskyldiga.
          </p>
          <p xml:id="i-DLaZP3iKDiXVfWDzq8MMy8">
            FRA pekade i maj 2017 ut en statlig aktör som ansvarig för den
            mycket omfattande it-attacken Cloud Hopper mot Sverige. Detta
            var någonting som drabbade oss i början av april. FRA gick igenom
            hur en främmande stat infiltrerar företag och myndigheter genom
            tjänsteleverantörer. Skadlig kod placeras ut för att skapa en
            fjärrkontroll. Den främmande staten kommer via betrodda administratörskonton
            åt kunder hos tjänste­leverantörer, myndigheter, statliga bolag
            och industrier. Den främmande staten kommer även åt deras nätverk.
            Därefter kan den främmande staten ta den information som finns.
          </p>
          <p xml:id="i-M28qr174cEioHgG9WwibZW">
            En annan incident skedde i maj. Då drabbades minst 99 av världens
            195 självstän­diga stater av en cyberattack. Detta var en annan
            typ av attack, där datorer blev låsta och angriparna krävde motsvarande
            5 000 kronor för att låsa upp dem. Detta stoppade operationer
            i Storbritannien och skapade problem runt om i världen. I mars
            blev det norska försvarsmakten hårt attackerad av en cyberattack
            – som de norska myndig­heternas säger sannolikt kommer från Ryssland.
          </p>
          <p xml:id="i-CXJN1AHDAerPupy3XfVTNV">
            FRA gick i början av 2017 i år ut och berättade att Sverige varje
            månad utsätts för 10 000 cyberattacker från utländsk makt. Man
            berättade också att det finns cyberspioner som jobbar aktivt på
            att kunna släcka ned Sverige, någonting som exempelvis Ukraina
            har blivit utsatt för två år i rad. Sist var det en kall natt
            i mitten av december 2016 – när uppemot en kvarts miljon ukrainare
            blev utan ström.
          </p>
          <p xml:id="i-R6qVRC4o4eMizNs5JYK7AV">
            Vad detta skulle kunna få för konsekvenser i ett skymningsläge
            i svensk försvars­förmåga är någonting vi bara kan spekulera i,
            men vi är väldigt sårbara. En attack mot Sverige sker naturligtvis
            mot den svagaste punkten, och detta är en svag punkt.
          </p>
          <p xml:id="i-FTrzDrreA3dqL621qLExvd">
            Detta ska också ses i sammanhanget av rapporten Informationssäkerhetsarbete
            på nio myndigheter, som Riksrevisionen släppte 2016. I denna rapport
            kommer myndigheten fram till att informationssäkerheten bör prioriteras
            högre och att dagens arbete med informationssäkerhet inte når
            upp till en godtagbar nivå.
          </p>
          <p xml:id="i-Ur82UxxxU6ZSbgz4MCnrgq">
            Cyberangrepp kan leda till mycket omfattande följder för samhället,
            i vissa avseenden lika förödande som ett angrepp med konventionella
            vapen. Till skillnad från konventionella angrepp kan det vara
            utomordentligt svårt att identifiera vem som står bakom ett cyberangrepp.
            Frågan uppstår också, om man kan se cyberangrepp som en krigshandling,
            som kan besvaras med konventionell vapenmakt. Sannolikt inte då
            cyberattacker har en inbyggd osäkerhet som bl.a. gör att man aldrig
            med säkerhet kan veta vem som ytterst initierat angreppet. Hot
            om cyberangrepp kan dessutom utnyttjas i utpressningssyfte – inte
            bara mot företag och organisationer utan även mot regeringar.
            Samhället måste därför ha en god förmåga att såväl möta direkta
            angrepp som att avskräcka en eventuell angripare. Det kan bara
            ske på samma arena som hotet uppträder – cyberarenan.
          </p>
          <p xml:id="i-6Sjni2xeeDf6rCKStAVWbR">
            Systemet för informationssäkerhet, precis som det svenska krissystemet
            i övrigt, bygger på två grundprinciper: ansvars- och närhetsprincipen.
            Närhetsprincipen betyder att en kris först och främst ska hanteras
            där den inträffar av de närmast berörda och ansvariga. Ansvarsprincipen
            innebär att den som bedriver verksamheten i vanliga fall även
            är ansvarig i en krissituation. Om de lokala resurserna inte räcker
            till och om hanteringen av incidenten blir för omfattande kan
            statliga insatser bli aktuella. Genom att cyberhotet sällan kan
            avgränsas geografiskt eller till en enskild verksamhet innebär
            det att staten ofta kommer att spela en viktig, ibland avgörande,
            roll.
          </p>
          <p xml:id="i-BDY6TNETY6pdnHYSkq7QnT">
            Det finns sex myndigheter i Sverige som har ett av regeringen
            utsett ansvar för informationssäkerheten i samhället. Dessa myndigheter
            ingår i Samverkansgruppen för informationssäkerhet (Samfi). Att
            benämna Samfi som Sveriges cyberförsvar vore inte korrekt. Den
            är först och främst inriktad mot Sveriges informationssäkerhet
            och hantering av it-incidenter. De myndigheter som ingår i Samfi
            är Myndigheten för samhällsskydd och beredskap (MSB), Försvarsmakten
            (FM), Försvarets materielverk (FMV), Försvarets radioanstalt (FRA),
            Rikspolisstyrelsen (RPS) (som representeras genom Rikskriminalpolisen
            och Säkerhetspolisen) samt Post- och telestyrelsen (PTS). MSB
            har främsta ansvaret för informationssäkerheten i Sverige. De
            övriga myndig­heternas aktivitetsområden är främst av stödjande
            och förebyggande karaktär.
          </p>
          <p xml:id="i-DSgbk2m1pqVxRMAgRi9cqD">
            Ett problem med skyddet mot cyberhot är att mycket av infrastrukturen
            och handeln och andra funktioner är beroende av företag eller
            ägs av företag. Dessa är vinstdrivande och i vissa fall obenägna
            att satsa stora medel i förebyggande syfte då det är svårt att
            värdera nyttan i förväg. Detta kan jämföras med kostnader för
            försäkringar eller för våra gemensamma samhällsfunktioner som
            brandkåren eller Försvarsmakten. Samhället måste därför införa
            regler och även vidta andra åtgärder för att underlätta för företag
            som är beroende av datorbaserad systemstyrning och övervakning
            samt tvinga dem att vidta förebyggande åtgärder som minskar samhällets
            sårbarhet mot hot och angrepp inom cyberdomänen.
          </p>
          <p xml:id="i-UbJdAosXBwGZ6CsGyM6esH">
            Det ligger i sakens natur att det inte är möjligt att förutse
            hur eventuella cyber­attacker kan se ut om man själv inte bedriver
            forskning och försök på hur cyberattacker kan genomföras. Kan
            man inte agera aktivt mot en angripare kan redan organisationer
            eller stater med tämligen små resurser överbelasta våra system
            eller ostört söka svagheter i vårt skydd mot cyberattacker. Det
            är därför angeläget att vi utvecklar en egen förmåga för att aktivt
            kunna motverka cyberattacker. Därför ser Kristdemokraterna positivt
            på att regeringen nu gett Försvarsmakten i uppdrag att arbeta
            fram ett förslag till cyberförsvar.
          </p>
          <p xml:id="i-Xs2VyjFp3fNRMy6eGkmymN">
            En förutsättning för att vidta såväl passiva som aktiva motåtgärder
            är att det finns en organisation med bred kompetens. Det innebär
            bland annat att alla myndigheter, företag och organisationer måste
            ha en skyldighet att rapportera alla former av cyberangrepp som
            riktas mot dem till en central myndighet. Detta är ett nödvändigt
            led för att skapa den kunskapsbredd som krävs för att möta olika
            typer av cyberangrepp. Det är dock omöjligt att skapa ett rimligt
            skydd mot cyberangrepp utan omfattande internationell samverkan
            rörande olika aspekter av cyberhotet. Även denna samverkan skulle
            underlättas om den hanterades av en för ändamålet utpekad organisation.
          </p>
          <p xml:id="i-R9DX8jFGYLYb7THK6B48Yf">
            En sådan organisation skulle också ha en viktig roll genom att
            ge råd om hur man skyddar sig mot cyberangrepp till de företag,
            myndigheter och organisationer vars verksamhet är starkt beroende
            av fungerande it-system. En speciell aspekt på cyberkrigföring
            är den roll som den spelar i militära sammanhang. De flesta moderna
            vapensystem är i dag beroende av avancerad informationsteknologi,
            t.ex. satellit­navigering, radarsystem, informationsöverföring
            m.m. Det innebär att det mesta av militär verksamhet kräver såväl
            kvalificerat skydd mot cyberangrepp som att angrepp mot en motståndares
            informationssystem kan ge mycket stora fördelar. Detta bör ges
            regeringen tillkänna.
          </p>
          <head xml:id="i-Bo3c7HHyoSYbNThnsT8PYy" type="h1">
            Redundans i samhällskritiska system
          </head>
          <p xml:id="i-EhQVWJWVbP9biW872oDEfg">
            Cybersäkerhet är dock så mycket mer än ett aktivt skydd mot antagonister
            som har för avsikt att förstöra ett annat lands it-infrastruktur.
            Cybersäkerhet handlar också om att värja sig mot fel och brister
            i system som gör att system oplanerat stängs av eller slutar att
            producera pga. okända fel och brister. Detta har vi t.ex. sett
            vid tillfällen då flygplatsradar och kommunikationer slagits ut
            och flygplan fått dirigeras om eller inte haft möjlighet att lyfta/landa.
            Detta är ytterst problematiskt och påvisar en brist både på systemresiliens
            och en uppenbar brist på redundans.
          </p>
          <p xml:id="i-E86Cn5K2fLU1yhKWvUxxqL">
            Med dagens system är det möjligt att bygga in både resiliens
            och redundans utan att man nödvändigtvis behöver ha flera olika
            kompletta system för samma uppgift. Detta är ett arbete regeringen
            borde se över för samhällskritiska system såsom flygplatsers kritiska
            system, betalningskritiska system, ledningssystem för blåljusmyndigheter
            samt andra system som kan klassas som kritiska för samhällets
            grundfunktionalitet.
          </p>
          <head xml:id="i-9hKEDLYXdAVCRZkDyLY7nR" type="h1">
            Psykologiskt försvar
          </head>
          <p xml:id="i-GXgRxAwXDNYH4Ldapmf8Sk">
            Under Rysslands annektering av Krim såg vi tydliga exempel på
            hur hybridkrigföring användes – och idag används mer än någonsin.
            Hur Ryssland genom att så tvivel i vem som gjorde vad, när det
            gjordes och hur det gjordes, effektivt missledde omvärlden och
            försvårade beslutsfattandet. Detta är en medveten och genomarbetad
            strategi för att sprida desinformation och skapa osäkerhet – både
            bland beslutsfattare och hos den allmänna opinionen. Idag är Sverige
            sårbart för denna typ av informationskrigföring. Det är som en
            form av ständigt pågående visklek där man varken vet vad som sades
            från början eller vem som sa det.
          </p>
          <p xml:id="i-K85j8hYBdAWDrvdt6AaEQw">
            Exempel finns också på hur Ryssland genom skrämselpropaganda
            har försökt förmå länder att ta eller inte ta vissa beslut och
            på så vis styra länders politiska debatt.
          </p>
          <p xml:id="i-LaZGdKM8agrZV1zPHJJk9i">
            Vi föreslår att ansvaret för det psykologiska försvaret idag
            lyfts ut ur MSB:s ansvarsområde och återigen görs till en egen
            myndighet med tydlig offentlig profil. Det är viktigt att offentliggöra
            de informationsangrepp som sker mot Sverige för att höja medvetandenivån
            hos såväl journalister som allmänhet. Men det psykologiska försvaret
            handlar inte enbart om aktivt påverkansarbete. Det behövs också
            ett arbete för att rusta människor redan från skolåldern. Det
            handlar inte minst om att tidigt lära sig källkritik och att bli
            medveten om att informationskrigföring förekommer.
          </p>
          <p xml:id="i-TSbqti1uFvcJoUCBzQwQH3">
            Men, inte bara enskilda individer utan även etablerad media är
            i ett utsatt läge. Tidspress kan göra det svårt att hinna källgranska
            texter och nyheter. Det gör att journalister kan användas, och
            har använts, för att sprida desinformation och propaganda förklätt
            till nyheter.
          </p>
          <p xml:id="i-6onbcr7h9WGYe1fp6RLtiS">
            En annan huvuduppgift för en ny myndighet bör vara att stödja,
            bidra till och sprida forskning kring informationskrigföring och
            propaganda. Därför är det viktigt att vi får en självständig myndighet
            med ansvar för det psykologiska försvaret. För detta avsätter
            vi 40 miljoner kronor kommande år.
          </p>
          <head xml:id="i-No64p1B2tkk5LSrscMvAWc" type="h1">
            Rymdsäkerhet
          </head>
          <p xml:id="i-A7eF3DtmFTZYBxasKiQfxF">
            För att säkerställa att även nya möjligheter tas tillvara likaväl
            som att en förmåga byggs upp mot nya potentiella hot är det av
            största vikt att nya möjligheter likaväl som hot identifieras.
            Ett område där det blir allt mer viktigt att bygga upp en strategi
            och kompetens inom är rymden. Det är främst en arena för forskning
            och inom en överskådlig framtid näringsliv. Men, både klimathot
            och säkerhetsaspekter måste vara en del i utvecklingen av exploateringen
            av rymden.
          </p>
          <p xml:id="i-VJTqA1xXCdJqD1hZpQLERX">
            Sverige bör vara en av de nationer som framhåller åsikten att
            rymden i sig själv ska fortsätta vara ett område som inte militariseras.
            Men, oavsett internationella konven­tioner så är satelliter idag
            avgörande för livet som vi känner det på jorden. Navigering, vädersatelliter
            och kommunikationssatelliter är bara tre väsentliga områden där
            rymden idag fyller en avgörande roll. På detta område är det således
            av största vikt att det byggs upp både redundans systemen emellan
            såväl som resiliens i systemen. Därför är t.ex. EU:s Galileoprojekt
            något vi kristdemokrater tycker fyller en viktig kompletterande
            funktion till dagens befintliga GPS-system.
          </p>
          <p xml:id="i-A4m5Lmkvh7WKzQ2JmRwztS">
            Av dessa anledningar ser vi positivt på den rymdstrategi rymdutredningen
            föreslog. I den strategi som tas fram bör, utöver redan utpekade
            områden, säkerhet göras till ett av de övergripande målen.
          </p>
          <head xml:id="i-FAygnQc8DQCBAsMsDvg1fo" type="h1">
            Utred samlad logistiktjänststrategi
          </head>
          <p xml:id="i-MQYeQtHBMrnBnvZw1JGfEK">
            I dag betraktas försvarsindustrin i många länder som ett viktigt
            nationellt intresse. Här spelar även arbetsmarknadsintressen och
            viljan att utnyttja försvarsindustrin som en ”teknikdrivande”
            faktor i näringslivet in. Detta är mer eller mindre uttalat i
            olika länder. Våra nära samarbetspartner Norge och Finland har
            klart uttalade strategier för att utveckla sin egen försvarsindustri
            för att tillgodose speciella nationella behov. I det finska fallet
            är t.ex. industrins roll i kris- och konfliktsituationer en viktig
            inflytelse­faktor. Sammantaget innebär detta att försvarsindustrier
            aldrig kommer att arbeta på en fullt ut konkurrensutsatt marknad.
          </p>
          <p xml:id="i-QvmVuBp794bBh9M7Mn9fSu">
            Sverige saknar i dag en sammanhängande försvarsindustristrategi
            där säkerhets­politiska överväganden, försvarsindustrins roll
            i det nationella försvaret, dess roll som internationell samarbetspartner
            samt Sveriges teknologiska möjligheter vägs samman. Kristdemokraterna
            anser det som mycket angeläget att en sådan strategi utarbetas.
            Viktiga komponenter i en sådan strategi bör vara:
          </p>
          <p xml:id="i-L3GbV2qyrX8FMw2c1WVjKG">
            Hur säkerställer vi tillgången till utländsk försvarsmateriel
            även vid kriser och konflikter i vår omvärld och i situationer
            då betalning i form av pengar är av underordnad betydelse, utan
            främst försvarsmateriel efterfrågas? Inom vilka försvars­relaterade
            teknologiområden kan vi till rimliga kostnader upprätthålla en
            hög och internationellt konkurrenskraftig nivå och därmed vara
            en internationellt intressant samarbetspartner? Hur säkerställer
            vi en nära samverkan mellan Försvarsmakten och försvarsindustrins
            kompetenser i kris- och krigssituationer? Hur verkar vi för ett
            utökat nordiskt och europeiskt samarbete inom försvarsindustriområdet?
          </p>
          <p xml:id="i-3ARb6N3LkkrNKegjqweZ9j">
            Varje land har rätten till självförsvar. Det finns situationer
            där bruket av vapenmakt kan vara det enda sättet att avvärja humanitära
            katastrofer. Sverige är beroende av att kunna importera vapen
            eller delar till vapensystem för att vi ska kunna försvara vårt
            land och för att vi ska kunna delta i fredsskapande operationer.
            På samma sätt är andra länder beroende av import av försvarsmateriel
            för att kunna lösa samma uppgifter. Att vi själva skulle tillverka
            alla de olika system som Försvarsmakten behöver för att kunna
            lösa sina uppgifter är såväl ekonomiskt som tekniskt omöjligt.
          </p>
          <p xml:id="i-WTCtqBGX8Tk9H6wKwZZc13">
            Problemet är att se till att sådan försvarsmateriel som vi tillverkar
            eller är med och utvecklar tillsammans med andra inte kommer i
            händerna på regimer eller grupper som inte delar våra värderingar
            avseende demokrati och mänskliga rättigheter. Den interna­tionalisering
            som sker inom alla områden, även tillverkning och utveckling av
            försvars­materiel, gör att denna fråga inte enbart är ett svenskt
            nationellt problem utan även måste bli en del av vårt samarbete
            inom ramen för olika internationella organisationer som FN, EU
            och Nato.
          </p>
          <p xml:id="i-E9huVJNyaCoAWB4BkEinkk">
            Enligt dagens krigsmateriellag får tillstånd enbart ges om exporten
            är till fördel för svensk försvars- och säkerhetspolitik. Exporten
            får inte ske till krigförande länder och inte leda till att mänskliga
            rättigheter kränks. Sverige skiljer därför på försvarsmateriel
            för strid och övrigt försvarsmateriel.
          </p>
          <head xml:id="i-EM2apHvVp5nEwjVJUYfMn6" type="h1">
            Underrättelsetjänst
          </head>
          <p xml:id="i-LfgCPTrZZGguN5kpTWSvdH">
            Traditionellt har utrikesunderrättelsetjänsten varit ett område
            som i första hand hanterats av den militära underrättelsetjänsten
            (MUST) och Försvarets radioanstalt (FRA). När det gäller exempelvis
            organiserad brottslighet har polisen och tullen kraftigt utökat
            sitt samarbete såväl inom ramen för EU som med enskilda utländska
            polisorganisationer. Flera av de hot som finns rörande internationell
            terrorism och internationell droghandel – som i båda fallen kan
            ha beröringspunkter till vårt deltagande i fredsoperationer –
            berör flera myndigheter. Vår strävan att förhindra spridning av
            massförstörelsevapen kräver samverkan mellan flera svenska och
            utländska myndigheter, för att exempelvis identifiera och hindra
            försäljning av ”dual use”-teknologi. De områden där det är oklart
            vilken eller vilka myndigheter som borde ansvara för nödvändig
            inhämtning av information ökar.
          </p>
          <p xml:id="i-UaW6GbBBULv529kXT4zoTx">
            Även om det sker en viss samverkan mellan de svenska myndigheterna
            i dag är risken stor att information som inhämtats av en myndighet
            inte kommer de andra myndigheterna till kännedom, därför att man
            inte inser den andres behov av informationen. Likaså föreligger
            det en risk att flera myndigheter samtidigt bedriver likartad
            underrättelseinhämtning.
          </p>
          <p xml:id="i-Sh3Yi6UHE1LjoYPMsi1aFU">
            Inom det område som skulle kunna benämnas ”politisk underrättelsetjänst”
            – t.ex. bedömningar av länders förmåga och vilja att skaffa sig
            massförstörelsevapen eller deras tänkbara agerande i internationella
            konflikter – sker det i dag informationsinhämtning och analys
            vid ett flertal myndigheter. Detta behöver inte var av ondo då
            olika perspektiv bidrar till en breddad bild och ett bättre beslutsunderlag.
            Det vore dock värdefullt om det fanns en organisation som hade
            ett tydligt mandat att inhämta och analysera information från
            utlandet på stor bredd, inte bara inom ett visst sakområde. Risken
            för att viktig information ”faller mellan stolarna” skulle därmed
            kunna minimeras.
          </p>
          <p xml:id="i-7Ue6zGEVRiLZaivvwr2BAp">
            Behovet av specifikt militär och polisiär underrättelseinhämtning
            kommer alltid att finnas och måste hanteras av personal med god
            kunskap inom dessa sakområden. De måste fortsatt vara nära knutna
            till ansvariga myndigheters verksamhet.
          </p>
          <p xml:id="i-BKaQdyPG85sh3v4cSoR7aX">
            Kristdemokraterna föreslår därför att det tillsätts en utredning
            som analyserar de behov av utlandsunderrättelser som krävs för
            att ge regeringen bästa möjliga underlag i dessa frågor, hur dagens
            struktur bidrar till detta, var det finns brister samt om det
            finns skäl att förändra underrättelseorganisationsstrukturen eller
            inte. I utredningsdirektiven bör också principen om maktdelning
            ingå.
          </p>
          <head xml:id="i-Wkdxqx2quTs8YRyhSiwpvm" type="h1">
            Arktis
          </head>
          <p xml:id="i-ANPpdawJ5be2ceNs5euKvc">
            Arktis ökar snabbt i betydelse, ur både militär och klimatsynpunkt.
            Vi ser redan i dag att isen i de arktiska områdena smälter fortare
            än vad tidigare prognoser förutsett. Det öppnar upp nya handelsvägar,
            men samtidigt riskerar det att utlösa en stormakts­konkurrens
            såväl av kontrollen över dessa som om de naturresurser vilka sannolikt
            finns i Arktis. Detta kopplat till dess fortsatta eller ökande
            betydelse för såväl basering av kärnvapenmissiler som skydd mot
            sådana talar för en ökad militarisering av regionen på sikt.
          </p>
          <p xml:id="i-XREV8nzKgrNVHVR1bEv5aB">
            Arktis bedöms innehålla 13 % respektive 30 % av världens i dag
            ännu icke upptäckta förekomster av olja och gas. Militärt har
            Arktis under mycket lång tid varit av strategisk betydelse för
            Ryssland genom att huvuddelen av Rysslands kärnvapenbestyckade
            ubåtar har sina baser på Kolahalvön. Senaste tiden har Ryssland
            också valt att bygga ut sin militära närvaro i Arktis genom att
            antingen öppna nya baser eller anlägga nya på bl.a. Nysibiriska
            öarna, Novaya Zemlya, Franz Josef Land and Severnaya Zemlya. Till
            detta kommer Rysslands prioritering av kärnvapen inom ramen för
            sin militärreform. Sammantaget är det tämligen tydligt att intresset
            för det arktiska området inte kommer att minska.
          </p>
          <p xml:id="i-5FQb9WCVsp4rTBmx3trjKm">
            Men även klimataspekterna där vi ser en allt större issmältning
            i området skapar svårigheter att tydligt identifiera konsekvenserna
            av klimatförändringar och på kort sikt står det klart att den
            globala uppvärmningen och miljöförstöringen med stor sannolikhet
            kommer att få allvarliga konsekvenser på längre sikt. Issmältningen
            gör att Arktis inom något decennium kommer vara isfritt väsentliga
            delar av året vilket gör att de ekono­miska aktiviteterna kommer
            att tillta snabbt. Det gäller sjöfart, fiske samt olje- och gasutvinning.
            När Arktis fullt ut kan utnyttjas för sjötransporter kommer transport­sträckan
            från Japan, Sydkorea och norra Kina till Europa förkortas med
            ca 40 %, vilket innebär stora ekonomiska vinster.
          </p>
          <p xml:id="i-VwVkZvdyWkkjm8hnxm8nLa">
            För USA:s del är Arktis viktigt för skydd mot interkontinentala
            robotar. Samt att flertalet länder som på något sätt har eller
            gör anspråk på delar av Arktis idag har någon form av militär
            aktivitet i området.
          </p>
          <p xml:id="i-FaArfw6iJiJtBFQBoF8o7D">
            Vidare fick Kina 2013 observatörsstatus i Arktiska rådet. Kinas
            redan i dag stora, och växande, ekonomiska och militära styrka
            kommer innebära att landet, med eller mot sin vilja, behöver engagera
            sig i globala säkerhetsfrågor. Kinesiska ställningstaganden, t.ex.
            rörande Arktis och skydd av handelsvägar, kommer sannolikt att
            påverka även oss. Det är osannolikt att Kina inom överskådlig
            tid kommer kunna konkurrera med USA militärt.
          </p>
          <p xml:id="i-G5aE5gCFXhDrZcufdo3oet">
            Av dessa anledningar ser vi positivt på att den svenska Arktisstrategin
            betonar vikten av att Arktis är och ska förbli ett långspänningsområde.
            Men det är viktigt att Sverige även fortsättningsvis aktivt arbetar
            med relationerna inom Arktiska rådet och samtidigt bevakar potentiella
            frågor rörande klimat, naturresurser och säkerhetspolitik som
            sannolikt kommer att tillta i en nära framtid.
          </p>
          <head xml:id="i-RewZoW6kKGfNn7k3thns68" type="h1">
            Vägen framåt mot två procent
          </head>
          <p xml:id="i-M8pahAteKRpoJcn2cSu7LH">
            Givet det allt oroligare omvärldsläget och Sveriges centrala
            betydelse i Östersjö­området, inte minst geografiskt, ser Kristdemokraterna
            det som nödvändigt att successivt öka försvarsanslagen till två
            procent av BNP. Målet är att den nivån ska nås 2027. Dock krävs
            åtgärder redan i närtid för att avhjälpa akuta brister i såväl
            Försvars­makten som i det civila försvaret, samt för att bädda
            för en utökning av krigsorganisa­tionen från 2021 och framåt.
            Vi vill därför att försvarsbudgeten redan nu förstärks med i tolv
            miljarder kronor fram till och med 2020. Det är en ökning med
            ca femtio procent utöver vad överenskommelsen mellan regeringen,
            moderaterna och centerpartiet innebär.
          </p>
          <p xml:id="i-Xe63MJ4QduBXt4uyWLhsjS">
            Åtgärder för att stärka det svenska Totalförsvaret hastar. Vi
            är sent ute. Vid Nato-toppmötet i Wales 2014, efter den ryska
            annekteringen av Krim och aggressionen mot Ukraina, fastslogs
            att medlemsländernas försvarsanslag minst skulle vara två procent
            av BNP. Många av våra grannländer är på god väg att nå dit.
          </p>
          <p xml:id="i-VMA9W2Ly6yDji8D8zRjTRt">
            Litauen och Lettland, som båda låg kring 1 procent 2015 beräknas
            dubbla sina försvarsanslag till 2018 och uppnå Natokravet. Tysklands
            Angela Merkel har deklarerat att Tysklands målsättning också är
            2 %. Polen och Estland har redan nått målet och diskuterar avsevärda
            höjningar därutöver. Norge ligger idag på omkring 1,7 %. Sverige
            ligger på cirka 1,1 %.
          </p>
          <p xml:id="i-XXbuJ5apkdQgyyPjxYoius">
            Den senaste försvarsöverenskommelsen från i somras, som vi Kristdemokrater
            inte kunde godta då vi ansåg tillskotten vara för små, betyder
            att vi fortsatt kommer att ligga kvar på den låga nivån. Här får
            vi inte heller glömma att alla våra grannländer (utom Finland)
            är medlemmar av Nato och därmed kan påräkna stöd från alliansen,
            något som vi inte på något vis är garanterade idag.
          </p>
          <p xml:id="i-TTXPF3bhAhZbDbF2kAUCrf">
            Kristdemokraterna anser att Sverige ska ansluta sig till försvarsalliansen
            Nato. Vid en allvarlig kris eller i värsta fall ett krig som berör
            något eller några länder i Östersjö­området kommer Sverige att
            dras med varken vi vill eller inte. Oberoende om vi är medlemmar
            i alliansen eller inte. Vi anser därför att vi redan i fred ska
            planera och förbereda hur att tillsammans med Nato försvara Sverige
            och hur vi ska agera tillsammans med våra närmaste grannländer.
            Ett svenskt Natomedlemskap kommer också höja tröskeln avsevärt
            i det fall någon överväger använda militära maktmedel i vårt närområde
            för att uppnå politiska mål. Stabiliteten och säkerheten i Östersjö­regionen
            skulle öka.
          </p>
          <p xml:id="i-ScYeykZwjDe3JPDaag9Dbj">
            Det finns mycket konkreta skäl till att Kristdemokraterna driver
            på för ökade försvarsanslag och att vi ska nå tvåprocentsmålet
            för försvarsanslaget.
          </p>
          <list style="ul">
            <item xml:id="i-WwF1xXtCBzctK7TxUoofPM">
              Arméns krigsorganisation fördubblats bl a genom att de regementen,
              P 7, P 4, Livgardet och I 19, som idag tillsammans sätter upp
              våra nuvarande två brigader, ska sätta upp var sin brigad. Funktionsregementena
              för artilleri, ledning, logistik etc, måste förstärkas i motsvarande
              omfattning. Totalt kommer vi då ha fyra brigader, förutom stridsgruppen
              på Gotland som också utökats och dessutom kompletterats med bl
              a kvalificerat luftvärn. Idag är armén alldeles för liten och
              vårt förslag innebär att den fördubblas från dagens 15 000 man
              till 30 000 man. Dessa behöver också öva betydligt mer än vad
              som är fallet idag. Mycket av arméns materiel börjar också bli
              föråldrad och måste antingen omsättas eller moderniseras.
            </item>
            <item xml:id="i-896QG4AGg6xMEvaXVxoxrU">
              Antalet fartyg i Marinen utökats så att vi samtidigt kan operera
              i Östersjön och på Västkusten. Den förmågan finns inte idag. Hamnarna
              på västkusten, främst Göteborg, är helt avgörande för Sveriges
              försörjning. Vi kan inte stirra oss blinda på bara Östersjön.
            </item>
            <item xml:id="i-KLBBZsdzKFoerboGrWbdss">
              Ytterligare en amfibiebataljon upprättas. Sverige har den längsta
              kusten av alla stater i Östersjöområdet, samtidigt ger våra skärgårdar,
              amfibieförbandens ”hemma­terräng”, goda möjligheter att försvåra
              ett angrepp mot Sverige.
            </item>
            <item xml:id="i-YUQnnow7cwRaQcLxXaTs1Q">
              Antalet flygplan i Flygvapnet måste vara kvar på samma nivå som
              idag, ca 100 plan. Att fortsätta på den nu inslagna vägen att
              skrota samtliga dagens JAS-plan i förtid vore en kapitalförstöring
              av gigantiska och skulle dessutom innebära en försämring av svensk
              försvarsförmåga i en ytterst orolig tid. Vi vill därför att 40
              av dagens mycket moderna JAS 39 C/D behålls. De ska används parallellt
              med de 60 st JAS 39 E som är beställda och som levereras i början
              på 2020-talet.
            </item>
            <item xml:id="i-GBv4Nx6133wKAXTPxe49Yi">
              Flygvapnets basorganisation byggts ut för att säkerställa att
              flygplanen kan spridas. Därmed minskar risken för att de blir
              bekämpade på marken.
            </item>
            <item xml:id="i-ATbfriu4ZkBHzxARmb4kUn">
              Värnpliktssystem utvecklas ytterligare, det krävs för att fylla
              upp befintliga förband och nya för att sätta upp nya förband i
              Försvarsmakten. Den personalförsörjnings­modell som försvaret
              lutat sig mot hittills har visat sig otillräcklig och kommer än
              mer vara så när krigsorganisationen ska bli större.
            </item>
            <item xml:id="i-849KA9jdNx5nLNW6Q1P2i8">
              Hemvärnet utvecklas ytterligare för att kunna lösa mer kvalificerade
              uppgifter än vad som är fallet idag. Sverige är stort. Hemvärnet
              har en mycket viktig roll för skydd och bevakning över ytan. Även
              om det sker förstärkningar av Armén, Marinen och Flygvapnet kommer
              det inte skapa en militär närvaro över hela landet. Hemvärnet
              måste därför tillföras mer avancerade vapen och såväl utbildningssystem
              som rekrytering modifieras för att hemvärnet ska kunna lösa sina
              framtida uppgifter.
            </item>
          </list>
        </div>
        <div type="motSignatures">
          <list>
            <item xml:id="i-8CxaHtvJZWcyBkxiLS1RQp" who="i-Ybw8JnrmHGCsqpipBke8a7">
              Mikael Oscarsson (KD)
            </item>
            <item xml:id="i-EkMXiZqQcgvtvBXdQ25mY8" who="i-V4PGuKUAKzYUXWKqj2bLeL">
              Andreas Carlson (KD)
            </item>
            <item xml:id="i-94GJNdK1mxsDKHuC7P5KZS" who="i-4BTx6VbUNJDqLqfkYqjnsE">
              Tuve Skånberg (KD)
            </item>
            <item xml:id="i-EGHeyZ6jySA3e1q7R9ytjh" who="i-6umT1k53jwZ9Rr9pvYUNWh">
              Lars Adaktusson (KD)
            </item>
            <item xml:id="i-RFp7WtoXv9QbbsAmcfFukc" who="i-SgLSQ3phK7HUZecEbLumwe">
              Ingemar Kihlström (KD)
            </item>
            <item xml:id="i-YUEzocmXR7J2uJrJLuQL4G" who="i-PBSxPmi2qJkmc16jpZDA6Y">
              Robert Halef (KD)
            </item>
          </list>
        </div>
      </div>
    </body>
  </text>
</TEI>
