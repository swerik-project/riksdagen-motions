<?xml version="1.0" encoding="utf-8"?>
<TEI xmlns="http://www.tei-c.org/ns/1.0" xmlns:xi="http://www.w3.org/2001/XInclude" xml:id="mot-201516-CU-00373">
  <teiHeader>
    <fileDesc>
      <titleStmt>
        <title>Bra bostäder åt alla</title>
        <author corresp="i-PPZKpwNr5kqkWArvESGC5X">av Jonas Sjöstedt m.fl. (V)</author>
      </titleStmt>
      <publicationStmt>
        <authority>SWERIK PROJECT</authority>
      </publicationStmt>
      <sourceDesc>
        <bibl>
          <title>Motion 2015/16:373 av Jonas Sjöstedt m.fl. (V)</title>
          <idno type="rdwebb">H302373</idno>
          <rs type="number">373</rs>
          <orgName type="comitteeAbbreviation">CU</orgName>
          <ref type="dokument_url_text">http://data.riksdagen.se/dokument/H302373/text</ref>
          <ref type="dokument_url_html">http://data.riksdagen.se/dokument/H302373</ref>
          <ref type="dokumentstatus_url_xml">http://data.riksdagen.se/dokumentstatus/H302373</ref>
          <ref type="docx">http://data.riksdagen.se/fil/2761B3BF-79F7-4D5F-824A-6D430FC1AA59</ref>
          <ref type="pdf">http://data.riksdagen.se/fil/DF8C3239-64F2-4E0D-9CC6-51C756D3DF25</ref>
        </bibl>
      </sourceDesc>
    </fileDesc>
    <profileDesc>
      <particDesc>
        <listPerson>
          <person gender="man">
            <idno>i-PPZKpwNr5kqkWArvESGC5X</idno>
            <name>Jonas Sjöstedt</name>
            <state type="partyAffiliation" ref="Q110837">
              <desc>V</desc>
            </state>
          </person>
          <person gender="man">
            <idno>i-HNw1w34Sd2tGfFnWtdrzZb</idno>
            <name>Jens Holm</name>
            <state type="partyAffiliation" ref="Q110837">
              <desc>V</desc>
            </state>
          </person>
          <person gender="woman">
            <idno>i-3SiHjpmKqDX1ahURx9ZWt3</idno>
            <name>Maj Karlsson</name>
            <state type="partyAffiliation" ref="Q110837">
              <desc>V</desc>
            </state>
          </person>
          <person gender="man">
            <idno>i-K3yJ7rruozYUK99nj91ffc</idno>
            <name>Hans Linde</name>
            <state type="partyAffiliation" ref="Q110837">
              <desc>V</desc>
            </state>
          </person>
          <person gender="woman">
            <idno>i-9XTMNkDLu5u66FsWiwysh1</idno>
            <name>Karin Rågsjö</name>
            <state type="partyAffiliation" ref="Q110837">
              <desc>V</desc>
            </state>
          </person>
          <person gender="woman">
            <idno>i-B4hV7rgBZqLtXzSvZhQHbo</idno>
            <name>Mia Sydow Mölleby</name>
            <state type="partyAffiliation" ref="Q110837">
              <desc>V</desc>
            </state>
          </person>
          <person gender="woman">
            <idno>i-8voj19hLWTGJHkxNP79tRb</idno>
            <name>Nooshi Dadgostar</name>
            <state type="partyAffiliation" ref="Q110837">
              <desc>V</desc>
            </state>
          </person>
        </listPerson>
      </particDesc>
      <correspDesc>
        <correspAction type="status" subtype="closed"/>
        <correspAction xml:id="i-SeagyW7zCxn3Jj2yYo21Zf" type="signed"/>
        <correspContext corresp="i-SeagyW7zCxn3Jj2yYo21Zf">
          <note type="signatory" corresp="i-PPZKpwNr5kqkWArvESGC5X"/>
          <note type="signatory" corresp="i-HNw1w34Sd2tGfFnWtdrzZb"/>
          <note type="signatory" corresp="i-3SiHjpmKqDX1ahURx9ZWt3"/>
          <note type="signatory" corresp="i-K3yJ7rruozYUK99nj91ffc"/>
          <note type="signatory" corresp="i-9XTMNkDLu5u66FsWiwysh1"/>
          <note type="signatory" corresp="i-B4hV7rgBZqLtXzSvZhQHbo"/>
          <note type="signatory" corresp="i-8voj19hLWTGJHkxNP79tRb"/>
        </correspContext>
        <correspAction xml:id="i-3zvXsLPoRV3QoR2fqjoVai" type="submitted">
          <date when="2015-10-01"/>
          <time when="14:31:17"/>
        </correspAction>
        <correspAction xml:id="i-V7udxLdu6Ck9GsxwzoTFBh" type="reviewed">
          <date when="2015-10-02"/>
          <time when="10:44:30"/>
        </correspAction>
        <correspAction xml:id="i-Huv8q2xUsjYysR9FCRFNDX" type="referred">
          <date when="2015-10-13"/>
        </correspAction>
        <correspAction xml:id="i-Gyi6hf8eDhrb8bLYBnYyxS" type="assigned">
          <date when="2018-06-05"/>
          <time when="10:34:19"/>
        </correspAction>
        <correspContext corresp="i-Gyi6hf8eDhrb8bLYBnYyxS">
          <ref type="assignedTo">Civilutskottet</ref>
        </correspContext>
        <correspAction xml:id="i-UY8G7dXwKuqvqaX1eFxovg" type="behandlas_i"/>
        <correspContext corresp="i-UY8G7dXwKuqvqaX1eFxovg">
          <ref type="uppgift">2015/16:CU15</ref>
          <ref type="ref_dok_id">H301CU15</ref>
          <ref type="ref_dok_typ">bet</ref>
          <ref type="ref_dok_rm">2015/16</ref>
          <ref type="ref_dok_bet">CU15</ref>
          <ref type="ref_dok_titel">Fastighetsrätt</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction xml:id="i-D455FqKCwWLzGS64itxy88" type="behandlas_i"/>
        <correspContext corresp="i-D455FqKCwWLzGS64itxy88">
          <ref type="uppgift">2016/17:CU14</ref>
          <ref type="ref_dok_id">H401CU14</ref>
          <ref type="ref_dok_typ">bet</ref>
          <ref type="ref_dok_rm">2016/17</ref>
          <ref type="ref_dok_bet">CU14</ref>
          <ref type="ref_dok_titel">Bostadspolitik</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction xml:id="i-KUGi45VcPZRYJNgtsyzF2a" type="behandlas_i"/>
        <correspContext corresp="i-KUGi45VcPZRYJNgtsyzF2a">
          <ref type="uppgift">2015/16:CU14</ref>
          <ref type="ref_dok_id">H301CU14</ref>
          <ref type="ref_dok_typ">bet</ref>
          <ref type="ref_dok_rm">2015/16</ref>
          <ref type="ref_dok_bet">CU14</ref>
          <ref type="ref_dok_titel">Hyresrätt m.m.</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction xml:id="i-DqhJDgbkmWLHktGiDBWpA6" type="behandlas_i"/>
        <correspContext corresp="i-DqhJDgbkmWLHktGiDBWpA6">
          <ref type="uppgift">2015/16:CU1</ref>
          <ref type="ref_dok_id">H301CU1</ref>
          <ref type="ref_dok_typ">bet</ref>
          <ref type="ref_dok_rm">2015/16</ref>
          <ref type="ref_dok_bet">CU1</ref>
          <ref type="ref_dok_titel">Utgiftsområde 18 Samhällsplanering, bostadsförsörjning och byggande samt konsumentpolitik</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction xml:id="i-Ui2u88fMJT5SNbeHFhq3dU" type="behandlas_i"/>
        <correspContext corresp="i-Ui2u88fMJT5SNbeHFhq3dU">
          <ref type="uppgift">2016/17:CU15</ref>
          <ref type="ref_dok_id">H401CU15</ref>
          <ref type="ref_dok_typ">bet</ref>
          <ref type="ref_dok_rm">2016/17</ref>
          <ref type="ref_dok_bet">CU15</ref>
          <ref type="ref_dok_titel">Planering och byggande</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
      </correspDesc>
      <textClass>
        <catRef scheme="#docType" target="#mot"/>
        <catRef scheme="#motionType" target="#parti"/>
        <catRef scheme="#motionType" target="#fristående"/>
      </textClass>
    </profileDesc>
  </teiHeader>
  <text>
    <body>
      <div type="motHeader">
        <div type="motTitle">
          Motion till riksdagen 2015/16:373 av Jonas Sjöstedt m.fl. (V)
          Bra bostäder åt alla
        </div>
      </div>
      <div type="motBody">
        <div xml:id="i-QNqHdWGeAzyHdw3D3ehYUH" type="TOC">
          <head xml:id="i-39PRoFKd3gczRoBCZW2sS6">
            1Innehållsförteckning
          </head>
          <list>
            <item style="indent-level: 1">
              2Förslag till riksdagsbeslut
            </item>
            <item style="indent-level: 1">
              3Bostad är en social rättighet
            </item>
            <item style="indent-level: 1">
              4Bygg bort bostadsbristen
            </item>
            <item style="indent-level: 2">
              4.1Investeringsstöd för hyresrätter med rimliga hyror
            </item>
            <item style="indent-level: 2">
              4.2Stöd till kommuner för ökat byggande
            </item>
            <item style="indent-level: 2">
              4.3Bostäder för äldre
            </item>
            <item style="indent-level: 2">
              4.4Fortsatt behov av politiskt ansvar
            </item>
            <item style="indent-level: 1">
              5Höga byggkostnader hindrar byggandet
            </item>
            <item style="indent-level: 2">
              5.1Öka konkurrensen i byggbranschen
            </item>
            <item style="indent-level: 2">
              5.2Markpolitiken – ett viktigt verktyg för kommunerna
            </item>
            <item style="indent-level: 2">
              5.3Planeringsfrågor
            </item>
            <item style="indent-level: 3">
              5.3.1Bygg energisnålt och framtidsinriktat
            </item>
            <item style="indent-level: 3">
              5.3.2Regionalt perspektiv i planeringen
            </item>
            <item style="indent-level: 2">
              5.4Använd allmännyttan
            </item>
            <item style="indent-level: 3">
              5.4.1Sänk inkomstkraven för hyreskontrakt
            </item>
            <item style="indent-level: 3">
              5.4.2Behovet av obligatoriska bostadsförmedlingar
            </item>
            <item style="indent-level: 1">
              6Renovera bostadsbeståndet
            </item>
            <item style="indent-level: 2">
              6.1Rusta upp miljonprogrammens bostäder
            </item>
            <item style="indent-level: 1">
              7Stärk hyresgästens ställning
            </item>
            <item style="indent-level: 2">
              7.1En stark allmännytta
            </item>
            <item style="indent-level: 3">
              7.1.1Minska inte antalet hyresrätter
            </item>
            <item style="indent-level: 2">
              7.2Sätt stopp för oseriösa hyresvärdar
            </item>
            <item style="indent-level: 3">
              7.2.1Underlätta åtgärdsföreläggande vid bristande underhåll
            </item>
            <item style="indent-level: 3">
              7.2.2Gör det lättare att få nedsatt hyra vid bristande underhåll
            </item>
            <item style="indent-level: 3">
              7.2.3Kommunens skyldighet att bistå med förvaltare
            </item>
            <item style="indent-level: 3">
              7.2.4Förhindra missbruk av rivningskontrakt
            </item>
            <item style="indent-level: 2">
              7.3Värna bruksvärdesprincipen
            </item>
            <item style="indent-level: 3">
              7.3.1Allmännyttans hyresnormerande roll
            </item>
            <item style="indent-level: 3">
              7.3.2Ta bort påtaglighetsrekvisitet
            </item>
            <item style="indent-level: 3">
              7.3.3Bredda begreppet likvärdighet
            </item>
          </list>
        </div>
        <div type="motProposal" subtype="förslag">
          <head xml:id="i-V6qikW6fYuruvuXTDg2HVf">
            2 Förslag till riksdagsbeslut
          </head>
          <list style="ol">
            <item xml:id="i-LwvMNpFaQXHRsheXZvFpTr">
              Riksdagen ställer sig bakom det som anförs i motionen om ett
              nytt bostadspolitiskt mål och tillkännager detta för regeringen.
            </item>
            <item xml:id="i-MovwDbbkx6V5o2ueAxSKjj">
              Riksdagen ställer sig bakom det som anförs i motionen om att
              minst hälften av de nya bostäder som byggs fram till år 2020 ska
              vara hyresrätter och tillkännager detta för regeringen.
            </item>
            <item xml:id="i-AAMNoLqiv9GzSS3TG8usfC">
              Riksdagen ställer sig bakom det som anförs i motionen om att
              det bör införas en förköpslag som tar sikte på kommunernas möjlighet
              att köpa tillbaka mark och tillkännager detta för regeringen.
            </item>
            <item xml:id="i-9fcKqsbMYtRk6vczyo2si3">
              Riksdagen ställer sig bakom det som anförs i motionen om att
              kommunerna bör ges möjlighet att återta en byggherres markanvisning
              och tillkännager detta för regeringen.
            </item>
            <item xml:id="i-Wb9ATCGz5KTNQUzaTs6r8S">
              Riksdagen ställer sig bakom det som anförs i motionen om möjligheter
              för kommunen att föreskriva en viss upplåtelseform i detaljplan
              och tillkännager detta för regeringen.
            </item>
            <item xml:id="i-Ev8tedYshy8RbXQ5P9kkeo">
              Riksdagen ställer sig bakom det som anförs i motionen om en regional
              nivå för fysisk planering och tillkännager detta för regeringen.
            </item>
            <item xml:id="i-Wk6dmyXmAAkpgPWbMCdaU8">
              Riksdagen ställer sig bakom det som anförs i motionen om att
              det bör införas ett förfarande där det krävs tillstånd från länsstyrelsen
              vid försäljning av bostäder ägda av kommunala bolag och tillkännager
              detta för regeringen.
            </item>
            <item xml:id="i-CZLj68HZroZY2qKHmQQh9p">
              Riksdagen ställer sig bakom det som anförs i motionen om att
              det bör finnas minst ett allmännyttigt bostadsföretag i varje
              kommun och att regeringen bör återkomma med förslag om hur detta
              ska åstadkommas och tillkännager detta för regeringen.
            </item>
            <item xml:id="i-7ZvyUS55kQxQDs7kiTMT4A">
              Riksdagen ställer sig bakom det som anförs i motionen om att
              det bör utredas vad som kan göras för att de allmännyttiga bostadsbolagen
              inte ska kunna ställa orimliga inkomstkrav och tillkännager detta
              för regeringen.
            </item>
            <item xml:id="i-3bvjtsKU9H3gfg89ZNgcDG">
              Riksdagen ställer sig bakom det som anförs i motionen om att
              alla kommuner ska vara skyldiga att i egen regi eller genom regional
              samverkan ordna en bostadsförmedling som genom transparenta regler
              förmedlar de flesta såväl allmännyttiga som privata lägenheter,
              och riksdagen tillkännager detta för regeringen.
            </item>
            <item xml:id="i-XaPNsZu5TsYj6WP1apfq8p">
              Riksdagen ställer sig bakom det som anförs i motionen om att
              regeringen bör återkomma med förslag till förbättringar av rättssäkerheten
              vid ombildningar och tillkännager detta för regeringen.
            </item>
            <item xml:id="i-DBZ8pu3793HVTDyJfPrA2">
              Riksdagen ställer sig bakom det som anförs i motionen om att
              regeringen bör återkomma med förslag som säkerställer att åtgärdsföreläggande
              kan göras i fall där det löpande underhållet åsidosätts och tillkännager
              detta för regeringen.
            </item>
            <item xml:id="i-LCSFabrvc9TZr97k2yogCJ">
              Riksdagen ställer sig bakom det som anförs i motionen om att
              göra det lättare att få nedsatt hyra vid bristande underhåll och
              tillkännager detta för regeringen.
            </item>
            <item xml:id="i-A1ABp6HeJV9oeQ9aEn2jv7">
              Riksdagen ställer sig bakom det som anförs i motionen om att
              kommunerna ska vara skyldiga att bistå med förvaltare och tillkännager
              detta för regeringen.
            </item>
            <item xml:id="i-HFsTRwACNmCagPEraK137S">
              Riksdagen ställer sig bakom det som anförs i motionen om att
              regeringen bör återkomma med förslag som säkerställer att rivningskontrakt
              används till det de är avsedda för och tillkännager detta för
              regeringen.
            </item>
            <item xml:id="i-NuNAeFs3obKMFsAYxcj9CJ">
              Riksdagen ställer sig bakom det som anförs i motionen om att
              allmännyttan bör återgå till att bli hyresnormerande för att bromsa
              upp de accelererande hyresnivåerna och tillkännager detta för
              regeringen.
            </item>
            <item xml:id="i-QUhcLyQmgPbe9V1racNvas">
              Riksdagen ställer sig bakom det som anförs i motionen om att
              påtaglighetsrekvisitet bör tas bort och tillkännager detta för
              regeringen.
            </item>
            <item xml:id="i-SxTn9dZTNaN8nPyu3GyNiF">
              Riksdagen ställer sig bakom det som anförs i motionen om att
              lagstiftningen bör ses över i syfte att bredda begreppet likvärdighet
              och tillkännager detta för regeringen.
            </item>
          </list>
        </div>
        <div type="motContent">
          <head xml:id="i-Agu92V3Mhz5aPmFUMdrfgs" type="h1">
            3 Bostad är en social rättighet
          </head>
          <p xml:id="i-NeZUWLAgqWzLeNy8THYZdu">
            Bostaden är en speciell plats för oss människor. I bostaden utspelar
            sig en stor del av en människas liv och här finns vårt hem. Vänsterpartiet
            menar att alla människor ska ha möjlighet att leva i bra bostäder
            till rimliga kostnader i en miljö där man kan känna sig trygg.
            Så är det inte i dag i bostadsbristens Sverige. Efter åtta år
            av övertro på marknaden, utförsäljningar och politisk passivitet
            finns det stora och allvarliga problem på bostadsmarknaden, där
            bostadsbristen måste sägas vara det allra mest akuta. Vänsterpartiet
            menar att dessa utmaningar måste mötas med politiskt ansvarstagande
            i form av en bostadspolitik med höga ambitioner. Frågan om att
            bygga bort bostadsbristen bör prioriteras.
          </p>
          <p xml:id="i-BAANUi976h4vkfCaKbxUkr">
            Vänsterpartiets syn på bostaden är att den är en social rättighet.
            Bostadspolitiken är därför en grundläggande del av den generella
            välfärdspolitiken och vi menar att bostadspolitiken behöver få
            en ny inriktning. Vänsterpartiet föreslår därför att det införs
            ett bostadspolitiskt mål enligt följande:
          </p>
          <p xml:id="i-nCk5LhnCYsWkw6uuMFXMV">
            Alla ska ges förutsättningar att leva i goda bostäder till rimliga
            kostnader och i en stimulerande och trygg miljö inom långsiktigt
            hållbara ramar. Boende- och bebyggelsemiljön ska utgå ifrån människors
            efterfrågan och behov, bidra till jämlika förhållanden och särskilt
            främja en god uppväxt för barn och ungdomar. Vid planering, byggande
            och förvaltning ska en ekologiskt, ekonomiskt och socialt hållbar
            utveckling vara grund för verksamheten.
          </p>
          <p xml:id="i-BvZQWda4qKPtgZQTib1og1">
            För ett år sedan avstyrkte civilutskottets majoritet det här
            förslaget från Vänsterpartiet och anförde att den då nya regeringen
            borde ges en chans att ”pröva förutsättningarna för att formulera
            ett mål som kan vinna en bred uppslutning i riksdagen”. Ett år
            senare har ingenting hänt, varför Vänsterpartiet återigen lyfter
            frågan.
          </p>
          <p xml:id="i-JvrnoRG134Lh2iqvNt249B">
            Vad som ovan anförts om ett nytt mål för bostadspolitiken bör
            riksdagen ställa sig bakom och ge regeringen till känna.
          </p>
          <head xml:id="i-LvMhd4ATs3ovfqVoYqPNNL" type="h1">
            4 Bygg bort bostadsbristen
          </head>
          <p xml:id="i-YA1bZGQPrfpxMqnfGELkhQ">
            I dag råder det en akut bostadsbrist i stora delar av Sverige,
            inte minst i storstadsregionerna. Enligt Boverket bedömer över
            hälften av landets kommuner att de har brist på bostäder. Drygt
            80 procent av Sveriges befolkning bor i kommuner som lider av
            bostadsbrist. Bostadsbristen innebär att trångboddhet och otrygghet
            breder ut sig. Följden blir att människors livssituation försvåras
            och att deras drömmar och frihet inskränks.
          </p>
          <p xml:id="i-32rvLXWUmhjH1xKkmiv4zd">
            Människor måste kunna flytta dit jobb och utbildningsplatser
            finns. Arbetsmarknadens funktionssätt påverkas negativt när inte
            minst unga människor tvingas tacka nej till arbeten för att de
            saknar bostad. I en undersökning som gjorts på uppdrag av Hyresgästföreningen
            uppger sju av tio tillfrågade arbetsgivare i landets tre storstadsregioner
            att bostadsbristen i någon mån försvårar möjligheterna att rekrytera
            personal. Vidare har HSB låtit beräkna konsekvenserna av bostadsbristen
            för tillväxten i Stockholmsregionen den närmaste tjugoårsperioden.
            Kostnaden uppskattas till flera hundra miljarder kronor. Även
            om man bör använda den här typen av siffror med en viss försiktighet
            kan man konstatera att bostadsbristen också påverkar tillväxten
            negativt.
          </p>
          <head xml:id="i-rZWmU5DnppLqzcrw5AeV8" type="h2">
            4.1 Investeringsstöd för hyresrätter med rimliga hyror
          </head>
          <p xml:id="i-Si6hzCPRFKcBYJoS1kr83i">
            Särskilt stort är behovet av hyresrätter. Avsaknaden av hyresrätter
            drabbar främst personer som inte är etablerade på bostadsmarknaden
            eller som behöver flytta men inte har råd att köpa en bostad,
            t.ex. ungdomar. Nästan 353 000 unga vuxna saknar i dag ett eget
            boende. För att fylla behovet skulle det behövas ytterligare ca
            221 000 bostäder. Efter att länge ha legat på historiskt låga
            nivåer har takten i bostadsbyggandet ökat de senaste åren. Trots
            detta står byggandet inte i proportion till befolkningstillväxten
            och de stora behov av bostäder som finns.
          </p>
          <p xml:id="i-WAhqJih8tAqnGu2NvE7p8t">
            Vänsterpartiet vill möta bostadsbristen med ett ökat bostadsbyggande.
            Från politiskt håll behövs kraftfulla åtgärder och ansvarstagande.
            Vänsterpartiet har därför under många år drivit förslaget om att
            införa ett statligt investeringsstöd för att stimulera ett ökat
            byggande av miljövänliga hyresrätter med rimliga hyror. Därför
            är vi mycket glada över det förslag till statligt investeringsstöd
            för byggande av hyresrätter och studentbostäder som Vänsterpartiet
            och regeringen är överens om i budgetpropositionen för 2016. Precis
            som Vänsterpartiet länge har föreslagit så ställs det för att
            få del av stödet krav på att hyrorna ska bli rimliga, och på att
            bostäderna ska uppfylla tydliga klimatmål i form av tak för energiförbrukningen.
            De nya bostäderna ska förmedlas på ett transparent sätt och rimliga
            inkomstkrav ska ställas på den sökandes ekonomi. En utgångspunkt
            för utformningen av stödet är att produktionskostnaderna generellt
            är högre i storstadsregionerna. Nästa år beräknas stödet omfatta
            1,9 miljarder kronor och växer sedan successivt till en nivå om
            3,2 miljarder kronor fr.o.m. 2018.
          </p>
          <p xml:id="i-5TEKQy8ieQViDsd83Rg83u">
            Av landets 43 högskolekommuner uppger 27 ett underskott på studentbostäder.
            För att stimulera lösningar på studentbostadsbristen på kort sikt
            kommer det under 2016 att satsas 300 miljoner kronor till snabbt
            uppförda studentbostäder.
          </p>
          <head xml:id="i-D8ShazczmzkemGwMFWLNgj" type="h2">
            4.2 Stöd till kommuner för ökat byggande
          </head>
          <p xml:id="i-XurVgYB9Tx7zBthhpbmVTP">
            Sveriges kommuner tar i dag väldigt olika stort ansvar för bostadsbyggandet.
            På vissa orter växer områden så att det knakar, medan det t.ex.
            i Stockholmsregionen har visat sig att byggtakten i länets sex
            rikaste kommuner har varit mycket låg de senaste åren. Generellt
            kan ändå sägas att kommunerna genom insatser som planmyndighet
            vid handläggning av ärenden om bygglov samt i sin roll som fastighetsägare
            kan underlätta och påskynda bostadsbyggandet.
          </p>
          <p xml:id="i-XbbMrDxnx2twzpMHZJdJng">
            I budgetpropositionen för 2016 är Vänsterpartiet och regeringen
            därför överens om att införa ett stöd – en byggbonus – till kommuner
            som genom ett ökat byggande bidrar till att minska bostadsbristen.
            Stödet till kommunerna är avsett att premiera ett förändrat arbetssätt,
            vilket kommer att ta viss tid att genomföra. Under 2016 kommer
            medel därför att tillföras och fördelas baserat på faktiskt bostadsbyggande.
            Nästa år kommer satsningen att uppgå till 1,85 miljarder kronor.
          </p>
          <p xml:id="i-9jyHXJ8jmXoSjFyiqVbxkY">
            Kommunerna föreslås också kunna söka statligt stöd för åtgärder
            för att avhjälpa föroreningsskador på mark där det finns förutsättningar
            för bostadsbyggande. I syfte att göra mer mark tillgänglig för
            bostadsbyggande avsätts därför 300 miljoner kronor till kommunerna
            2016. Dessa kan användas för att inventera, undersöka och åtgärda
            förorenade områden som behöver saneras och efterbehandlas så att
            bostadsbyggande kan bli möjligt där.
          </p>
          <head xml:id="i-B34me8cThaWXNXKNEd9fVN" type="h2">
            4.3 Bostäder för äldre
          </head>
          <p xml:id="i-KfsTpMjDyDKBJ6GCuuXwvm">
            Mot bakgrund av den demografiska utvecklingen med ett ökande
            antal äldre med behov av anpassade bostäder krävs politiska åtgärder.
            För att underlätta för äldre på bostadsmarknaden, och för att
            bidra till en ökad rörlighet, föreslår Vänsterpartiet och regeringen
            att det införs ett nytt investeringsstöd för bostäder till äldre.
            Under 2016 avsätts 150 miljoner kronor som kan användas till ny-
            och ombyggnation av bostäder för äldre som upplåts med hyresrätt.
            Pengarna kan också användas till mindre anpassningar av gemensamma
            utrymmen i det befintliga bostadsbeståndet. Stödet byggs successivt
            ut till 300 miljoner kronor 2017 för att sedan permanentas på
            en nivå om 400 miljoner kronor fr.o.m. 2018.
          </p>
          <head xml:id="i-9ivU1PyAKkVymECAJ8krDa" type="h2">
            4.4 Fortsatt behov av politiskt ansvar
          </head>
          <p xml:id="i-9mgAFkCyREUHv2rKdg4Bxr">
            Sammanfattningsvis är Vänsterpartiet stolt och glad över att
            vara överens med regeringen om de ovan nämnda satsningarna för
            att stimulera byggande av bostäder som människor har råd att bo
            i. Bostadsbristen ska mötas med ett ökat bostadsbyggande och de
            bostadspolitiska satsningarna som görs i budgetpropositionen för
            2016 är de största som gjorts på över 20 år. Genom att investera
            i nyproduktion av bostäder skapas också samhällsnyttiga jobb på
            kort sikt. På lite längre sikt kommer dessa investeringar att
            leda till att arbetsmarknaden fungerar bättre.
          </p>
          <p xml:id="i-S7To9oN4MWQ7rQv4EKTWr8">
            Vänsterpartiet menar att politiken har ett ansvar för att det
            byggs fler bostäder, men också för att rätt typ av bostäder byggs.
            Regeringens målsättning är att det ska byggas minst 250 000 nya
            bostäder fram till 2020. Det är ett bra mål, och Vänsterpartiets
            uppfattning är att detta bör kompletteras med ett mål om att minst
            hälften av de nya bostäder som byggs fram till år 2020 ska vara
            hyresrätter.
          </p>
          <p xml:id="i-WktJz2cwbZ3QmwRhauA2sa">
            Minst hälften av de nya bostäder som byggs fram till år 2020
            ska vara hyresrätter. Detta bör riksdagen ställa sig bakom och
            ge regeringen till känna.
          </p>
          <p xml:id="i-BE5xQm219W95UpTebHH1fC">
            Takten i befolkningsökningen indikerar att behovet av bostadsbyggande
            har ökat ytterligare sedan regeringen fastställde sitt mål. Fler
            och större satsningar för att stimulera nybyggnation kan därför
            bli aktuellt.
          </p>
          <head xml:id="i-3scz7KjNXgMFNsCsiRGvcc" type="h1">
            5 Höga byggkostnader hindrar byggandet
          </head>
          <p xml:id="i-RJRddJiJz9mQ6Du4iDvfQQ">
            Höga produktionskostnader pekas ofta ut som en viktig faktor
            som hindrar bostadsbyggandet. Kostnader för både mark och själva
            byggandet ökar trendmässigt. Flera faktorer verkar fördyrande
            på byggandet, t.ex. den bristande konkurrensen i byggsektorn liksom
            det faktum att bostadsbristen driver upp markpriserna. Att sänka
            byggkostnaderna är en viktig fråga för att kunna öka byggtakten.
            Vänsterpartiets och regeringens förslag om ett investeringsstöd
            för hyresrätter ska också ses i detta sammanhang.
          </p>
          <head xml:id="i-374qimE6LD7JsJ7bMSjwQQ" type="h2">
            5.1 Öka konkurrensen i byggbranschen
          </head>
          <p xml:id="i-WsDKbD1pC7FVSVo44276wJ">
            Det har länge varit uppenbart att konkurrensen i byggbranschen
            inte fungerar som den ska. Byggsektorn präglas av en oligopolliknande
            struktur både inom själva byggandet och vad gäller byggmaterialbranschen.
            Detta konstaterades redan i den statliga Byggkommissionens slutrapport
            ”Skärpning gubbar” från 2002. I en uppföljningsrapport gjord av
            Statskontoret 2009, ”Sega gubbar?”, är den sammanfattande slutsatsen
            att ”problembilden är i stort sett densamma som när Byggkommissionen
            lämnade sitt betänkande”. LO bekräftar också i en nyare rapport
            bilden av en bransch som trots att byggkostnaderna stiger har
            mycket god lönsamhet
            <ref target="i-Rhiuc2Ly4GaRtm3JA7JMoN">
              [1]
            </ref>
          </p>
          <p xml:id="i-5DWefaSad4NPKyk4bhAtSD">
            En av de utredningar den tidigare bostadsministern Stefan Attefall
            tillsatte lyfter på nytt frågan om byggbranschens bristande konkurrens.
            Det är ett välkommet initiativ och utredningen berör såväl frågan
            om konkurrens som i vilken utsträckning finansiella restriktioner
            i dag är ett hinder för bostadsbyggande, särskilt för de mindre
            och medelstora företagen. Vänsterpartiets förhoppning är att utredningens
            slutsatser kommer att leda till en politisk styrning som innebär
            åtgärder som kan sänka det som är Europas högsta byggkostnader.
          </p>
          <head xml:id="i-Jbrdo1KHLmsHSp1KaorTDr" type="h2">
            5.2 Markpolitiken – ett viktigt verktyg för kommunerna
          </head>
          <p xml:id="i-TqeQkUpuvrPGCrLYGwmGux">
            Ett av kommunernas viktigaste verktyg för ett offensivt bostadsbyggande
            är markpolitiken. En förutsättning för att genomföra viktiga samhällsbyggnadsåtgärder
            är att kommunen också äger exploaterbar mark. I kommuner som blir
            beroende av enskilda markägares goda vilja att planlägga och därefter
            bygga riskerar bostadsbyggandet att bli ojämnt, oberäkneligt och
            otillräckligt. Kommunernas möjlighet att förvärva attraktiv byggmark
            har dock minskat efter att den borgerliga regeringen avskaffade
            förköpslagen år 2010. Förköpslagen innebar att kommunen hade förköpsrätt
            till en fastighet vid en överlåtelse som uppfyllde de kriterier
            som lagen uppställde. Lagen var ett viktigt redskap för kommunernas
            fysiska planering, tätbebyggelseutveckling och ett stöd för fler
            exploateringsavtal. Det bör därför införas en förköpslag som tar
            sikte på kommunernas möjlighet att förvärva mark. Detta bör riksdagen
            ställa sig bakom och ge regeringen till känna.
          </p>
          <p xml:id="i-Uh2DHyJu7WF6G9AVYPCgGx">
            Dagens bostadsbrist driver upp priserna på mark. Detta har fått
            till följd att byggherrar som av kommunen har fått tillgång till
            planlagd mark i syfte att bygga på den, låter bli att bygga eftersom
            man förväntar sig fortsatt stigande markpriser och högre avkastning
            på sin investering längre fram. Att hålla på mark på det här sättet
            innebär att byggbar mark inte blir bebyggd trots att det finns
            ett stort behov. För att få tillgång till byggbar mark som inte
            används bör kommunerna ges möjlighet att återta en byggherres
            markanvisning. Detta bör riksdagen ställa sig bakom och ge regeringen
            till känna.
          </p>
          <head xml:id="i-NeXr2NEmA6fZLYBNPJS7y5" type="h2">
            5.3 Planeringsfrågor
          </head>
          <p xml:id="i-9wh97PQbWTj52ASeqaj8nL">
            De regler som styr planering och byggande måste vara förutsägbara,
            enhetliga och fylla sitt syfte. Den nuvarande plan- och bygglagen
            (PBL) trädde i kraft 2011. Det stod tidigt klart att lagen hade
            brister och behövde moderniseras. Förra året fattade riksdagen
            på initiativ av den förra regeringen beslut om långtgående förändringar
            av PBL. Också den nya regeringen har fortsatt att lappa och laga
            i lagstiftningen. Vänsterpartiet menar att de beslutade förändringarna
            inte på något sätt innebär att plan- och byggprocessen förenklas.
            Detta beror på flera saker. En uppenbar orsak är att regelverket
            har förändrats så ofta att handläggarna måste lära nytt hela tiden.
            Ett annat problem handlar om att kommunernas plankontor i många
            fall helt enkelt varit underbemannade. Med hjälp av det stöd till
            kommuner som Vänsterpartiet och regeringen är överens om finns
            goda möjligheter att förbättra detta. PBL behöver vara ett transparant
            regelverk som både innebär förutsägbara och långsiktiga regler
            som alla aktörer kan lita på och att medborgerligt inflytande,
            demokrati och insyn måste värnas.
          </p>
          <p xml:id="i-Y5vYu4YjNebac2grtJ6iZy">
            Människors möjligheter att välja hur de vill bo bör stärkas.
            Det är därför angeläget att kommunerna genom en aktiv politik
            bidrar till ett varierat utbud av bostäder och upplåtelseformer.
            På så vis förbättras möjligheterna för den enskilde att få ett
            bra och ändamålsenligt boende. En konkret åtgärd för att styra
            att det byggs bostäder som människor efterfrågar kan vara att
            förändra plan- och bygglagen så att kommunerna ges möjlighet att
            föreskriva en viss upplåtelseform i detaljplan. Förutsättningarna
            för att använda översiktsplaner på motsvarande sätt bör också
            ses över. Vad som ovan anförts om möjligheter för kommunen att
            föreskriva en viss upplåtelseform i detaljplan bör riksdagen ställa
            sig bakom och ge regeringen till känna.
          </p>
          <head xml:id="i-28qr3gGTAmuC1JhkTbRGr4" type="h3">
            5.3.1 Bygg energisnålt och framtidsinriktat
          </head>
          <p xml:id="i-5kHLBJuNrQ1nAyTosNYovn">
            Våren 2014 beslutade riksdagen att införa en ny bestämmelse i
            PBL, i korthet med innebörden att en kommun inte får ställa egna
            krav på en byggnads egenskaper vid planläggning, andra ärenden
            enligt PBL eller i samband med genomförande av detaljplaner. Förslagen
            kom från den s.k. Byggkravsutredningen vars slutsats var att olika
            kommunala krav vid byggande är fördyrande och därmed leder till
            ett minskat bostadsbyggande. De krav som främst avsågs är att
            många kommuner bygger mer miljövänligt och mer anpassat för personer
            med funktionsnedsättning än de måste.
          </p>
          <p xml:id="i-GuuwjY1j8YUBiRWQ9CbaAp">
            I dag utgör användningen av energi i bostäder ca en tredjedel
            av Sveriges totala energianvändning. Bostadssektorn måste därför
            i högre utsträckning än i dag bidra till klimatomställningen.
            EU:s direktiv om byggnaders energiprestanda anger att alla hus
            som uppförs efter 2020 ska vara nära-nollenergibyggnader. Om vi
            ska klara den målsättningen är det av avgörande betydelse att
            minska energianvändningen genom att ställa strängare krav på energianvändning
            vid nybyggnation. Det investeringsstöd för nybyggnation av hyresrätter
            som Vänsterpartiet och regeringen är överens om i budgetpropositionen
            för 2016 ställer därför hårda krav på energieffektivisering för
            att få ta del av stöden.
          </p>
          <p xml:id="i-5wgMRYFTy7dMcpb7nRVbiR">
            Kraven på energianvändning som i dag finns i BBR är alldeles
            för låga. De kritiseras också med rätta av såväl byggindustrin
            som forskare och miljöorganisationer. Boverket har på regeringens
            uppdrag tagit fram förslag på hur kraven på energieffektiviseringskravet
            i BBR ska kunna skärpas. Förslaget som precis har remissbehandlats
            innebär en rejäl ambitionshöjning jämfört med i dag. Vänsterpartiet
            välkomnar denna ambitionshöjning även om vi också är medvetna
            om en del av den kritik som remissinstanserna framfört. Kritiken
            gäller exempelvis användandet av begrepp som ”köpt” istället för
            ”använd” energi. Vänsterpartiet kommer att ta ställning till utformningen
            i denna del liksom till exakta gränsnivåer när regeringen väl
            lägger sitt förslag.
          </p>
          <head xml:id="i-43qEEQ4RZWD8hN2AAer6jb" type="h3">
            5.3.2 Regionalt perspektiv i planeringen
          </head>
          <p xml:id="i-XxvC3Kfa8EJJMquEmZ1Bok">
            Att ha ett regionalt perspektiv i planeringen är på många platser
            i landet av yttersta vikt för att skapa balans i bostadsbyggandet.
            En regions näringslivsutveckling och infrastruktur hänger ofta
            ihop, och i takt med att arbetsmarknadsregioner utökas och kommunikationer
            förbättras så följer inte heller bostadsmarknaden nödvändigtvis
            kommungränserna. I Stockholmsregionen har det t.ex. visat sig
            att den generella byggtakten i länets sex rikaste kommuner varit
            mycket låg de senaste åren. Dessutom har nybyggnationen till största
            del bestått av villor och bostadsrätter. Andelen hyresrätter är
            försvinnande liten. Danderyd, Täby, Lidingö, Vaxholm, Nacka och
            Sollentuna är kommuner som varken tar ansvar för den bostadsbrist
            som finns bland ungdomar i den egna kommunen eller för den regionala
            bostadsbrist som omfattar hela länet. Men inte bara i storstadsregionerna,
            utan också i kommuner med vikande befolkningsunderlag kan det
            vara viktigt att ta hänsyn till ett mellankommunalt eller regionalt
            perspektiv med avseende på bostadsförsörjningen.
          </p>
          <p xml:id="i-BvHkYpL6hg2ZqG3VEEeJVw">
            Trots detta har Sverige i dag ett mycket decentraliserat planeringssystem
            som bygger på kommunernas självstyre. Förutom att vissa kommuner
            i en region tar större ansvar än andra för bostadsbyggandet så
            finns det problem t.ex. med att kollektivtrafik inte byggs ut
            i den utsträckning som krävs i samband med att man bygger nya
            bostadsområden. Mot bakgrund av detta hade Vänsterpartiet förhoppningar
            om att Bostadsplaneringskommitténs slutbetänkande skulle innehålla
            skarpa och konkreta förslag på hur den regionala nivån för fysisk
            planering kan stärkas. Dagens regionplan i PBL är enligt Vänsterpartiets
            uppfattning inte tillräcklig.
          </p>
          <p xml:id="i-NQtZFjFCiBcBoz8px6nDYw">
            Bostadsplaneringskommitténs arbete är gediget och det kunskapsunderlag
            som tagits fram ligger till grund för en politisk samstämmighet
            kring dagens problembild. Även de tre huvudförslagen om ökad samordning
            mellan olika sektorer, en regional fysisk planering och en nationell
            strategi för fysisk planering och bostadsförsörjning är rimliga.
            Dessvärre är de inte tillräckliga för att få effekt på byggandet
            i landets storstadsregioner och vi hade gärna sett att kommittén
            hade gått längre. Det gäller främst förslaget om regional planering.
            Vänsterpartiet föreslår att det införs en regional fysisk planeringsnivå
            som bör ha en mer styrande och bindande påverkan på den kommunala
            planläggningen än det som Bostadsplaneringskommittén föreslagit.
            Den regionala nivån bör kunna styra hur stort antal bostäder som
            varje kommun ska uppföra, antingen själva eller genom annan markägare
            eller bostadsexploatör.
          </p>
          <p xml:id="i-C9yTgWVnzsgke8dsnJ3Wsx">
            Vad som ovan anförts om en regional nivå för fysisk planering
            bör riksdagen ställa sig bakom och ge regeringen till känna.
          </p>
          <head xml:id="i-HQfxMHSTHafv1Y3aJNhYEo" type="h2">
            5.4 Använd allmännyttan
          </head>
          <p xml:id="i-AgF8c13stvjwAtLMFN22S4">
            Allmännyttan är av största vikt både för en social bostadspolitik
            och för bostadsförsörjningen. Genom det allmännyttiga bostadsbolaget
            kan kommunen påverka vad och hur mycket som byggs. Därför bör
            en del av den statliga bostadspolitiken vara att säkerställa och
            utveckla allmännyttans ställning. De senaste två mandatperioderna
            har politiken dessvärre rört sig i motsatt riktning. Den borgerliga
            regeringen upphävde den s.k. tillståndsplikten vid överlåtelser
            av kommunala bostadsföretag. Det innebär att det står kommunerna
            fritt att sälja hela eller delar av de allmännyttiga bostadsbestånden
            utan att begära länsstyrelsens tillstånd.
          </p>
          <p xml:id="i-SaRrH7G4uTWFcnhwsDbuwq">
            Det är viktigt att kommunerna stärker sina bostadsföretag och
            utvecklar möjligheterna att tillhandahålla bra bostäder till kommunens
            invånare till rimliga hyror och enligt bruksvärdesprinciper. Utifrån
            ett mer regionalt och nationellt perspektiv måste det kunna säkerställas
            att det sammantaget finns tillräckligt stor andel allmännyttiga
            bostäder. Det bör därför införas ett förfarande där det krävs
            tillstånd från länsstyrelsen vid försäljning av bostäder ägda
            av kommunala bolag. Detta bör riksdagen ställa sig bakom och ge
            regeringen till känna.
          </p>
          <p xml:id="i-4qpfNUppWzjW8BHVwof1Dn">
            Det finns också en roll att spela för de allmännyttiga bostadsbolagen
            vad gäller att pressa de höga byggkostnaderna. Ett bra exempel
            är SABO:s upphandlingar av s.k. Kombohus där byggbranschen har
            utmanats att bygga allmännyttiga bostäder till en viss maxkostnad
            per kvadratmeter boarea. Och i Stockholm har den rödgrönrosa majoriteten,
            med hjälp stadens allmännyttiga bolag Svenska Bostäder, precis
            påbörjat byggandet av 272 hyreslägenheter för unga vuxna, s.k.
            Snabba hus. För att bra och billigt byggande ska kunna bli verklighet
            på fler ställen bör det i varje kommun finnas minst ett allmännyttigt
            bostadsbolag eller att behovet uppfylls genom regional samverkan.
            I syfte att uppnå detta bör de kommuner som i dag saknar ett allmännyttigt
            bostadsbolag ha ansvar för att ett sådant på sikt byggs upp i
            kommunen. Regeringen bör återkomma med förslag kring hur detta
            ska genomföras. Detta bör riksdagen ställa sig bakom och ge regeringen
            till känna.
          </p>
          <head xml:id="i-UWTaox2X2pWqxHn6V4sdXx" type="h3">
            5.4.1 Sänk inkomstkraven för hyreskontrakt
          </head>
          <p xml:id="i-VxRWa3Q2YhPQQ41UtZUH7c">
            Dagens bostadsbrist gör att hyresvärdar kan sålla bort hyresgäster
            med hjälp av högt ställda inkomstkrav. Det kan handla om att det
            ställs krav på fast anställning, eller i alla fall långa vikariat,
            eller att man inte har betalningsanmärkningar. Eftersom ungdomsarbetslösheten
            är hög och en majoritet av alla unga som jobbar har ett otryggt
            tidsbegränsat jobb, försämrar dessa krav möjligheterna för unga
            att få ett hyreskontrakt.
          </p>
          <p xml:id="i-41SW3H1fM1mDS4bai9koXF">
            Även de allmännyttiga bostadsbolagen ställer höga inkomstkrav.
            I Stockholm krävde tidigare nästan alla hyresvärdar en årsinkomst
            som är tre gånger högre än hyresutgifterna. Sedan årsskiftet är
            det kravet borttaget i de allmännyttiga bostadsbolagen. Hos privata
            hyresvärdar kan kraven fortfarande vara så höga eller högre.
          </p>
          <p xml:id="i-XLHNJVoeXkBePbiJBs9hDC">
            Trots att det görs en individuell prövning i varje fall så har
            det visat sig att dessa prövningar är oflexibla på så sätt att
            det görs få undantag från inkomstkraven, även om det i det enskilda
            fallet kan röra sig om några hundralappar. Att ställa omotiverat
            höga inkomstkrav ökar bostadssegregationen och gör det svårare
            för många att få ett förstahandskontrakt. Det bör därför utredas
            vad man kan göra för att de allmännyttiga bostadsbolagen inte
            ska kunna ställa orimliga inkomstkrav. Detta bör riksdagen ställa
            sig bakom och ge regeringen till känna.
          </p>
          <head xml:id="i-W5iuNTDQn98ymyMq5Bqvxj" type="h3">
            5.4.2 Behovet av obligatoriska bostadsförmedlingar
          </head>
          <p xml:id="i-UXy7d4e27ta4oSsB418ZVT">
            Man ska inte behöva vara beroende av kontakter för att få en
            bostad. Förutom att det måste finnas fler bostäder, och i synnerhet
            hyresrätter, så måste dessa fördelas på ett rättvist och förutsägbart
            sätt. För detta ändamål är bostadsförmedlingar ett bra verktyg.
            I dag är det bara ett fåtal kommuner som har en kommunal bostadsförmedling.
            Förutom att bostadsförmedlingar kan fördela bostäder på ett rättvist
            sätt kan de vara ett betydelsefullt instrument för boendeplanering
            genom att statistik över önskade bostäder avseende läge och storlek
            blir tillgänglig.
          </p>
          <p xml:id="i-4bbyBQX4JZRS7wYW96ZSoC">
            Alla kommuner ska vara skyldiga att i egen regi, eller genom
            regional samverkan, ordna en bostadsförmedling som genom transparenta
            regler förmedlar de flesta såväl allmännyttiga som privata lägenheter.
            Detta bör riksdagen ställa sig bakom och ge regeringen till känna.
          </p>
          <head xml:id="i-MfTmJ6UYXgGDM6CCLaehdt" type="h1">
            6 Renovera bostadsbeståndet
          </head>
          <p xml:id="i-LiBJQi7Z9qVBdAEytvPmqs">
            En stor del av Sveriges bostadsbestånd är i dag mer än 50 år
            gammalt och upprustningsbehovet för bl.a. de s.k. miljonprogramsområdena
            från 1960- och 70-talen är omfattande.
          </p>
          <head xml:id="i-UXijXqDMWK6HP5GdrWZ1Hs" type="h2">
            6.1 Rusta upp miljonprogrammens bostäder
          </head>
          <p xml:id="i-JyX1DtqZFeSRCQunqaEA5R">
            Landets hyresgäster ska kunna bo i moderna, funktionella lägenheter
            med ökad tillgänglighet och låg energiförbrukning. En förutsättning
            för detta är att det befintliga bostadsbeståndet rustas upp för
            att möta dagens och framtidens behov.
          </p>
          <p xml:id="i-8pMFrQWwJtuBUeDJdCXRPo">
            I dag har vi en situation där renoveringar och ombyggnationer
            av bostäder å ena sidan knappast alls blir av och å den andra
            sidan kan innebära orimligt stora hyreshöjningar. I flera uppmärksammade
            fall har hyran stigit med upp till 60 procent. Med så höga hyreshöjningar
            är det många som helt enkelt inte har råd att bo kvar. Därmed
            är hyresgästens besittningsskydd i praktiken hotat. Bostadsbristen
            gör dessutom att det på många håll i landet inte finns några lediga
            lägenheter att flytta till för den som inte längre kan bo kvar.
          </p>
          <p xml:id="i-8zWm4B46ejwYvaLbagezSX">
            Vänsterpartiet har mot den här bakgrunden länge drivit frågan
            om att införa ett upprustningsstöd riktat till boende i flerbostadshus.
            Vi är därför glada över att Vänsterpartiet och regeringen är överens
            om att miljonprogrammets flerbostadshus ska moderniseras på ett
            socialt och miljömässigt hållbart sätt som innebär att hyreshöjningen
            begränsas efter renoveringen. I budgetpropositionen för 2016 föreslås
            det att en miljard kronor årligen avsätts till ett upprustningsstöd
            för att renovera och energieffektivisera miljonprogrammens bostäder
            utan att hyran blir orimligt hög efter renoveringen.
          </p>
          <p xml:id="i-GExZZH4SNbsxLDtWS2zk6r">
            Stödet bidrar till att upprätthålla den höga och sammanhållna
            svenska bostadsstandarden. För att få tillgång till upprustningsstödet
            bör hyresgästerna garanteras inflytande i renoveringsbehov. Stödet
            kommer också att skapa många nya arbetstillfällen.
          </p>
          <p xml:id="i-v6Q7YxJ6PLAgY5KzC2uL7">
            Det upprustningsstöd som föreslås i budgetpropositionen för 2016
            löser förhoppningsvis en del av de akuta problem som råder vad
            gäller renoveringsbehovet i dagens bostadsbestånd. I ett mer långsiktigt
            perspektiv kan det dock behövas andra åtgärder. En åtgärd som
            kan utredas är att införa skattefria underhållsfonder.
          </p>
          <head xml:id="i-3FenCDKu1XhH41MmxfiUp8" type="h1">
            7 Stärk hyresgästens ställning
          </head>
          <head xml:id="i-KE6cPaHXcastxQwhp2efBD" type="h2">
            7.1 En stark allmännytta
          </head>
          <p xml:id="i-E7MXPNczvp7Ynz6N2EPcPb">
            Vänsterpartiet värnar allmännyttans roll och framtid. För oss
            är det viktigt med livskraftiga och ekonomiskt starka allmännyttiga
            bostadsbolag för att klara bostadsförsörjningen och för att föra
            en social bostadspolitik. I egenskap av demokratiskt ägda företag
            ska dessa verka för allmännyttiga mål. Alla människor ska ha rätt
            till en bra bostad till rimliga kostnader. Hyressättningen på
            bostadsmarknaden ska styras av ett bruksvärdessystem som garanteras
            genom kollektivt förhandlade hyror. Genom hyror som motsvarar
            bostadens standard och kvalitet är syftet att kunna ge alla hyresgäster,
            oberoende av inkomst, en bra bostad till en rimlig kostnad. Ibland
            hävdas det att det är bruksvärdessystemets fel att det byggs så
            få hyresrätter. Vänsterpartiet menar tvärtom att det är bostadsbristen
            och den prispress uppåt den för med sig på ägda bostäder som skapar
            ett tryck uppåt även på hyrorna. Dessutom kan fastighetsägare
            redan i dag sätta s.k. presumtionshyror på nybyggnation som kan
            ligga långt över bruksvärdet för hyresrätten. Vänsterpartiet vill
            möta bostadsbristen med ökat byggande och vi säger nej till marknadshyror.
          </p>
          <head xml:id="i-DwQTwAEiF8e74M5pe8au3w" type="h3">
            7.1.1 Minska inte antalet hyresrätter
          </head>
          <p xml:id="i-LpGDep41mM1r9RBmr2Xj3u">
            Bristen på hyresrätter är fortsatt stor samtidigt som nästan
            353 000 unga vuxna saknar eget boende. Ofta efterfrågar ungdomar
            hyresrätter med rimliga hyresnivåer. Förutom att bygga bort bostadsbristen
            behöver det befintliga beståndet av hyresrätter förbli just hyresrätter.
            Ett stort problem är att hyresrätter säljs och ombildas till bostadsrätter.
            Sedan år 2000 har ca 160 000 hyresrätter ombildats till bostadsrätter
            i landet. Av dessa finns en övervägande majoritet i Stockholms
            län. Stockholms stad dominerar också utförsäljningen av allmännyttans
            lägenheter.
          </p>
          <p xml:id="i-9X4V19mnGmmnRS1h2CmDym">
            Beslut om utförsäljningar görs i kommunerna. På riksnivå finns
            lagar som reglerar ombildningar till bostadsrätter. Rättssäkerheten
            vid ombildningsprocessen är bristfällig och förändringar behöver
            göras. Det behöver t.ex. införas en begränsning av antalet omröstningar
            bland de boende för att försöka få till stånd en ombildning inom
            en avgränsad tidsperiod. Vidare behöver kraven skärpas så att
            det krävs att tre fjärdedelar av de boende röstar för en ombildning
            för att den ska kunna genomföras. Förstärkningar behöver också
            göras för att öka förtroendet för att allt går rätt till under
            processens gång. En opartisk funktion såsom notarius publicus
            ska delta på föreningsstämmorna för att öka rättssäkerheten. Länsstyrelserna
            bör ha möjlighet att stoppa ombildningar av allmännyttiga bostäder
            till bostadsrätter om fastigheterna säljs under marknadspris eller
            om det är brist på hyresrätter på den aktuella bostadsmarknaden.
            Regeringen bör återkomma med förslag till sådana förbättringar
            av rättssäkerheten vid ombildningar. Detta bör riksdagen ställa
            sig bakom och ge regeringen till känna.
          </p>
          <head xml:id="i-Y3pGzBHSvY1L21iTFJVyd4" type="h2">
            7.2 Sätt stopp för oseriösa hyresvärdar
          </head>
          <p xml:id="i-SUK8uUSP9xjRM9mBCfmsFs">
            Det finns ett flertal exempel på hyresvärdar som inte sköter
            sig. I medierna rapporteras det med jämna mellanrum om fastighetsägare
            som inte lagar fuktskador eller underlåter att sanera bort skadedjur
            i lägenheter. Frågan om oseriösa hyresvärdar har fått ökad aktualitet
            inte minst beroende på den omfattande utförsäljningen av t.ex.
            allmännyttans bostäder till riskkapitalister. Riskkapitalister
            har ofta ett kortsiktigt perspektiv i sitt ägande och det är ingen
            orimlig tanke att fastigheter säljs i ett läge när det inte är
            lika lönsamt som nu att äga hyresfastigheter. Att inte veta om
            fastighetsägaren kommer att fortsätta att äga och förvalta ens
            bostad kan givetvis skapa oro hos hyresgästerna. I en rapport
            från Hyresgästföreningen framgår också att det skiljer i underhållskvalitet
            mellan allmännyttan och privata fastighetsägare till de senares
            nackdel. Tidningen Fastighetsvärlden genomförde i våras en kartläggning
            av miljonprogramsområdena i Sveriges 23 största kommuner. Kartläggningen
            visade att mer än hälften av lägenheterna numera ägs av privata
            hyresvärdar.
          </p>
          <p xml:id="i-UU5xzx17SWr5H4XFUx2hJT">
            Det måste kunna gå att hindra oseriösa hyresvärdar från att förvärva
            nya fastigheter och på så sätt skydda hyresgästerna. Vänsterpartiet
            har i flera år arbetat för att någon form av prövning av fastighetsägaren
            bör göras. Därför är vi glada över att vara överens med regeringen
            om att ha tillsatt en utredning som bl.a. ska analysera konsekvenserna
            av att den borgerliga regeringen avskaffade förvärvslagen. I och
            med borttagandet försvann möjligheten att förhandspröva om en
            köpare av ett hyreshus är lämplig. Utredaren ska också kartlägga
            i vilken utsträckning det förekommer brister i förvaltningen av
            hyreshus, och vid behov föreslå åtgärder för att minska problemen.
          </p>
          <p xml:id="i-ArVSzRNvfKh9RGVGAyKeMQ">
            För att hyresrätten ska vara en attraktiv och trygg boendeform
            i framtiden behöver hyresgästernas ställning stärkas i flera avseenden.
            I utredningsdirektiven till ”Stärkt ställning för hyresgäster”,
            som Vänsterpartiet och regeringen alltså är överens om, är uppdraget
            också att se över de nya reglerna om privatuthyrning som drevs
            igenom av den förra regeringen. Bland annat ändrades reglerna
            om uppsägning av en hyresgäst och man öppnade för mer marknadsanpassade
            hyror.
          </p>
          <p xml:id="i-E3pq3p5paKCDLjPGyiMdt9">
            Ett tredje tema i utredningen gäller ökat inflytande för hyresgäster
            vid renovering. Det är viktigt att hyresgästerna ges inflytande
            i upprustningsprocessen så att det renoveras för de människor
            som faktiskt bor i ett bostadsområde. I dag vittnar många hyresgäster
            om att de inte alls har fått vara med och påverka omfattningen
            av en renovering. I vissa fall har detta inneburit att människor
            tvingas flytta. Detta trots att hyresgästerna enligt lag ska ge
            sitt godkännande till en ombyggnation innan den startar. Problemet
            i dag är bl.a. att även om hyresgästerna skulle motsätta sig en
            ombyggnation så kan fastighetsägaren söka tillstånd för sina planer
            hos hyresnämnden.
          </p>
          <head xml:id="i-Gq8TKmE9spQE9KoQnTqWzx" type="h3">
            7.2.1 Underlätta åtgärdsföreläggande vid bristande underhåll
          </head>
          <p xml:id="i-85xewfnr2F9LCsgm9FK8kb">
            Enligt hyreslagen har en fastighetsägare underhållsskyldighet
            gentemot hyresgästen. Om hyresvärden inte följer detta är det
            möjligt för hyresgästen att kräva underhåll med hjälp av ett s.k.
            åtgärdsföreläggande. Lagstiftarens intention har varit att säkerställa
            att hyresgäster får det löpande underhåll som de betalar för och
            att bostädernas standard upprätthålls. I rättspraxis har det dock
            uppstått ett krav på att bristen måste ha inneburit ett hinder
            och ett men för hyresgästen för att ett åtgärdsföreläggande ska
            aktualiseras. Det innebär att bristen enligt nuvarande praxis
            måste vara omfattande för att hyresvärden ska ha en skyldighet
            att ingripa. Vänsterpartiet menar att det är orimliga krav att
            ställa på ett löpande underhåll som ska upprätthålla ett slags
            grundnivå i hemmet. När underhållsskyldigheten som sådan åsidosätts
            bör ett åtgärdsföreläggande kunna aktualiseras, oavsett storleken
            på bristen.
          </p>
          <p xml:id="i-KtDVzqu3HeXS7sBzYyJt3U">
            Regeringen bör därför återkomma med förslag som säkerställer
            att åtgärdsföreläggande kan göras i fall där det löpande underhållet
            åsidosätts. Detta bör riksdagen ställa sig bakom och ge regeringen
            till känna.
          </p>
          <head xml:id="i-8oT6CWdaLkjoew81WxfigX" type="h3">
            7.2.2 Gör det lättare att få nedsatt hyra vid bristande underhåll
          </head>
          <p xml:id="i-TobFb32aAkafsgDBEgj62L">
            I dag är det svårt, krångligt och dyrt för en hyresgäst att få
            nedsatt hyra för bristande underhåll. Det är därför många gånger
            riskfritt för fastighetsägaren att göra sig oanträffbar för hyresgästen,
            eller strunta i att åtgärda fel. Vänsterpartiet föreslår därför
            att hyresnämnden ska handlägga den rättsliga processen i stället
            för domstolarna. Därigenom kan förfarandet bli billigare och enklare.
            Samma regler som i skadeståndsmål bör gälla, dvs. att om värden
            inte kan bevisa att hen har vidtagit rimliga åtgärder med avseende
            på underhållet så sätts hyran ned. Det kommer att öka incitamenten
            för fastighetsägaren att hantera bristerna på ett bättre sätt
            än i dag. Vad som ovan anförts om att göra det lättare att få
            nedsatt hyra vid bristande underhåll bör riksdagen ställa sig
            bakom och ge regeringen till känna.
          </p>
          <head xml:id="i-9f8y3emy4wjz4TrfrpE542" type="h3">
            7.2.3 Kommunens skyldighet att bistå med förvaltare
          </head>
          <p xml:id="i-BvvGfhHeWMQukBfxznJKsU">
            Trots att vissa fastighetsägare i flera fall allvarligt har misskött
            sina hus och underhållet definitivt är bristfälligt, så har det
            funnits fall med svårigheter att genomdriva en tvångsförvaltning.
            Även om hyresnämnden bedömer att tvångsförvaltning är en lämplig
            åtgärd blir den i många fall inte av p.g.a. att det saknas förvaltare
            som kan ta sig an ärendet. Detta är en otillfredsställande ordning.
            Vänsterpartiet menar att i ärenden rörande tvångsförvaltning enligt
            bostadsförvaltningslagen så ska kommunerna vara skyldiga att,
            antingen via sina allmännyttiga bolag eller på annat sätt, bistå
            med en godtagbar förvaltare. Vad som ovan anförts om att kommunerna
            ska vara skyldiga att bistå med förvaltare bör riksdagen ställa
            sig bakom och ge regeringen till känna.
          </p>
          <head xml:id="i-3djFPPgvLBsz8t8hZkez96" type="h3">
            7.2.4 Förhindra missbruk av rivningskontrakt
          </head>
          <p xml:id="i-WfYou6Y2bhJpAwhRFjqZG2">
            Det finns fler situationer än de som kommer att utredas i ”Stärkt
            ställning för hyresgäster” där hyresgästens ställning behöver
            förbättras. En sådan situation är missbruket av s.k. rivningskontrakt.
            Ett rivningskontrakt innebär att hyresgästen saknar besittningsskydd
            och många hyresvärdar sätter i system att hyra ut på det här sättet.
            Antalet rivningskontrakt har ökat med 25 procent sedan 2009.
          </p>
          <p xml:id="i-DrHaxFn9xZLmDHSoF2zYG5">
            Vänsterpartiet menar att rivningskontrakt ska användas till det
            de är avsedda för. Det kontrolleras alltför sällan att hyresvärden
            t.ex. vidtar den renovering som man uppgett när man ansökte om
            att få hyra ut med rivningskontrakt. Det finns inte heller krav
            på kontroll av rivningskontraktens användning i lagstiftningen.
            Det är inte otänkbart att omfattande uthyrning med rivningskontrakt
            kan leda till att allt fler drar sig för att rapportera eventuella
            olägenheter i boendet med risk för att förlora sitt kontrakt.
            Regeringen bör återkomma med förslag som säkerställer att rivningskontrakt
            används till det de är avsedda för. Detta bör riksdagen ställa
            sig bakom och ge regeringen till känna.
          </p>
          <head xml:id="i-MeUxcHUpZqPNZ12nyp6WNp" type="h2">
            7.3 Värna bruksvärdesprincipen
          </head>
          <p xml:id="i-hMbmtXeqjBmj7V9fL1Pgo">
            I Sverige har vi kollektivt förhandlade hyror som sätts utifrån
            en bostads bruksvärde. Syftet med detta är att alla ska ha rätt
            till en bra bostad till rimlig kostnad. I den bostadspolitiska
            debatten förespråkar allt fler debattörer att bruksvärdessystemet
            ska överges till förmån för marknadshyror. Vänsterpartiet säger
            nej till marknadshyror.
          </p>
          <p xml:id="i-95fzeKLES7a9XCgdxWGbpf">
            Vi vet att om marknadshyror infördes så skulle hyrorna stiga
            kraftigt på de orter där bostadsbristen är stor. Detta illustreras
            tydligt genom systemet med presumtionshyror som innebär att hyran
            i nybyggnation tillåts att ligga över bruksvärdet i femton år.
            I Stockholm kan exempelvis en nybyggd fyra kosta drygt 18 000
            kronor per månad. Om marknadshyror skulle införas skulle människor
            med låga och normalstora inkomster i många fall helt enkelt inte
            ha råd att bo kvar i sin bostäder. Dagens hyresförhandlingssystem
            skyddar hyresgästens rätt att bo kvar i och med att hyresvärden
            inte kan höja hyran som den vill. De som främst skulle tjäna på
            ett införande av marknadshyror är i stället företag som bygger
            eller äger bostäder och som på så sätt kan ta ut högre hyror.
            Det går inte heller att bortse ifrån att i fallet med marknadshyror
            så är det ofrånkomligt med s.k. social housing, dvs. att det offentliga
            upplåter bostäder till de människor som inte har råd att betala
            marknadshyra. Ett sådant system skapar och upprätthåller socialt
            och ekonomiskt utanförskap.
          </p>
          <p xml:id="i-5cGjHmJEJVknT6SoAwhGuk">
            Vänsterpartiet värnar bruksvärdessystemet. Nedan följer ett antal
            förslag som ytterligare skulle stärka systemet.
          </p>
          <head xml:id="i-L7Wt66WaRzboq1iH5jCk84" type="h3">
            7.3.1 Allmännyttans hyresnormerande roll
          </head>
          <p xml:id="i-VSdZipyY8XJnRDXndygkhF">
            Allmännyttans hyresnormerande funktion har försvunnit. Tidigare
            prövade hyresnämnden främst hyran mot hyressättningen i likvärdiga
            allmännyttiga bostadsföretag. Sedan 2011 har detta system ersatts
            med en regel om att jämförelse görs med likvärdiga lägenheter
            med förhandlade hyror hos både kommunala och privata bostadsföretag.
            Eftersom de privata värdarnas hyror ligger något över de allmännyttiga
            och generellt har ett intresse av att ständigt pressa upp hyrorna
            så kan vi se att den här modellen ger utrymme för större hyreshöjningar.
            I kombination med den akuta bostadsbristen på många orter kan
            detta i slutändan leda till orimliga hyresnivåer. Allmännyttan
            bör återgå till att bli hyresnormerande för att bromsa upp de
            accelererande hyresnivåerna. Detta bör riksdagen som sin mening
            ge regeringen till känna.
          </p>
          <head xml:id="i-S1gs9LXQdntyzHYxX6Q4ma" type="h3">
            7.3.2 Ta bort påtaglighetsrekvisitet
          </head>
          <p xml:id="i-GorMv8mg6dCEgTMPukVLk6">
            Det s.k. påtaglighetsrekvisitet innebär att hyresnämnden vid
            en hyresprövning inte ska anse en hyra som skälig om den är ”påtagligt
            högre än hyran för lägenheter som är likvärdiga”. Det har i praxis
            lett till att de privata värdarna har kunnat ligga flera procentenheter
            högre än de allmännyttiga hyrorna vid jämförelseprövningar. Motivet
            för införandet av rekvisitet var att få en prisrörlighet på marknaden
            när allmännyttan hade en normerande roll. I väntan på att allmännyttan
            åter får en hyresnormerande roll och så länge de privata värdarnas
            hyror ingår i hyresnämndens jämförelsematerial är det naturligt
            att påtaglighetsrekvisitet också försvinner. Påtaglighetsrekvisitet
            bör tas bort. Detta bör riksdagen som sin mening ge regeringen
            till känna.
          </p>
          <head xml:id="i-2nNVanZWFawAbJAUuAeDXV" type="h3">
            7.3.3 Bredda begreppet likvärdighet
          </head>
          <p xml:id="i-XBP2kNRf17BF21sQf4PBxY">
            När en prövning av hyran sker i hyresnämnden görs antingen en
            direktjämförelse mellan prövningslägenheten och jämförelselägenheter
            eller en allmän skälighetsbedömning där nämndens kännedom om hyresläget
            på orten spelar en avgörande roll. I praxis ställs mycket höga
            krav för att lägenheter ska anses likvärdiga och jämförbara med
            varandra, vilket lett till att direktjämförelser nästan aldrig
            sker. Samtidigt som den nya lagen skulle leda till att bredda
            jämförelseunderlaget har kravet på ”likvärdighet” i praktiken
            skruvats åt.
          </p>
          <p xml:id="i-XARpPDf47NsBgTcAnGciMu">
            Det är uppenbart att lagstiftarens intention varit att bruksvärdeshyrorna
            på bostadsmarknaden i regel ska fastställas efter en jämförelse
            med likvärdiga lägenheter. Men i dagsläget sker nästan alla avgöranden
            genom allmänna skälighetsbedömningar som i hög utsträckning hamnar
            på den övre delen av hyresskalan. Det undergräver i praktiken
            den kollektiva förhandlingsmodellen och rättvisan på hyresmarknaden.
            Lagstiftningen bör ses över i syfte att bredda begreppet likvärdighet.
            Detta bör riksdagen som sin mening ge regeringen till känna.
          </p>
        </div>
        <div type="motSignatures">
          <list>
            <item xml:id="i-5hxDaaijY7ierLP2Qesann" who="i-PPZKpwNr5kqkWArvESGC5X">
              Jonas Sjöstedt (V)
            </item>
            <item xml:id="i-UkrXPqL8mEuKYnvg596sGH" who="i-HNw1w34Sd2tGfFnWtdrzZb">
              Jens Holm (V)
            </item>
            <item xml:id="i-4LtUE8snfXx5Mx5dbVqv4L" who="i-3SiHjpmKqDX1ahURx9ZWt3">
              Maj Karlsson (V)
            </item>
            <item xml:id="i-M6T9vfZS3S4eubnBtT7ZhR" who="i-K3yJ7rruozYUK99nj91ffc">
              Hans Linde (V)
            </item>
            <item xml:id="i-TH8Tdi3JjStVzUUjwjMVdc" who="i-9XTMNkDLu5u66FsWiwysh1">
              Karin Rågsjö (V)
            </item>
            <item xml:id="i-2wqszCg7f6BCFkKYw9xdFt" who="i-B4hV7rgBZqLtXzSvZhQHbo">
              Mia Sydow Mölleby (V)
            </item>
            <item xml:id="i-2aMhXpuAK1tw5HvCDdpUsV" who="i-8voj19hLWTGJHkxNP79tRb">
              Nooshi Dadgostar (V)
            </item>
          </list>
        </div>
        <div type="motNotes">
          <noteGrp>
            <note xml:id="i-Rhiuc2Ly4GaRtm3JA7JMoN">
              [1] Bostadsbrist och arbetsmarknad – hur får vi en bostadsmarknad
              i balans? Johan Hall, 2014.
            </note>
          </noteGrp>
        </div>
      </div>
    </body>
  </text>
</TEI>
