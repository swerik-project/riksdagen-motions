<?xml version="1.0" encoding="utf-8"?>
<TEI xmlns="http://www.tei-c.org/ns/1.0" xmlns:xi="http://www.w3.org/2001/XInclude" xml:id="mot-201011-JuU-00403">
  <teiHeader>
    <fileDesc>
      <titleStmt>
        <title>Mäns våld mot kvinnor</title>
        <author corresp="i-HpwkrkkrFd1MRPixHrr8q1">av Lars Ohly m.fl. (V)</author>
      </titleStmt>
      <publicationStmt>
        <authority>SWERIK PROJECT</authority>
      </publicationStmt>
      <sourceDesc>
        <bibl>
          <title>Mäns våld mot kvinnor</title>
          <idno type="rdwebb">GY02Ju403</idno>
          <rs type="number">Ju403</rs>
          <orgName type="comitteeAbbreviation">JuU</orgName>
          <ref type="dokument_url_text">http://data.riksdagen.se/dokument/GY02Ju403/text</ref>
          <ref type="dokument_url_html">http://data.riksdagen.se/dokument/GY02Ju403</ref>
          <ref type="dokumentstatus_url_xml">http://data.riksdagen.se/dokumentstatus/GY02Ju403</ref>
          <ref type="doc">http://data.riksdagen.se/fil/ADBD6023-14D3-49D8-8E4C-1F21447FFDD2</ref>
        </bibl>
      </sourceDesc>
    </fileDesc>
    <profileDesc>
      <particDesc>
        <listPerson>
          <person gender="man">
            <idno>i-HpwkrkkrFd1MRPixHrr8q1</idno>
            <name>Lars Ohly</name>
            <state type="partyAffiliation" ref="Q110837">
              <desc>V</desc>
            </state>
          </person>
          <person gender="woman">
            <idno>i-M5o8cYSRJsbmZdvevomfQX</idno>
            <name>Ulla Andersson</name>
            <state type="partyAffiliation" ref="Q110837">
              <desc>V</desc>
            </state>
          </person>
          <person gender="man">
            <idno>i-K3yJ7rruozYUK99nj91ffc</idno>
            <name>Hans Linde</name>
            <state type="partyAffiliation" ref="Q110837">
              <desc>V</desc>
            </state>
          </person>
          <person gender="woman">
            <idno>i-6MWLY5JdykMGLLUo96skfp</idno>
            <name>Lena Olsson</name>
            <state type="partyAffiliation" ref="Q110837">
              <desc>V</desc>
            </state>
          </person>
          <person gender="man">
            <idno>i-PPZKpwNr5kqkWArvESGC5X</idno>
            <name>Jonas Sjöstedt</name>
            <state type="partyAffiliation" ref="Q110837">
              <desc>V</desc>
            </state>
          </person>
          <person gender="woman">
            <idno>i-B4hV7rgBZqLtXzSvZhQHbo</idno>
            <name>Mia Sydow Mölleby</name>
            <state type="partyAffiliation" ref="Q110837">
              <desc>V</desc>
            </state>
          </person>
        </listPerson>
      </particDesc>
      <correspDesc>
        <correspAction xml:id="i-3Ltn9VU94xyBEQJk79oiQ4" type="signed"/>
        <correspContext corresp="i-3Ltn9VU94xyBEQJk79oiQ4">
          <note type="signatory" corresp="i-HpwkrkkrFd1MRPixHrr8q1"/>
          <note type="signatory" corresp="i-M5o8cYSRJsbmZdvevomfQX"/>
          <note type="signatory" corresp="i-K3yJ7rruozYUK99nj91ffc"/>
          <note type="signatory" corresp="i-6MWLY5JdykMGLLUo96skfp"/>
          <note type="signatory" corresp="i-PPZKpwNr5kqkWArvESGC5X"/>
          <note type="signatory" corresp="i-B4hV7rgBZqLtXzSvZhQHbo"/>
        </correspContext>
        <correspAction xml:id="i-6gdBzoJX5UM8ACVBHc1gDW" type="numbering">
          <date when="2010-10-29"/>
        </correspAction>
        <correspAction xml:id="i-6SroaomHxRwxX3qdhb34yG" type="submission">
          <date when="2010-10-27"/>
        </correspAction>
        <correspAction xml:id="i-FJxNSsdtkosb9BPAQtwyYP" type="transfer">
          <date when="2010-10-25"/>
        </correspAction>
        <correspAction xml:id="i-QFvRnhHBYTRCQ61LYGuUd" type="assigned"/>
        <correspContext corresp="i-QFvRnhHBYTRCQ61LYGuUd">
          <ref type="assignedTo">Justitieutskottet</ref>
        </correspContext>
      </correspDesc>
      <textClass>
        <catRef scheme="#docType" target="#mot"/>
        <catRef scheme="#motionType" target="#parti"/>
        <catRef scheme="#motionType" target="#fristående"/>
      </textClass>
    </profileDesc>
  </teiHeader>
  <text>
    <body>
      <div xml:id="i-Sz2mGaUtzLYnUT4ECzvs5f" type="motBody">
        <div xml:id="i-HC3aYSFgAcVL6aPdqb9cDi" type="TOC">
          <head xml:id="i-Jyu5huJe1CC7UGJSKKPxaq">
            1 Innehållsförteckning
          </head>
          <list xml:id="i-PPHiLzFCXA8V5gHGryA8Wx">
            <item xml:id="i-WJLey7rH8y33o5BhBG1SMy">
              2 Förslag till riksdagsbeslut 2
            </item>
            <item xml:id="i-Xub1wctVYhEaq6hvkRabVk">
              3 Mäns våld mot kvinnor 4
            </item>
            <item xml:id="i-UG8fUPKp6DzogaFXY69mYo">
              4 Regeringens handlingsplan mot mäns våld mot kvinnor 5
            </item>
            <item xml:id="i-5n3QhCZv9bc5FvuT1msMLh">
              5 Livsvillkoren för kvinnor med skyddad identitet 6
            </item>
            <item xml:id="i-7yxwLJHDC37ZXkdeQdCzN2">
              6 Kommunernas ansvar för mäns våld mot kvinnor 7
            </item>
            <item xml:id="i-W6nmZeMoVV2WfWaqf7QWgi">
              6.1 Kontaktpersoner för våldsutsatta kvinnor 7
            </item>
            <item xml:id="i-6C4PYWAzZPuJU5BRohCsew">
              6.2 Brist på boende för våldsutsatta kvinnor 8
            </item>
            <item xml:id="i-C4URxMSDdrnDaZVJ7byaQb">
              7 Översyn av hyreslagens tillämpning 8
            </item>
            <item xml:id="i-WcH2zs3jND4DX4BrqwL2HM">
              8 En nationell haverikommission för utredning av dödligt våld
              mot kvinnor 9
            </item>
            <item xml:id="i-LecGxaYycpyGUnxqHCgifD">
              9 Kvinnojourerna 10
            </item>
            <item xml:id="i-9NRqjXwgpSy9ULYrWkwWzc">
              10 Undersökningar om mäns våld mot kvinnor 11
            </item>
            <item xml:id="i-T6vBtnNEdWwLU7TeiKuCzX">
              11 Hedersrelaterat våld och förtryck 11
            </item>
            <item xml:id="i-6JYi4RF544YAqxhViAnkJF">
              12 Kriminalisering av tvångsäktenskap 12
            </item>
            <item xml:id="i-8XWHA331dRXo1ANS2QTFRT">
              13 Grupper av kvinnor som är särskilt utsatta 14
            </item>
            <item xml:id="i-EEq6nyUsjSfvePa83ti5PC">
              13.1 Våld mot papperslösa kvinnor 14
            </item>
            <item xml:id="i-EUckLkpaChYvvudvFewShD">
              14 Tvåårsregeln i utlänningslagen 15
            </item>
            <item xml:id="i-ThLasFSeXxwJzaCd6fZiFT">
              15 Familjevåldsenheter 16
            </item>
            <item xml:id="i-3oEaUTthvGke2fMW76cBGC">
              16 Barnahus 16
            </item>
            <item xml:id="i-G18ZS5tURrbt5dH3c4fUw5">
              17 Regionala centrum för kvinnofrid 17
            </item>
            <item xml:id="i-WsBjheKw7TzcpUDdNUnCn8">
              18 Mäns våld i brottsstatistiken 17
            </item>
            <item xml:id="i-WTa68umggDPSDX7eTJDpaf">
              19 Polisens utredningar av mäns våld mot kvinnor 18
            </item>
          </list>
        </div>
        <div xml:id="i-XFc7hQdGYhDnMPvZNMMyoa" type="motProposal" subtype="förslag">
          <head xml:id="i-GcX2hgF8VMiHdkvMHqo34g">
            2 Förslag till riksdagsbeslut
          </head>
          <list xml:id="i-M1i4BzmJvVXGfwCqpczWVr" style="ol">
            <item xml:id="i-7EpVZJBR1VLL5Qbd4ysSG1">
              Riksdagen tillkännager för regeringen som sin mening vad som
              anförs i motionen om en översyn av livsvillkoren för kvinnor och
              barn som lever med skyddade personuppgifter.
            </item>
            <item xml:id="i-7wA8Wu3BWQ5fB8EwfdWbdP">
              Riksdagen tillkännager för regeringen som sin mening vad som
              anförs i motionen om att våldsutsatta kvinnor bör ha rätt till
              särskilda kontaktpersoner inom polis och socialtjänst.
            </item>
            <item xml:id="i-JZyyeUKiujxoKwwtNZxZLk">
              Riksdagen tillkännager för regeringen som sin mening vad som
              anförs i motionen om att kvinnor som tvingats fly från sitt hem
              bör ha laglig möjlighet att få återvända för att hämta sina och
              eventuella barns personliga tillhörigheter i skydd av polis.
            </item>
            <item xml:id="i-Mf2MLpXRwTDKz5ZVjfH4P7">
              Riksdagen tillkännager för regeringen som sin mening vad som
              anförs i motionen om att regeringen bör ge Socialstyrelsen i uppdrag
              att göra en samlad översyn av kommunernas möjligheter att erbjuda
              boenden till personer som utsatts för våld i nära relationer samt
              lägga fram förslag på lämpliga åtgärder. 1
            </item>
            <item xml:id="i-Q4Cq1vWY9ogHAhborZ7L7J">
              Riksdagen tillkännager för regeringen som sin mening vad som
              anförs i motionen om att regeringen bör se över tillämpningen
              av hyreslagen när det gäller vräkningar av personer som misshandlats
              i lägenheten av en partner. 2
            </item>
            <item xml:id="i-C14ignc3u57CW4J333cwi6">
              Riksdagen begär att regeringen återkommer med förslag till ändring
              i hyreslagen så att skadegörelse i lägenheten i samband med misshandel
              inte ska innebära att hyresrätten förverkas. 2
            </item>
            <item xml:id="i-MYJBW4AYwRisXmM6FtabYV">
              Riksdagen begär att regeringen återkommer med en plan för hur
              en långsiktig finansiering av kvinnojourernas grundläggande verksamhet
              ska garanteras. 1
            </item>
            <item xml:id="i-5god2Rnq7MLT1koLmMhvWD">
              Riksdagen tillkännager för regeringen som sin mening vad som
              anförs i motionen om att ge Socialstyrelsen eller annan lämplig
              myndighet i uppdrag att kontinuerligt genomföra frågeundersökningar
              om förekomsten av mäns våld mot kvinnor. 1
            </item>
            <item xml:id="i-AzCDTrqGHgD9wiFDGHJsm3">
              Riksdagen tillkännager för regeringen som sin mening vad som
              anförs i motionen om att ge Socialstyrelsen i uppdrag att ta fram
              riktlinjer för socialtjänstens arbete med mäns våld mot kvinnor,
              samkönat partnervåld och hedersrelaterat våld. 1
            </item>
            <item xml:id="i-LQ6hxG6av1nyALGZH6AkfH">
              Riksdagen tillkännager för regeringen som sin mening vad som
              anförs i motionen om att regeringen bör ge Länsstyrelsen i Östergötlands
              län i uppdrag att utreda hur samhällets stöd till personer som
              har brutit med sina familjer på grund av hedersrelaterat våld
              och förtryck kan förbättras och hur redan befintliga verksamheter
              kan förstärkas. 1
            </item>
            <item xml:id="i-13YMsi1xDbLiPq4MvE6hHJ">
              Riksdagen begär att regeringen återkommer med förslag om skyddat
              boende för personer som utsatts för eller riskerar att utsättas
              för hedersrelaterat våld och förtryck. 1
            </item>
            <item xml:id="i-N1sJxGrcuzpRPgjAjgCUrp">
              Riksdagen begär att regeringen utreder och lägger fram förslag
              till lagstiftning som innebär att en särskild brottsrubricering
              gör det straffbart för föräldrar att gifta bort minderåriga barn.
            </item>
            <item xml:id="i-5MC56K5aBym83Xxkx3n8t1">
              Riksdagen tillkännager för regeringen som sin mening vad som
              anförs i motionen om att tillsätta en utredning för att se över
              hur våldsutsatta kvinnor som lever gömda utan uppehållstillstånd
              ska få nödvändigt stöd och skydd mot mäns våld. 1
            </item>
            <item xml:id="i-TU6VfemzUFUPAh3wt1Ya5b">
              Riksdagen begär att regeringen lägger fram förslag till lagändring
              för att komma till rätta med de fortsatta missförhållandena med
              avvisningsbeslut av kvinnor som misshandlats eller kränkts av
              en närstående man under den tvååriga prövotiden. 3
            </item>
            <item xml:id="i-D2CAKaz4ZGEN1irVGTzWQy">
              Riksdagen tillkännager för regeringen som sin mening vad som
              anförs i motionen om inrättande av familjevåldsenheter över hela
              landet.
            </item>
            <item xml:id="i-2AkXWMCvVDHMfTZUrXpDvW">
              Riksdagen tillkännager för regeringen som sin mening vad som
              anförs i motionen om samarbete och inrättande av s.k. barnahus
              i alla större kommuner i landet.
            </item>
            <item xml:id="i-7skaA5sgbnmiMtaHHLTJ6k">
              Riksdagen tillkännager för regeringen som sin mening vad som
              anförs i motionen om att barnahusens verksamhet också ska erbjudas
              barn som bevittnat våld och övergrepp i nära relationer.
            </item>
            <item xml:id="i-4HqotdCpDvDr9agcU6rmhu">
              Riksdagen tillkännager för regeringen som sin mening vad som
              anförs i motionen om inrättande av regionala centrum för kvinnofrid
              i varje sjukvårdsregion. 1
            </item>
            <item xml:id="i-R3aAKGJTNPkS3o8mdaBgfM">
              Riksdagen tillkännager för regeringen som sin mening vad som
              anförs i motionen om att regeringen bör ge Rikspolisstyrelsen
              i uppdrag att utveckla ett kodningssystem för brott där kvinnor
              över 15 år misshandlats och där könet på gärningsmannen och relationen
              mellan gärningsman och offer framgår.
            </item>
            <item xml:id="i-22DVZTVFe95yD6KewHJSDt">
              Riksdagen tillkännager för regeringen som sin mening vad som
              anförs i motionen om att regeringen bör ge Rikspolisstyrelsen
              i uppdrag att genomföra ett nationellt utbildningsprogram när
              det gäller hot- och riskbedömningar i fall av våld i nära relationer
              hos samtliga polismyndigheter.
            </item>
          </list>
          <p xml:id="i-7G2xGYMZi2r9baN2yo8Xw1">
            1 Yrkandena 4, 711, 13 och 18 hänvisade till SoU.
          </p>
          <p xml:id="i-MYhL84y9DvoPihsyC8j8v4">
            2 Yrkandena 5 och 6 hänvisade till CU.
          </p>
          <p xml:id="i-UZmheJZuJ5uGDSKuvBSSNQ">
            3 Yrkande 14 hänvisat till SfU.
          </p>
        </div>
        <div xml:id="i-Ud4ezHL3wRJAsfe5X9uG3g" type="motContent">
          <head xml:id="i-NYEqAZV9sfe4SCCgV8myb2" type="h1">
            3 Mäns våld mot kvinnor
          </head>
          <p xml:id="i-FKy3qxJvAzreMhZj8WJ8HS">
            Mäns våld mot kvinnor är ett allvarligt samhällsproblem som berör
            många människors liv och vardag. År 2009 anmäldes över 29 000
            fall av misshandel och över 3 800 våldtäkter mot kvinnor över
            15 år (Brottsförebyggande rådet, Brå). De senaste tio åren har
            antalet anmälningar av misshandelsbrott mot kvinnor ökat med 34
            procent. Ökningen beror bl.a. på att kvinnors benägenhet att anmäla
            har ökat, men det finns även mycket som tyder på att det faktiska
            våldet mot kvinnor ökar (Diesen och Diesen, Övergrepp mot kvinnor
            och barn, 2009, Brå 2008:25). Mörkertalet beräknas vara mycket
            stort. Brå uppskattar att endast 20 procent av alla brott leder
            till polisanmälan (Brå 2008:25).
          </p>
          <p xml:id="i-4ysSW4R9Qa9yANpPovQa87">
            Varje år dödas dessutom cirka 16 kvinnor av en närstående man.
            Brottsstatistiken visar att de utsatta kvinnorna ofta är bekanta
            med eller har en nära relation till männen som misshandlar. År
            2008 begicks 57 procent av de anmälda brotten inomhus av en bekant
            till kvinnan. Att våldet ofta utövas inom hemmets fyra väggar
            är en av förklaringarna till det stora mörkertalet.
          </p>
          <p xml:id="i-TF4gfjXzyy6Q3ymQsUNijh">
            Undersökningen Slagen Dam (2001) visar bl.a. att 25 procent,
            eller var fjärde kvinna, upplevt fysiskt våld från någon man efter
            sin 15årsdag. 56 procent av alla kvinnor har trakasserats sexuellt.
            Enligt undersökningen har totalt sett 46 procent, alltså nästan
            hälften av alla svenska kvinnor, erfarenheter av någon form av
            våld från en man efter sin 15-årsdag. Omfångsundersökningar som
            gjorts i andra länder bl.a. Kanada, Finland och Norge visar på
            liknande siffror (Diesen, 2009).
          </p>
          <p xml:id="i-VQuiGsUGM7mPraFCKzS23d">
            Även män kan självklart utsättas för våld i en relation. Men
            det våld som närstående män riktar mot kvinnor är oftare upprepat,
            grövre och leder till fler negativa konsekvenser för den drabbade
            än det våld som drabbar män i en (heterosexuell) relation. Män
            rapporterar oftare att de utsatts för trakasserier i form av telefonsamtal,
            sms m.m. än för hot och våld.
          </p>
          <p xml:id="i-P4aD1jGcKx4KimxbatEzbD">
            Särskilt utsatta för mäns våld är unga kvinnor och ensamstående
            kvinnor med barn. Relationsvåldet begränsar dessutom kvinnors
            livsutrymme mer på så sätt att kvinnor oftare än män väljer att
            avstå från vissa aktiviteter p.g.a. rädsla för att bli utsatt
            för våld (Brå rapport 2009:12, Våld mot kvinnor och män i nära
            relationer). Då mäns våld mot kvinnor är vanligt förekommande
            och ofta grovt och upprepat krävs särskilda åtgärder för att minska
            våldet.
          </p>
          <p xml:id="i-PqP72ThBYzJmo71iuKU3G2">
            Det finns olika sätt att analysera och förklara mäns våld mot
            kvinnor. Förklaringar på individnivå där män antas vara våldsamma
            på grund av social utsatthet, alkoholmissbruk, psykisk sjukdom
            eller integrationsproblem tenderar att förminska problemet. Kulturella
            förklaringar tar också fasta på det annorlunda och lyfts fram
            endast när det gäller icke-svenska eller icke-västerländska kulturer.
            Vi ser att mäns våld i grunden beror på den ojämlika fördelningen
            av makt mellan könen i samhället. Denna skeva maktfördelning underlättar
            för enskilda män att bruka våld mot kvinnor. Arbetet för att stoppa
            våldet och ge våldsutsatta skydd och stöd måste därför ske utifrån
            insikten om att våldet har sina rötter i den rådande samhällsstrukturen
            där män är överordnade och kvinnor underordnade. Därmed inte sagt
            att förklaringar på individnivå inte kan bidra till våldsutövandet.
            Men vi anser inte att den huvudsakliga orsaken till våldet är
            att det är enskilda individer som har problem.
          </p>
          <p xml:id="i-LDs1xJVFn1vkn8NP8rQCkN">
            Vi behöver se och ändra samhällsstrukturerna för att kunna lösa
            problemet med mäns våld mot kvinnor. Att söka särskilda förklaringar
            som bortser från den manliga maktens inverkan på samhället och
            de relationer mellan män och kvinnor som existerar i vårt samhälle
            vore ett ödesdigert misstag. Grunden för kvinnoförtryck är inte
            specifikt för vissa kulturer eller vissa traditioner. Våldet som
            drabbar kvinnor finns runt omkring oss, i vardagen. Och i de värsta
            fallen leder detta våld till nya tragedier och nya rubriker som
            förmörkar vår tillvaro.
          </p>
          <p xml:id="i-Bp575prviGRuRqH7q6SH3a">
            I vårt arbete med att bekämpa mäns våld mot kvinnor får inte
            kvinnor och män som utsatts för partnervåld i samkönade relationer
            hamna i skymundan. Detsamma gäller kvinnor och män som utsatts
            för hedersrelaterat våld och förtryck. Partnervåld i samkönade
            relationer liksom hedersrelaterat våld och förtryck är, på samma
            sätt som gäller i diskussionen om mäns våld mot kvinnor i stort,
            ett uttryck för föreställningar om kön och sexualitet kopplade
            till känslor av makt och kontroll hos den som utövar våldet. När
            det gäller partnervåld i samkönade relationer hänvisar vi till
            motion 2010/11:Ju401 Stärkta rättigheter och förbättrade livsvillkor
            för hbt-personer.
          </p>
          <head xml:id="i-8oJJhGWn2vLdTX7gTBWVB5" type="h1">
            4 Regeringens handlingsplan mot mäns våld mot kvinnor
          </head>
          <p xml:id="i-9FpNU9Si79WtgvzZNXvh5z">
            Målet för jämställdhetspolitiken är att kvinnor och män ska ha
            samma makt att forma samhället och sina egna liv. Ett av delmålen
            är att mäns våld mot kvinnor ska upphöra och att kvinnor och män,
            flickor och pojkar, ska ha samma rätt och möjlighet till kroppslig
            integritet. Regeringen har tagit fram en handlingsplan för att
            bekämpa mäns våld mot kvinnor, hedersrelaterat våld och förtryck
            samt våld i samkönade relationer (skr. 2007/08:39). Detta är både
            nödvändigt och lovvärt. Regeringen väljer dock i handlingsplanen
            att förklara våldet utifrån ett individperspektiv.
          </p>
          <p xml:id="i-Ciy6n6wiNeTvuv4UcXxTe2">
            Vänsterpartiet anser att det är svårt att ta ett samlat grepp
            på problemet om den grundläggande analysen av våldet saknas. Vår
            feministiska förståelse av våldet har till stor del utvecklats
            ur kvinnojourernas praktiska arbete med kvinnor som utsatts för
            mäns våld. Den svenska och internationella forskningen på området
            understryker våldets strukturella förankring och stöder därmed
            indirekt kvinnojourernas kunskap. Tillsammans utgör detta en stark
            grund för en feministisk utgångspunkt i frågan.
          </p>
          <p xml:id="i-QVS2nbAABYgvyiDG41hgL2">
            Förutom att regeringen i sin handlingsplan helt bortser från
            de strukturella orsakerna till mäns våld mot kvinnor finns det
            en rad andra åtgärder som dessvärre är bristfälliga. Många av
            regeringens insatser är vagt beskrivna och saknar konkretion.
            Regeringen visar heller inga ambitioner att institutionalisera
            åtgärderna mot mäns våld mot kvinnor, vilket går i motsatt riktning
            mot tillgänglig kunskap på området som visar att organisationsformer
            och institutionella strukturer är avgörande för arbetet med att
            bekämpa det allvarliga samhällsproblem som mäns våld mot kvinnor
            och barn utgör. Konsekvensen blir att helhetsperspektivet och
            de långsiktiga lösningarna uteblir. En annan stor brist är att
            insatserna för att bekämpa sexuellt våld helt har uteslutits ur
            handlingsplanen.
          </p>
          <p xml:id="i-WBswiTaQJvp7tqYNB7NJvz">
            En första delutvärdering av handlingsplanen (Brå rapport 2010:4)
            visar att handlingsplanen brister när det gäller förebyggande
            åtgärder med fokus på att förhindra män från att slå. Vidare är
            det få åtgärder i handlingsplanen som är av lagstiftande karaktär.
            Delrapporten visar även att regeringens handlingsplan saknar en
            samlad strategi för hur de olika projekten och satsningarna som
            kommit till stånd via handlingsplanen ska kunna bidra till en
            bättre samlad kunskap om vilka arbetssätt och metoder som är mest
            effektiva för att förebygga mäns våld mot kvinnor och hedersreletarat
            våld och förtryck samt att stödja de utsatta. Erfarenheterna från
            de tillfälliga projekten genererar inte någon generell kunskap
            eftersom det saknas krav på utvärderingar och uppföljningar. Lokala
            utvärderingar av projekten krävs dock för att Socialstyrelsen
            ska kunna uppfylla sina uppdrag att utvärdera, göra forskningssammanställningar
            och utveckla arbetsmetoder.
          </p>
          <head xml:id="i-SSMNuYuUjG7G7XKL4SV5o8" type="h1">
            5 Livsvillkoren för kvinnor med skyddad identitet
          </head>
          <p xml:id="i-MXJt85yiYMx8s8EcTtNcJZ">
            Problemen som drabbar våldsutsatta kvinnor och barn är komplexa.
            Detta gäller särskilt de kvinnor och barn som tvingas leva under
            skyddad identitet. En rad svårigheter uppstår i vardagen för de
            kvinnor som tvingas fly från närstående män. Det kan handla om
            att kvinnan alltid får förseningsavgifter då räkningarna kommer
            till hennes adress för sent eftersom posten vidarebefordras via
            Skatteverket. Vidare blir det svårt att hyra en lägenhet eller
            till och med att skaffa ett betalkort för den kvinna som har skyddad
            identitet. Myndigheterna har ofta problem med att hantera frågor
            om skyddade personuppgifter.
          </p>
          <p xml:id="i-WzG1BeNWKhvv8TdEoLxzc9">
            Det förekommer att myndigheter av okunskap bryter sekretessen
            så att den förföljande mannen får kännedom om var kvinnan och
            barnet befinner sig. Flera kvinnor vittnar om hur de tillsammans
            med sina barn tvingas flytta gång på gång och hur påfrestande
            detta är, inte minst för barnen. Det finns exempel på barn som
            bytt namn så många gånger att de inte längre kommer ihåg vad de
            heter. Vidare får kvinnor som lever med skyddad identitet ofta
            ekonomiska problem p.g.a. sjukskrivning eller att det är svårt
            att ha kvar ett arbete på ständig flykt. Misshandlade och förföljda
            kvinnors och barns rättigheter och möjligheter att leva ett drägligt
            liv ska inte hänga på att en enskild handläggare har nödvändig
            kompetens.
          </p>
          <p xml:id="i-4wY9eSSoDZmEXySYoe4C73">
            Vänsterpartiet föreslår därför en översyn av livsvillkoren för
            de kvinnor och barn som lever med skyddade personuppgifter i syfte
            att förbättra deras situation. Regeringen bör göra en översyn
            av livsvillkoren för kvinnor och barn som lever med skyddade personuppgifter
            och därefter återkomma med förslag på nödvändiga förändringar.
            Detta bör riksdagen som sin mening ge regeringen till känna.
          </p>
          <head xml:id="i-TFzzLmrfr4Gkz1jZGEB58o" type="h1">
            6 Kommunernas ansvar för mäns våld mot kvinnor
          </head>
          <p xml:id="i-NjQKFnHagPkPV1rsyPrsgU">
            En kvinna som har utsatts för våld eller hot om våld från en
            närstående man måste få möjlighet till hjälp från samhället. Även
            barn som bevittnat våld behöver skydd och stöd. Kommunen har det
            övergripande ansvaret för att alla som vistas där får den hjälp
            och det stöd de behöver. Enligt 5 kap. 11 § andra stycket socialtjänstlagen
            ska socialnämnden särskilt beakta att kvinnor som är eller har
            varit utsatta för våld eller andra övergrepp kan vara i behov
            av stöd och hjälp för att förändra sin situation. Hjälpen kan
            omfatta plats på skyddat boende, juridisk rådgivning, riskbedömningssamtal
            och stödsamtal. Omfattningen av stödet varierar dock mellan olika
            kommuner.
          </p>
          <p xml:id="i-FrqwcsnQo9ecfxYMUgogWY">
            En kartläggning i Stockholms län av Socialtjänstens stöd till
            våldsutsatta kvinnor och flickor och barn som bevittnat våld (Länsstyrelsen,
            2008) visar att cirka hälften av Stockholms läns kommuner och
            stadsdelar saknar en kvinnofridssamordnare. Vidare saknar hälften
            av kommunerna och stadsdelarna aktuella handlingsplaner för arbetet.
            Granskningen visar även att det finns brister i personalens grundläggande
            kompetens om mäns våld mot kvinnor vilket gör att utsatta kvinnor
            och barn som bevittnat våld inte alltid identifieras.
          </p>
          <p xml:id="i-UqyMhiQAXHnyDHMWdE76LS">
            Omfattningen av våldet och dess konsekvenser för kvinnan osynliggörs
            ofta i dokumentationen. En allvarlig brist som uppmärksammats
            är att socialtjänsten har ett bristande barnperspektiv, vilket
            kan leda till att man inte utreder barns behov i tillräckligt
            hög utsträckning. Samtidigt uppger cirka hälften av respondenterna
            i granskningen att det inte finns tillräckligt med insatser för
            de utsatta kvinnorna i deras kommun/stadsdel. Samtliga granskade
            kommuner och stadsdelar har kritiserats för brister. Det handlar
            om bristande information, samordning, statistik, mål för arbetet,
            hot- och riskbedömningar, system för kvalitetsgranskning och uppföljningar
            m.m. FN:s kommitté för avskaffande av diskriminering av kvinnor
            är i sin rapport från 2008 oroad över att socialtjänstens stöd
            till våldsutsatta kvinnor varierar mellan kommunerna och att vissa
            kommuner inte kan erbjuda skyddat boende för alla våldsutsatta
            kvinnor, bl.a. kvinnor med särskilda behov. Det är nu hög tid
            för regeringen att ta dessa uppenbara brister på allvar.
          </p>
          <head xml:id="i-FUhaX4vb6ZxoY5yrhrg9Z1" type="h2">
            6.1 Kontaktpersoner för våldsutsatta kvinnor
          </head>
          <p xml:id="i-VC5s9stcV6mJHBWAqSx23h">
            Att vara utsatt för våld av en närstående person är traumatiskt
            och tröskeln för att anmäla ett sådant brott är extra hög. Därför
            kan det kännas svårt att redogöra för sin situation gång på gång
            för olika personer. Vänsterpartiet vill att de personer som utsätts
            för våld i nära relationer ska få särskilda kontaktpersoner hos
            polisen och socialtjänsten. En kontinuerlig och stabil kontakt
            med myndigheterna skulle stärka kvinnans förtroende för polisen
            och socialtjänsten. Kvinnans vetskap om att någon har en helhetsbild
            av hennes situation kan också stärka hennes beslut att lämna en
            våldsam relation.
          </p>
          <p xml:id="i-731rSy2baxdF1U1E1A4drs">
            Våldsutsatta kvinnor bör alltså ha rätt till särskilda kontaktpersoner
            inom polis och socialtjänst. Detta bör riksdagen som sin mening
            ge regeringen till känna.
          </p>
          <p xml:id="i-G2pyYcvo5tVAShhrTjjpUR">
            Kvinnor som tvingats fly från eller som har lämnat sin man, och
            känner fruktan för våld eller hot om våld från honom, bör ha laglig
            rätt att återvända till sitt hem för att hämta sina och eventuella
            barns personliga tillhörigheter i skydd av polis. Detta bör riksdagen
            som sin mening ge regeringen till känna.
          </p>
          <head xml:id="i-AG8RSLXXRfvxyNEeR2CA4i" type="h2">
            6.2 Brist på boende för våldsutsatta kvinnor
          </head>
          <p xml:id="i-VjnoYwZ9bM6aSpRvJouJXA">
            Den som utsätts för våld i en nära relation får i många fall
            problem med sitt boende. Dels kan den våldsutsatta bli utslängd
            från sin partners lägenhet, dels kan hon tvingas fly för att undkomma
            våldet. I många kommuner är det i praktiken kvinnojourerna som
            står för insatser när det gäller skyddat boende till utsatta kvinnor
            och barn.
          </p>
          <p xml:id="i-DoJCZkAHHoNMg8yhMtbiuz">
            Enligt Sveriges Kommuner och Landsting (SKL) (Utveckling pågår.
            En kartläggning av kvinnofridsarbetet i kommuner, landsting och
            regioner, 2009) erbjuder 80 procent av kommunerna skyddat boende
            på kvinnojour som bedrivs ideellt. Akut skyddat boende finns vanligtvis
            i kommunerna medan mera långsiktigt boende sällan kan erbjudas.
            Problemet med att kommunerna många gånger inte kan erbjuda våldsutsatta
            kvinnor ett lämpligt boende handlar till stor del om den generella
            bristen på bostäder.
          </p>
          <p xml:id="i-DUqZ5A1fPQY5x9ym6HFChF">
            Den av regeringen initierade utförsäljningen av allmännyttan
            som pågår främst i storstadsområdena gör inte saken bättre. Att
            det byggs bra lägenheter till rimliga priser är en grundläggande
            förutsättning för att kommunerna ska kunna ta sitt ansvar för
            våldsutsatta kvinnors och barns boende. Kommunerna måste också
            bli bättre på att samarbeta över gränserna när det gäller boendefrågan,
            t.ex. genom att bilda resurspooler med boenden för de personer
            som utsatts för våld i nära relationer.
          </p>
          <p xml:id="i-17ZK2uqJtYQsVqon3tZDNb">
            Regeringen bör ge Socialstyrelsen i uppdrag att göra en samlad
            översyn av kommunernas möjligheter att erbjuda boenden till personer
            som utsatts för våld i nära relationer samt lägga fram förslag
            på lämpliga åtgärder. Detta bör riksdagen som sin mening ge regeringen
            till känna.
          </p>
          <head xml:id="i-TAu7oRhrKeFAZuXraedJH" type="h1">
            7 Översyn av hyreslagens tillämpning
          </head>
          <p xml:id="i-nUzxteWqwkdQP2Kcy2tDh">
            Regler om hyresgästers rättigheter och skyldigheter finns i 12
            kap. jordabalken, den s.k. hyreslagen. Hyresgästen har ett aktsamhetskrav,
            eller med andra ord en vårdplikt, när han eller hon använder lägenheten.
            Vårdplikten innebär att hyresgästen är skyldig att ersätta skador
            som uppstår genom hans eller hennes vållande. Ett exempel på vållande
            kan vara om hyresgästen bryter mot de förhållningsregler som finns,
            t.ex. skyldigheten att anmäla en skada till hyresvärden. Hyresgästen
            är skyldig att ersätta alla skador som han eller hon eller någon
            annan som är på besök orsakar (12 kap. 24 § JB). Hyresgästens
            försummande av vårdplikten kan leda till vräkning.
          </p>
          <p xml:id="i-EjZpBNDG7boPuhSGYiBhMj">
            Det har kommit till Vänsterpartiets kännedom att det förekommer
            att kvinnor som misshandlats av sin partner blivit vräkta från
            sina hyresrätter med motiveringen att de försummat sin vårdplikt
            till följd av att mannen slagit sönder inredning i lägenheten.
            Det är inte acceptabelt att ett brottsoffer ska behöva bli vräkt
            från sin bostad till följd av att hon eller han blivit misshandlad
            och i samband med det fått lägenheten sönderslagen av sin våldsamma
            partner.
          </p>
          <p xml:id="i-7gCpWXmVfvdXoAnj91GRqz">
            Regeringen bör därför se över hyreslagens tillämpning när det
            gäller vräkningar av personer som misshandlats i lägenheten av
            en partner. Detta bör riksdagen som sin mening ge regeringen till
            känna.
          </p>
          <p xml:id="i-LLDCbRfqAoomnYUZ13RiYF">
            Vänsterpartiet vill införa ett skydd för brottsoffer i hyreslagen.
            Att en annan person slagit sönder lägenheten i samband med att
            lägenhetsinnehavaren blivit misshandlad ska inte vara grund för
            hyresrättens förverkande. Regeringen bör återkomma med ett förslag
            till ändring i hyreslagen enligt ovanstående. Detta bör riksdagen
            som sin mening ge regeringen till känna.
          </p>
          <head xml:id="i-VgN55rFwVB6LzbbFjWowAe" type="h1">
            8 En nationell haverikommission för utredning av dödligt våld
            mot kvinnor
          </head>
          <p xml:id="i-AvekDuVRwXezExvPjdqBZ4">
            Forskning visar att en kvinna löper störst risk att utsättas
            för våld av en man hon har en relation med när hon vill lämna
            honom. Gränsen mellan att bli svårt misshandlad och dödad är hårfin,
            vilket de senaste årens många tragedier där kvinnor mördats av
            pojkvänner, sambor eller makar vittnar om. Enligt Brottsförebyggande
            rådets (Brå) rapport Dödligt våld mot kvinnor i nära relationer
            (2001:11) kände 84 procent av kvinnorna som föll offer för dödligt
            våld gärningsmannen. I knappt hälften av fallen hade den dödade
            kvinnan haft en nära relation till den våldsutövande mannen. Det
            är ett stort misslyckande när samhället inte lyckas stoppa våldet
            och ge utsatta kvinnor skydd och hjälp.
          </p>
          <p xml:id="i-Fo9z1bCtkdSBedrgCnxtoC">
            Vänsterpartiet har tidigare lagt fram förslag om att förstärka
            myndigheternas ansvar genom en nationell haverikommission som
            utreder de fall där en kvinna mördats av en närstående man. Syftet
            är att hitta brister i myndigheternas agerande och förbättra rutinerna
            i det förebyggande arbetet och förhindra att fler kvinnor mördas.
            Socialstyrelsen har presenterat ett lagförslag för utredningar
            då kvinnor har avlidit med anledning av brott i nära relationer
            (Rapport, artikelnr 2009-126-83). Syftet med utredningsverksamheten
            är att ge underlag för förslag som ska förebygga att kvinnor utsätts
            för brott av närstående. Socialstyrelsen föreslås bli utredande
            myndighet. Det är glädjande att regeringen meddelat att de avser
            att presentera en proposition som grundas på förslaget under 2011.
            I väntan på detta förslag väljer vi att inte lägga fram något
            yrkande om en haverikommission i den här motionen.
          </p>
          <head xml:id="i-5BQcRT5a232DnrQstV7Z7B" type="h1">
            9 Kvinnojourerna
          </head>
          <p xml:id="i-A74CKY556dso8Ubn19tM73">
            Genom kvinnors ideella frivilligarbete i jourerna kan brottsoffer
            få relevant hjälp trots att samhällets insatser brister. Kvinnojourernas
            styrka ligger i att de är skapade av kvinnor för kvinnor. Det
            är en frizon där ingen ifrågasätter kvinnors och barns upplevelser
            av våld. Tjej- och kvinnojourerna spelar också en central roll
            när det gäller att synliggöra och sprida kunskap om våldets mekanismer
            och konsekvenser. Trots att företrädare för polis, socialtjänst
            och sjukvård själva anser att de lokala kvinnojourerna ger ett
            mer heltäckande stöd till utsatta kvinnor än vad de själva kan
            erbjuda existerar jourerna fortfarande under osäkra förhållanden.
          </p>
          <p xml:id="i-FRrL2VYgn4E4XWdmxeBW4N">
            I dag finns det kvinnojourer i ungefär hälften av landets kommuner
            och antalet kvinnor som söker hjälp ökar stadigt. Statistik från
            Riksorganisationen för kvinnojourer och tjejjourer i Sverige (Roks)
            visar att medlemsjourerna under år 2007 bara kunde erbjuda skyddat
            boende till hälften av de kvinnor som var i behov av det. Samtidigt
            ökade antalet förfrågningar från kommun, polis och skola med nästan
            30 procent. Detta visar att det behövs mer resurser till kvinnojourerna.
          </p>
          <p xml:id="i-JTFEBzJ1zWU4adynwY7V68">
            Genom handlingsplanen mot mäns våld mot kvinnor, hedersrelaterat
            våld och förtryck samt våld i samkönade relationer har regeringen
            tillfört kommunerna utvecklingsmedel i syfte att förstärka kvinnojoursverksamheten
            och kvalitetsutveckla stödet till våldsutsatta kvinnor och barn
            på lokal nivå.
          </p>
          <p xml:id="i-UgZx3huTw1z1mJGmi7KaMm">
            Detta är lovvärt men långtifrån tillräckligt. Tyvärr är det fortfarande
            svårt för kvinnojourerna att göra långsiktiga planeringar för
            sin verksamhet. Kvinnojourerna behöver kontinuerlig finansiering
            för att kunna bedriva ett fungerande arbete på lång sikt. I dag
            drivs verksamheten i projektform och är beroende av tillfälliga
            satsningar. Mycket av jourernas tid går åt till att ansöka om
            nya projektpengar. Enligt Roks (Riksorganisationen för kvinnojourer
            och tjejjourer i Sverige) är många av deras medlemsjourer beroende
            av projektbidrag från olika myndigheter och privata stiftelser
            för att finansiera sin löpande grundverksamhet. Men myndigheter
            (t.ex. länsstyrelserna) som fördelar utvecklingsmedel eftersöker
            ofta nyskapande projekt medan många tjej- och kvinnojourer saknar
            medel för att garantera kontinuitet i den grundläggande jourverksamheten.
          </p>
          <p xml:id="i-XWH5f37B3AkSnrD8SNYRi4">
            För att komma till rätta med problemen kring jourernas finansiering
            föreslår vi att regeringen ges i uppdrag att återkomma med en
            plan för hur en långsiktig finansiering av kvinnojourernas grundläggande
            verksamhet ska garanteras. Detta bör riksdagen som sin mening
            ge regeringen till känna.
          </p>
          <head xml:id="i-NryVTa25zLsJDBZsX1hQtg" type="h1">
            10 Undersökningar om mäns våld mot kvinnor
          </head>
          <p xml:id="i-ENPuZmDdBqvL132Rwxu1nF">
            För att kunna se om genomförda åtgärder och insatser för att
            stoppa mäns våld mot kvinnor fått avsedd effekt bör undersökningar
            av våldsförekomsten genomföras kontinuerligt. I Finland och Danmark
            har t.ex. frågeundersökningar som direkt fokuserat på mäns våld
            mot kvinnor genomförts vid flera tillfällen (Brå rapport 2009:12).
            Sådana serier av undersökningar saknas dock i Sverige, vilket
            är en stor brist.
          </p>
          <p xml:id="i-YMUfS5EuSbijJgVuijHVKq">
            Därför bör regeringen ge Socialstyrelsen eller annan lämplig
            myndighet i uppdrag att kontinuerligt genomföra frågeundersökningar
            om förekomsten av mäns våld mot kvinnor. Detta bör riksdagen som
            sin mening ge regeringen till känna.
          </p>
          <head xml:id="i-FurAnVrGBuYJrCjSTgNAwd" type="h1">
            11 Hedersrelaterat våld och förtryck
          </head>
          <p xml:id="i-WZiSdasiUhqoK7MzZPKebR">
            Hedersrelaterat våld och förtryck har, liksom mäns våld mot kvinnor
            i övrigt, generellt sin grund i kön, sexualitet, makt och kulturella
            föreställningar om dessa företeelser. Det hedersrelaterade systemet
            är komplext och innehåller en rad förtryckande former av strukturell
            och organiserad karaktär (Hedersrelaterat våd och förtryck i Stockholms
            stad 2009).
          </p>
          <p xml:id="i-DYytNRvwh6o6MNdchgRQ5T">
            Mörkertalet när det gäller hedersrelaterat våld och förtryck
            antas vara stort. Främst är det flickor och unga kvinnor som drabbas
            av hedersrelaterat våld och förtryck men även pojkar och unga
            män blir utsatta. Om flickor som är utsatta offentliggör sin historia
            genom ett besök hos socialtjänsten kan det innebära ytterligare
            våld och hot. Därför väljer många unga flickor att söka hjälp
            på annat sätt (Om våld i hederns namn. Länsstyrelsen Östergötland,
            2008). Hbt-personer är en grupp som särskilt riskerar att utsättas
            för hedersrelaterat våld och förtryck.
          </p>
          <p xml:id="i-2CGuYkL9e6R5XfjqejyxhS">
            En kartläggning av hedersrelaterat våld och förtryck i Stockholms
            stad 2009 visar att en av tio flickor i Stockholm lever med hedersrelaterat
            förtryck i hemmet. Kartläggningen visar att var tionde 15-årig
            flicka i Stockholm och 4 procent av pojkarna lever med hedersrelaterade
            problem som begränsar deras liv. Hedersrelaterade problem var
            den grundläggande orsaken för mer än hälften av alla flickor som
            under 2006 omhändertogs enligt lagen om vård av unga (LVU § 2).
          </p>
          <p xml:id="i-X8ZePqBzsVLv1mW62J2azK">
            Enligt rapporten är socialtjänstens arbete med kvinnor och ungdomar
            som är utsatta för hedersrelaterat våld och förtryck undermåligt.
            Bristen på strukturerade och evidensbaserade metoder för t.ex.
            riskbedömning eller ren okunskap om hur sådana metoder ska användas
            gör att utsatta personer får ett rättsosäkert och godtyckligt
            stöd. Då socialtjänsten verkar ha halkat efter andra aktörer i
            samhället rent kompetensmässigt rekommenderas en satsning på kompetensutveckling
            för socialtjänsten (Se professor Belfrages granskning i rapporten).
          </p>
          <p xml:id="i-HAPR3YALy83BvSVmzBfokV">
            Regeringen nämner i sin handlingsplan (skr. 2007/08:39) att det
            är angeläget att länsstyrelserna fortsätter satsningen på åtgärder
            för att bekämpa hedersrelaterat våld och förtryck. Syftet är att
            samordna myndigheternas arbete mot hedersrelaterat våld och förtryck
            med det generella arbetet för att motverka mäns våld mot kvinnor.
          </p>
          <p xml:id="i-6PEE7cSVKraTXj5UZLoC7K">
            Vänsterpartiet anser att syftet är gott men att fler åtgärder
            bör sättas in för att bekämpa det hedersrelaterade våldet och
            förtrycket. I dag saknar kommunerna riktlinjer för sitt arbete
            med personer som utsatts för hedersrelaterat våld, och myndigheternas
            insatser saknar samordning, vilket undersökningen av från Stockholm
            tydligt visar. Regeringen bör ge i uppdrag till Socialstyrelsen
            att ta fram riktlinjer för socialtjänstens arbete med mäns våld
            mot kvinnor, samkönat partnervåld och hedersrelaterat våld. Detta
            bör riksdagen ge regeringen till känna.
          </p>
          <p xml:id="i-4wF1XfzbCpaQMSKLMnFKQv">
            Enligt regeringens handlingsplan (skr. 2007/08:167) ska Länsstyrelsen
            i Östergötlands län utöver sitt regionala uppdrag lämna stöd till
            insatser på nationell eller länsövergripande nivå mot hedersrelaterat
            våld och förtryck. Vi anser dock att regeringens uppdrag inte
            är tillräckligt specifikt. De kvinnor, flickor och pojkar som
            utsätts för hedersrelaterat våld och förtryck har ofta komplexa
            problem och behov av ett långvarigt stöd från samhället. För att
            komma bort från våldet och hotet tvingas de inte sällan bryta
            helt med sina familjer. Att flytta till en ny ort utan att kunna
            upprätthålla kontakt med vänner och familj kan leda till stor
            utsatthet och isolering.
          </p>
          <p xml:id="i-JZUy7soDH9PcYpyrH1FqG4">
            Regeringen bör därför ge i uppdrag till Länsstyrelsen i Östergötlands
            län att utreda hur samhällets stöd till personer som har brutit
            med sina familjer på grund av hedersrelaterat våld och förtryck
            kan förbättras och hur stödet till redan befintliga verksamheter
            kan förstärkas. Detta bör riksdagen ge regeringen till känna.
          </p>
          <p xml:id="i-H5KGBDkDdgFy7hWiLtyPzn">
            Vänsterpartiet menar vidare att stödet till skyddade boenden
            måste utökas. Tillgång till skyddat boende ska finnas i alla kommuner.
            De specifika behov som kvinnor och ungdomar som riskerar att utsättas
            för hedersrelaterat våld måste beaktas i detta sammanhang. Det
            kan t.ex. handla om specifika krav p.g.a. säkerhetsskäl som särskilt
            gör sig gällande i samband med hedersrelaterat våld och förtryck.
            Regeringen bör mot bakgrund av detta återkomma med förslag om
            skyddat boende för personer utsatta för hedersrelaterat våld och
            förtryck. Detta bör riksdagen som sin mening ge regeringen till
            känna.
          </p>
          <head xml:id="i-WZ3dy1ojPdJ4ps5nmcAQ49" type="h1">
            12 Kriminalisering av tvångsäktenskap
          </head>
          <p xml:id="i-THjtZiaaXdspMaJpwY2pi8">
            Regeringen har presenterat en handlingsplan för att förhindra
            att unga blir gifta mot sin vilja (skr. 2009/10:229). Detta är
            både lovvärt och nödvändigt. Ett arrangerat äktenskap kan ingås
            frivilligt medan ett tvångsäktenskap utmärks av att en av parterna,
            eller båda, tvingas att ingå äktenskapet. Det finns en gråzon
            mellan arrangerade äktenskap mot den egna viljan och tvångsäktenskap
            (Gift mot sin vilja. Ungdomsstyrelsen, 2009:5). Vänsterpartiet
            anser att den lagändring som gjordes 2004 är ett steg i rätt riktning
            för att motverka barn- och tvångsäktenskap. Men problemet med
            unga flickor som gifts bort kvarstår trots att lagen ändrats.
            Att lagstiftningen inte tillåter barnäktenskap är visserligen
            en ytterst viktig signal, men det behövs ytterligare åtgärder
            för att skydda flickor mot att bli bortgifta. Vi efterlyser därför
            en bestämmelse som gör det straffbart för föräldrar att gifta
            bort sina barn. Regeringen har i sin handlingsplan gett en utredare
            i uppdrag att göra en översyn av relevant lagstiftning samt lägga
            fram förslag till författningsändringar som behövs för att ytterligare
            stärka skyddet mot tvångs- och barnäktenskap. Uppdraget ska redovisas
            senast den 21 maj 2012.
          </p>
          <p xml:id="i-Lv1tb4XAHC8XEV6F3rikVp">
            Ungdomsstyrelsens har särskilt sett över frågan om tvångsäktenskap
            och konstaterar i sin rapport att samhället i dag inte tar något
            övergripande ansvar för denna omfattande och komplexa fråga (Gift
            mot sin vilja. Ungdomsstyrelsen, 2009:5). 6,6 procent av flickorna
            och 3,8 procent av pojkarna mellan 16 och 25 år i Sverige upplever
            att de inte har möjlighet att fritt välja vem de ska gifta sig
            med. Detta motsvarar cirka 70 000 ungdomar.
          </p>
          <p xml:id="i-TKfPWYKUXgGHqQvLir3bjJ">
            Flickor med utländsk bakgrund uppger i störst utsträckning att
            de har begränsningar eller villkor. Ungdomsstyrelsens kartläggning
            visar att arrangerade äktenskap/tvångsäktenskap är kopplade till
            normer om kvinnors oskuld och att de används för att styra flickors
            och kvinnors sexualitet på ett sätt som i många fall kränker deras
            rättigheter. Ungdomar som bor i socialt utsatta områden som Hjällbo,
            Araby, Rosengård och Husby uppger i högre grad än andra unga i
            riket att de har begränsningar eller villkor i förhållande till
            äktenskap eller val av partner.
          </p>
          <p xml:id="i-4vzCFPEaWs6dwipKoqSg4y">
            Andelen unga med utländsk bakgrund som uppgav att de skulle bestraffas
            hårt och att föräldrarna skulle ta avstånd från dem om de var
            homo- eller bisexuella är hög framförallt bland dem som även hade
            begränsningar eller uppställda villkor i förhållande till val
            av partner och äktenskap. Myndigheten föreslår bl.a. att man kriminaliserar
            tvångsäktenskap och barnäktenskap. Dessutom föreslås en nationell
            handlingsplan mot tvångsäktenskap.
          </p>
          <p xml:id="i-9i9XtLPPy8s7t8e7GcfhT1">
            Utredningen om människohandel (SOU 2008:41) innehåller förutom
            förslag som syftar till att skärpa lagstiftningen mot människohandel
            förslag om barnäktenskap. Utredningen konstaterar dock att det
            tvång som kan föregå ett tvångsäktenskap redan är kriminaliserat
            i strafflagstiftningen och att det inte finns behov av någon särskild
            brottsrubricering för tvångsäktenskap som inte är barnäktenskap.
          </p>
          <p xml:id="i-DCFfyNtjRXBUQV58Hs3qw4">
            Dock föreslås en kriminalisering av att en vårdnadshavare tillåter
            ett barn som är under 16 år att ingå äktenskap utomlands. Bestämmelsen
            tar sikte på de barnäktenskap som inte är att anse som tvångsäktenskap
            och straffet föreslås bli fängelse i högst två år. Vi menar att
            förslaget inte räcker för att komma åt problemen med tvångsäktenskap.
            Även unga kvinnor som är över 16 år men under 18 år är i behov
            av skydd mot att bli bortgifta.
          </p>
          <p xml:id="i-N2VPQgSaGE2uvtv2kUF8FF">
            Regeringen bör snarast återkomma med ett förslag till lagändring
            som innebär att en särskild brottsrubricering gör det straffbart
            för föräldrar att arrangera äktenskap för minderåriga barn. Detta
            bör riksdagen som sin mening ge regeringen till känna.
          </p>
          <p xml:id="i-CxLmcXL3dFeqBosdbwXo9x">
            Läs mer om vårt förslag att avskaffa dispensmöjligheten för att
            gifta sig då man är under 18 år i vår motion 2010/11:C369.
          </p>
          <head xml:id="i-AXTKP2D1xQHxYVixJgTJc9" type="h1">
            13 Grupper av kvinnor som är särskilt utsatta
          </head>
          <p xml:id="i-7iZgiwLhakp3ywkDN6TiVE">
            Vissa grupper av kvinnor är särskilt utsatta för våld i nära
            relationer p.g.a. olika individuella omständigheter och myndigheternas
            brist på kompetens. Om en kvinna som missbrukar eller har en funktionsnedsättning
            har utsatts för våld av en närstående man är risken stor att socialtjänsten
            eller vården bara ser missbruket eller funktionsnedsättningen.
            Våld mot äldre kvinnor som gett fysiska skador kan ofta tolkas
            som åldersrelaterade, t.ex. fallskador, armbrott och frakturer.
            Våld i samkönade relationer osynliggörs ofta, se ovan. Lesbiska
            kvinnor känner sig t.ex. inte alltid välkomna till kvinnojourerna
            och det kan vara svårt att erbjuda kvinnan trygghet om jouren
            inte har kunskap om att väninnan som följer med kan vara förövaren.
            Läs mer om våra förslag för dessa grupper av kvinnor i motion
            2009/10:Ju265. I motionen om kvinnor med funktionsnedsättning
            2010/11:So592 skriver vi särskilt om våld mot funktionshindrade
            kvinnor.
          </p>
          <head xml:id="i-4fTigUQoy7TD18EDiKLiHU" type="h2">
            13.1 Våld mot papperslösa kvinnor
          </head>
          <p xml:id="i-B7N1FoASFfV61YAXVda3oY">
            Kvinnor som lever gömda i Sverige utan uppehållstillstånd är
            en grupp som är extra utsatt när det gäller mäns våld. En kvinna
            som helt saknar rättigheter i samhället riskerar att bli utsatt
            för sexuella övergrepp och misshandel av män som utnyttjar hennes
            situation. Enligt en rad internationella konventioner som Sverige
            anslutit sig till är det samhällets ansvar att ge alla våldsutsatta
            kvinnor rätt till stöd och skydd. Gömda kvinnor som lever i Sverige
            utan uppehållstillstånd och som misshandlas får dock sällan skydd
            eller hjälp. Det är få kvinnojourer som har möjlighet att ta emot
            dessa kvinnor.
          </p>
          <p xml:id="i-226KpePTEcsxwRgCijLBGn">
            Anledningen är ofta att kommunerna inte ger jourerna någon ersättning
            för skydd till gömda kvinnor, men också att kvinnans behov ser
            annorlunda ut och att många jourer varken har kompetens eller
            resurser att hantera dessa. För gömda kvinnor med ett litet socialt
            nätverk i Sverige blir det svårt att hitta övernattningsställen
            vid flykt från en våldsam man. Ekonomin blir också ett problem.
          </p>
          <p xml:id="i-J9U39wqS8BU1QpjAb5FvX2">
            Vidare är det otänkbart för en gömd kvinna att polisanmäla misshandeln
            eftersom hon då själv riskerar att utvisas. Gömda kvinnors situation
            hänger också ihop med asylsökande kvinnors villkor. Det finns
            kvinnor som söker asyl på grund av hedersrelaterat våld men får
            avslag på sin ansökan, framför allt för att Migrationsverket saknar
            kunskap om mäns våld mot kvinnor och barn och vilka uttryck det
            s.k. hedersrelaterade våldet kan ta sig. Några av dessa kvinnor
            tvingas leva gömda.
          </p>
          <p xml:id="i-NX2haw3w2m6RLwNS8wTHUY">
            Regeringen har helt glömt bort de papperslösa kvinnorna i sin
            handlingsplan för att bekämpa mäns våld mot kvinnor, hedersrelaterat
            våld och förtryck samt våld i samkönade relationer (skr. 2007/08:39).
            Jämställdhetsministern har uttryckt att de inte kan skriva in
            skydd för gömda kvinnor i ett regeringsdokument eftersom det skulle
            ge signaler till kvinnorna om att de är välkomna att stanna.
          </p>
          <p xml:id="i-TBp3CNRSKVS2KyciPDdBPr">
            Men det är regeringens ansvar att se till att alla våldsutsatta
            kvinnor, oavsett om de är papperslösa eller inte, får skydd. Därför
            bör regeringen utreda hur våldsutsatta kvinnor som lever gömda
            ska få nödvändigt stöd och skydd mot mäns våld. Detta bör riksdagen
            som sin mening ge regeringen till känna.
          </p>
          <head xml:id="i-Gdqdw3pBtWJjVnFdYj52YH" type="h1">
            14 Tvåårsregeln i utlänningslagen
          </head>
          <p xml:id="i-JNwUNYjYDpqyTfyGenCjEG">
            Sedan årtionden har utländska kvinnor som misshandlats av sin
            man under den tvååriga prövotiden för permanent uppehållstillstånd
            riskerat utvisning från Sverige om de brutit upp från förhållandet
            innan två år passerat. Många kvinnor har sett sig tvingade att
            stanna kvar i förhållanden trots misshandel från mannens sida,
            eftersom en utvisning skulle leda till fruktansvärda konsekvenser
            för dem i hemlandet. En rapport från Roks (Täckmantel äktenskap,
            kvinnojourernas erfarenhet av fru-import, 2009) visar att kvinnojourerna
            har kontakt med kvinnor från ett flertal länder i världen som
            utsatts för våld av de svenska män de har gift sig med. De kvinnor
            som söker skydd på jourerna har vanligtvis beviljats ett tillfälligt
            uppehållstillstånd.
          </p>
          <p xml:id="i-3chktiAJ2s1a25Er7eTQw5">
            Vissa av kvinnorna befinner sig i ett läge där deras uppehållstillstånd
            måste förlängas för att de ska få stanna i Sverige. Under 2008
            kom kvinnojourerna i kontakt med sammanlagt 515 kvinnor varav
            99 hade fått barn med sin svenska man och 92 hade barn sedan tidigare.
          </p>
          <p xml:id="i-E4oBS3BuXEm5C2pi9tHNuP">
            Rapporten visar att situationen för dessa kvinnor och barn är
            ohållbar, trots den lagändring som gjordes år 2000. De kvinnor
            som jourerna möter har ofta beviljats ett tillfälligt uppehållstillstånd
            som antingen gäller eller har gått ut. Det innebär att vissa av
            kvinnorna vistas utan tillstånd i Sverige. Detta begränsar starkt
            deras möjligheter att få hjälp och stöd från samhället, se ovan.
          </p>
          <p xml:id="i-GdFnNgrjdzD3yTUyQA9LTs">
            Kvinnornas ytterst svåra situation blir ofta värre på grund av
            språksvårigheter och okunskap om vilka rättigheter de har. Nödvändigheter
            som mat, läkarvård och medicin blir ofta ett stort problem att
            ordna. En kvinna som nyligen anlänt till Sverige och saknar annan
            anknytning än mannen är mycket utlämnad. Om hon dessutom utsätts
            för hans våld befinner hon sig i en hopplös situation: att lämna
            mannen är många gånger inte möjligt eftersom hon riskerar att
            bli utvisad till sitt ursprungsland där hon riskerar förföljelse
            och stigmatisering som frånskild. Kvinnors asylskäl måste ges
            större tyngd, något som vi behandlar i motion 2009/10:So511, men
            för att lösa problemen här krävs även att själva tvåårsregeln
            förändras.
          </p>
          <p xml:id="i-HRWRV4yYeuVhADrA6RQFyF">
            Efter att kvinnornas situation uppmärksammats i bl.a. riksdagsmotioner
            och frågor från Vänsterpartiet i riksdagen till ansvarigt statsråd,
            lade den dåvarande regeringen i januari 2000 fram en proposition
            i ämnet. Enligt de lagändringar som då gjordes ska fortsatt uppehållstillstånd
            kunna ges i fall där kvinnan utsatts för våld eller annan allvarlig
            kränkning.
          </p>
          <p xml:id="i-VifJ5k2LwirbRVyxmTpabS">
            Vänsterpartiet påpekade i en reservation till utskottsbetänkandet
            att formuleringen kunde få till följd att våld och allvarlig kränkning
            fortsatt kunde komma att accepteras och att myndigheterna fick
            ett alltför stort tolkningsutrymme. Det är nu uppenbart att vi
            fick rätt i våra farhågor. Lagändringen som syftade till att åstadkomma
            en rimligare rättstillämpning för utsatta kvinnor misslyckades.
          </p>
          <p xml:id="i-Bq7fsdcWyNbG7J9Z74WBKF">
            Riksdagen tillkännagav i mars 2006 att det fanns skäl att närmare
            studera tillämpningen av bestämmelsen i syfte att klarlägga om
            skyddet för kvinnor och barn uppnår en godtagbar nivå. Om det
            visar sig att så inte är fallet borde regeringen återkomma till
            riksdagen med förslag om lagändring. Enligt uppgift från Regeringskansliet
            har regeringen nu efter långt dröjsmål begärt att Migrationsverket
            ska lämna en redovisning för tillämpningen av bestämmelsen. Men
            redan nu står det klart att det är nödvändigt med en lagändring
            för att skyddet mot övergrepp mot kvinnor och barn ska bli godtagbart.
          </p>
          <p xml:id="i-P1WYT1TWX8z2mezKwWvBbr">
            Regeringen bör snarast lägga fram förslag om lagändring för att
            komma till rätta med de fortsatta missförhållandena med avvisningsbeslut
            av kvinnor som misshandlats eller kränkts av närstående män under
            den tvååriga prövotiden. Detta bör riksdagen begära.
          </p>
          <head xml:id="i-DE29bKxH8oYUQaBqDLg8Ng" type="h1">
            15 Familjevåldsenheter
          </head>
          <p xml:id="i-A9ss2mCr1XJwjgGPL8CUfr">
            Vänsterpartiet har under tidigare mandatperioder medverkat till
            en specialisering av arbetet mot mäns våld mot kvinnor och barn.
            Bl.a. omorganiserades åklagarväsendet, bildades ett utvecklingscentrum
            och inrättades familjevåldsenheter i samarbete mellan polis, åklagare,
            socialtjänst. Ett bra exempel på specialisering inom rättsväsendet
            är just de familjevåldsenheter som finns på några håll i landet.
            Särskilt när enheterna innehåller specialiserade åklagare fungerar
            de väl, eftersom det snabbar på rättsprocesser och ingripanden
            avsevärt. Dessa enheter kan inom sina respektive myndigheter utveckla
            handläggning och kompetens, samtidigt som de kan skapa effektivare
            samarbetsformer.
          </p>
          <p xml:id="i-Jz5MYkGnGwV5r3cGggJtNm">
            Omhändertagande av våldsamma män kan t.ex. ske samma dag som
            anmälan kommer in. Enheterna har också lättare för att bygga upp
            nära samarbeten med sociala myndigheter och organisationer som
            stöder drabbade kvinnor och barn. Forskning visar även att polisdistrikt
            där det finns specialisering när det gäller mäns våld mot kvinnor
            uppvisar bättre resultat när det gäller utredningar av kvinnomisshandel
            (Diesen, 2009). Regeringen bör därför inrätta familjevåldsenheter
            över hela landet. Detta bör riksdagen som sin mening ge regeringen
            till känna.
          </p>
          <head xml:id="i-YP3uhbiMuEGDn57qMyeLbf" type="h1">
            16 Barnahus
          </head>
          <p xml:id="i-8zyCcA9JNQZ1cCmkStHnkN">
            Det vanligaste vittnet till våld mot en kvinna är hennes barn.
            Barn som bevittnar våld eller som själva är utsatta för våld är
            en särskilt utsatt grupp. De är alltid medvetna om våldet, och
            risken för ohälsa hos barn som bevittnat våld är nästan lika stor
            som för de barn som är direkt våldsutsatta. Stödet till dessa
            barn måste utvecklas och professionaliseras, och samverkan mellan
            aktörerna måste öka. Kvinnojourerna gör stora insatser för att
            stödja drabbade barn men måste även själva få tillräckligt med
            stöd och resurser. Socialtjänst, hälso- och sjukvård samt skola
            måste ha kunskap om hur våldet påverkar barn. Kommunerna har skyldighet
            att beakta behov av stöd och hjälp hos barn som bevittnat våld
            eller som blivit utsatta för direkt våld. När det uppstår en misstanke
            om att ett barn har utsatts för brott så inleds i dag flera olika
            utredningsprocesser inom såväl rättsväsendet som socialtjänsten
            och hälso- och sjukvården. Utredningarna drivs ofta parallellt
            och innebär att barnet slussas runt i olika miljöer.
          </p>
          <p xml:id="i-JeoMyvbWu4ETtRfUxAgV5K">
            De barnahus som nu startat på flera håll i landet för barn som
            utsatts för våld och övergrepp är ett bra exempel på hur ansvariga
            myndigheter kan samverka kring barnet. Myndigheterna har i dag
            en skyldighet att samverka, men barnahusen går ett steg längre.
            Här förs samarbetet in under samma tak och barnet behöver därmed
            bara komma till en plats samtidigt som kvaliteten i utredningarna
            förbättras.
          </p>
          <p xml:id="i-9CFahCdeZXx5SANHDxeBHi">
            Vänsterpartiet föreslår därför att s.k. barnahus ska inrättas
            i alla större kommuner i landet. Detta bör riksdagen som sin mening
            ge regeringen till känna.
          </p>
          <p xml:id="i-QyjjEWR6SqM4rjCQxDnnma">
            I dag riktar sig verksamheten i huvudsak till barn som utsatts
            för våld och sexuella övergrepp. Nästa steg borde vara att verksamheten
            också erbjuds barn som bevittnat våld och övergrepp i nära relationer.
            Detta bör riksdagen som sin mening ge regeringen till känna.
          </p>
          <head xml:id="i-XBoGMeZoYYNkRzgTyxjq12" type="h1">
            17 Regionala centrum för kvinnofrid
          </head>
          <p xml:id="i-QGJvVLr12xZpp3FrCsT9GB">
            Det är viktigt att samhällets stöd når alla kvinnor som är i
            behov av det. Därför krävs det goda kunskaper och ett bra samarbete
            mellan hälso- och sjukvården, kommunerna, polis, rättsväsen, kriminalvård
            och kvinnojourerna. Rikskvinnocentrum har nu ombildats till ett
            nationellt centrum för kvinnofrid. Det är dags att inrätta regionala
            centrum för kvinnofrid i varje sjukvårdsregion. Detta bör riksdagen
            som sin mening ge regeringen till känna.
          </p>
          <head xml:id="i-DDUNMxNNjSBvp6JKK2z6kz" type="h1">
            18 Mäns våld i brottsstatistiken
          </head>
          <p xml:id="i-Rz6G3LpUzTtG3fc6UWxYJV">
            År 2009 anmäldes 29 282 fall av misshandel mot kvinnor över 15
            år (Brå). Av brottsstatistiken framgår att i 16 730 fall begicks
            brottet inomhus av en gärningsman som var bekant med offret. En
            stor del av fallen med bekanta gärningsmän torde röra mäns våld
            mot närstående kvinnor. Brå har uppskattat att cirka två tredjedelar
            av de anmälda fallen av misshandel då kvinnan är bekant med mannen
            avser våld i en nära relation (Rapport från JuU 2007/08:RFR9).
            Ett stort problem med dagens statistik, som även uppmärksammats
            av riksdagens justitieutskott, är att det inte går att se om kvinnan
            blivit misshandlad av en närstående man, t.ex. pojkvän eller sambo,
            eller av någon annan bekant som en granne, ett syskon eller en
            kompis. På så sätt osynliggörs en stor del av mäns våld mot kvinnor.
          </p>
          <p xml:id="i-VL5C92eL95v7ZL3QcZVcSu">
            I dag är det ett tidsödande arbete för forskare att gå igenom
            samtliga anmälningar där en kvinna misshandlats för att se om
            hon blivit utsatt för en närstående mans våld eller inte. För
            att vi ska få mer kunskap om mäns våld mot kvinnor och hur utvecklingen
            ser ut över tiden är det nödvändigt med statistik som redovisar
            vem det är som misshandlat henne och vilken relation kvinnan har
            till förövaren. Sedan 2008 är det möjligt att se hur många av
            misshandelsbrotten som begicks inomhus av en bekant i nära relation
            mot en kvinna som var 18 år eller äldre.
          </p>
          <p xml:id="i-Nz1QTmiKpXjG67ZMo1Fcta">
            Enligt Brå:s statisk för år 2009 var dessa förutsättningar uppfyllda
            i 11 605 fall av det totala antalet brott begångna mot en kvinna
            över 18 år. Könet på gärningsmannen är dock fortfarande inte möjligt
            att utläsa ur statistiken.
          </p>
          <p xml:id="i-EHRFgdW2JKikHY9YrQtZDY">
            FN:s kommitté för avskaffande av diskriminering av kvinnor uppmanar
            Sverige att samla in omfattande statistik uppdelad på kön, ålder
            och våldstyp samt förhållandet mellan gärningsmannen och brottsoffret
            när det gäller våld mot kvinnor. Regeringen bör därför ge i uppdrag
            till Rikspolisstyrelsen att utveckla ett kodningssystem för brott
            där kvinnor över 15 år misshandlats där könet på gärningsmannen
            och relationen mellan gärningsman och offer framgår. Detta bör
            riksdagen som sin mening ge regeringen till känna.
          </p>
          <head xml:id="i-Tz4qdtB6KBiAibbojLSPmq" type="h1">
            19 Polisens utredningar av mäns våld mot kvinnor
          </head>
          <p xml:id="i-5f1bDDpVzAy88jKPE7px3D">
            En ännu inte publicerad rapport från Rikspolisstyrelsen visar
            att det finns stora skillnader mellan olika polismyndigheters
            rutiner när det gäller att göra hot- och riskbedömningar i fall
            där kvinnor blivit misshandlade av närstående män. 8 av 21 polismyndigheter
            använder inte ens strukturerade checklistor för riskbedömningar.
            Detta leder till en godtycklighet som ytterst drabbar de kvinnor
            som utsatts för mäns våld.
          </p>
          <p xml:id="i-2r2BbdKZvVtz7f83Fwt3vr">
            Regeringen bör ge i uppdrag till Rikspolisstyrelsen att genomföra
            ett nationellt utbildningsprogram när det gäller hot- och riskbedömningar
            i fall av våld i nära relationer hos samtliga polismyndigheter.
            Detta bör riksdagen som sin mening ge regeringen till känna.
          </p>
        </div>
        <div xml:id="i-MGn6VTCmre5MDLiz8E7Vbe" type="signatureBlock">
          <list xml:id="i-6UHipPTLn7JLZaEcEEXWDU">
            <item xml:id="i-F7JZdxHQsGy1LgVE6erVw1" who="i-HpwkrkkrFd1MRPixHrr8q1" type="signature">
              Lars Ohly (V)
            </item>
            <item xml:id="i-7xVYNKuG6i77pMgEvU13Mk" who="i-M5o8cYSRJsbmZdvevomfQX" type="signature">
              Ulla Andersson (V)
            </item>
            <item xml:id="i-UgPVztXvf3KZbvqSNbjDbE" who="i-K3yJ7rruozYUK99nj91ffc" type="signature">
              Hans Linde (V)
            </item>
            <item xml:id="i-LEaPYzTSsAmaXzttqzxxBe" who="i-6MWLY5JdykMGLLUo96skfp" type="signature">
              Lena Olsson (V)
            </item>
            <item xml:id="i-Sb8UzwDPLUrKRZDGnmNb27" who="i-PPZKpwNr5kqkWArvESGC5X" type="signature">
              Jonas Sjöstedt (V)
            </item>
            <item xml:id="i-7XfXNCxFUakV1eZ9t3Ude8" who="i-B4hV7rgBZqLtXzSvZhQHbo" type="signature">
              Mia Sydow Mölleby (V)
            </item>
          </list>
        </div>
      </div>
    </body>
  </text>
</TEI>
