<?xml version="1.0" encoding="utf-8"?>
<TEI xmlns="http://www.tei-c.org/ns/1.0" xmlns:xi="http://www.w3.org/2001/XInclude" xml:id="mot-202122-SoU-03424">
  <teiHeader>
    <fileDesc>
      <titleStmt>
        <title>Stärk utsatta barns trygghet – behov av reformer där barnets bästa ska väga tyngst</title>
        <author corresp="i-Ws7TTEJpudwigKX5RjyhR4">av Camilla Waltersson Grönvall m.fl. (M)</author>
      </titleStmt>
      <publicationStmt>
        <authority>SWERIK PROJECT</authority>
      </publicationStmt>
      <sourceDesc>
        <bibl>
          <title>Motion 2021/22:3424 av Camilla Waltersson Grönvall m.fl. (M)</title>
          <idno type="rdwebb">H9023424</idno>
          <rs type="number">3424</rs>
          <orgName type="comitteeAbbreviation">SoU</orgName>
          <ref type="dokument_url_text">http://data.riksdagen.se/dokument/H9023424/text</ref>
          <ref type="dokument_url_html">http://data.riksdagen.se/dokument/H9023424</ref>
          <ref type="dokumentstatus_url_xml">http://data.riksdagen.se/dokumentstatus/H9023424</ref>
          <ref type="docx">http://data.riksdagen.se/fil/6AC429F2-8C51-4AD2-A530-183F51AFAE79</ref>
          <ref type="pdf">http://data.riksdagen.se/fil/13C72A55-870D-4CD8-8BEB-0CD9AF35FDCD</ref>
        </bibl>
      </sourceDesc>
    </fileDesc>
    <profileDesc>
      <particDesc>
        <listPerson>
          <person gender="woman">
            <idno>i-Ws7TTEJpudwigKX5RjyhR4</idno>
            <name>Camilla Waltersson Grönvall</name>
            <state type="partyAffiliation" ref="Q110843">
              <desc>M</desc>
            </state>
          </person>
          <person gender="man">
            <idno>i-5tbgYo4dBB9rh3uBeCweBm</idno>
            <name>Johan Hultberg</name>
            <state type="partyAffiliation" ref="Q110843">
              <desc>M</desc>
            </state>
          </person>
          <person gender="woman">
            <idno>i-8xM6U2UEMYF2ek1xU2cetn</idno>
            <name>Ulrika Heindorff</name>
            <state type="partyAffiliation" ref="Q110843">
              <desc>M</desc>
            </state>
          </person>
          <person gender="woman">
            <idno>i-HVNurMXeCe8w9FG2WJ148E</idno>
            <name>Ulrika Jörgensen</name>
            <state type="partyAffiliation" ref="Q110843">
              <desc>M</desc>
            </state>
          </person>
          <person gender="man">
            <idno>i-UwP5i3Nf2rsj5W3x9BMAEh</idno>
            <name>John E Weinerhall</name>
            <state type="partyAffiliation" ref="Q110843">
              <desc>M</desc>
            </state>
          </person>
          <person gender="woman">
            <idno>i-J3vB7EYXWFGfYPGahysXrd</idno>
            <name>Noria Manouchi</name>
            <state type="partyAffiliation" ref="Q110843">
              <desc>M</desc>
            </state>
          </person>
          <person gender="woman">
            <idno>i-Apyf3DsrtN2zmshEtt35Qo</idno>
            <name>Marie-Louise Hänel Sandström</name>
            <state type="partyAffiliation" ref="Q110843">
              <desc>M</desc>
            </state>
          </person>
          <person gender="woman">
            <idno>i-G9cpXThuSAP5KSY32ApDCj</idno>
            <name>Ann-Britt Åsebol</name>
            <state type="partyAffiliation" ref="Q110843">
              <desc>M</desc>
            </state>
          </person>
        </listPerson>
      </particDesc>
      <correspDesc>
        <correspAction type="status" subtype="closed"/>
        <correspAction xml:id="i-Rk2C64EpvtufryZbibsuCH" type="signed"/>
        <correspContext corresp="i-Rk2C64EpvtufryZbibsuCH">
          <note type="signatory" corresp="i-Ws7TTEJpudwigKX5RjyhR4"/>
          <note type="signatory" corresp="i-5tbgYo4dBB9rh3uBeCweBm"/>
          <note type="signatory" corresp="i-8xM6U2UEMYF2ek1xU2cetn"/>
          <note type="signatory" corresp="i-HVNurMXeCe8w9FG2WJ148E"/>
          <note type="signatory" corresp="i-UwP5i3Nf2rsj5W3x9BMAEh"/>
          <note type="signatory" corresp="i-J3vB7EYXWFGfYPGahysXrd"/>
          <note type="signatory" corresp="i-Apyf3DsrtN2zmshEtt35Qo"/>
          <note type="signatory" corresp="i-G9cpXThuSAP5KSY32ApDCj"/>
        </correspContext>
        <correspAction xml:id="i-WKzbEAmEHJv1jx1CgVRL4P" type="submitted">
          <date when="2021-10-04"/>
          <time when="18:22:13"/>
        </correspAction>
        <correspAction xml:id="i-4SMT3c9rXqeBjBYGXftZ9b" type="reviewed">
          <date when="2021-10-04"/>
          <time when="20:47:15"/>
        </correspAction>
        <correspAction xml:id="i-DCSRwUfwJZkMMB9snEK2pk" type="referred">
          <date when="2021-10-14"/>
        </correspAction>
        <correspAction xml:id="i-4BgWB1QcZ73jWBd4Da18L8" type="assigned">
          <date when="2022-10-19"/>
          <time when="16:04:21"/>
        </correspAction>
        <correspContext corresp="i-4BgWB1QcZ73jWBd4Da18L8">
          <ref type="assignedTo">Socialutskottet</ref>
        </correspContext>
        <correspAction xml:id="i-EaEmsepN6yRqUTNsseDJCg" type="behandlas_i"/>
        <correspContext corresp="i-EaEmsepN6yRqUTNsseDJCg">
          <ref type="uppgift">2021/22:UbU13</ref>
          <ref type="ref_dok_id">H901UbU13</ref>
          <ref type="ref_dok_typ">bet</ref>
          <ref type="ref_dok_rm">2021/22</ref>
          <ref type="ref_dok_bet">UbU13</ref>
          <ref type="ref_dok_titel">Förskolan</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction xml:id="i-7pSzKKyQU6t2XLcM6RWW6L" type="behandlas_i"/>
        <correspContext corresp="i-7pSzKKyQU6t2XLcM6RWW6L">
          <ref type="uppgift">2021/22:JuU22</ref>
          <ref type="ref_dok_id">H901JuU22</ref>
          <ref type="ref_dok_typ">bet</ref>
          <ref type="ref_dok_rm">2021/22</ref>
          <ref type="ref_dok_bet">JuU22</ref>
          <ref type="ref_dok_titel">Polisfrågor</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction xml:id="i-WhpgCvUScwsUXcPAst7Bhe" type="behandlas_i"/>
        <correspContext corresp="i-WhpgCvUScwsUXcPAst7Bhe">
          <ref type="uppgift">2021/22:JuU44</ref>
          <ref type="ref_dok_id">H901JuU44</ref>
          <ref type="ref_dok_typ">bet</ref>
          <ref type="ref_dok_rm">2021/22</ref>
          <ref type="ref_dok_bet">JuU44</ref>
          <ref type="ref_dok_titel">Nya verktyg mot gängkriminaliteten</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction xml:id="i-6T7WNyP46emdfN6tp3dyni" type="behandlas_i"/>
        <correspContext corresp="i-6T7WNyP46emdfN6tp3dyni">
          <ref type="uppgift">2021/22:CU6</ref>
          <ref type="ref_dok_id">H901CU6</ref>
          <ref type="ref_dok_typ">bet</ref>
          <ref type="ref_dok_rm">2021/22</ref>
          <ref type="ref_dok_bet">CU6</ref>
          <ref type="ref_dok_titel">Familjerätt</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction xml:id="i-Y2UiGjQKKbp6JBMjMAwPwg" type="behandlas_i"/>
        <correspContext corresp="i-Y2UiGjQKKbp6JBMjMAwPwg">
          <ref type="uppgift">2021/22:SoU19</ref>
          <ref type="ref_dok_id">H901SoU19</ref>
          <ref type="ref_dok_typ">bet</ref>
          <ref type="ref_dok_rm">2021/22</ref>
          <ref type="ref_dok_bet">SoU19</ref>
          <ref type="ref_dok_titel">Socialtjänstens arbete m.m.</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction xml:id="i-LFmiQAVrwfGSGPZWLbYvUv" type="behandlas_i"/>
        <correspContext corresp="i-LFmiQAVrwfGSGPZWLbYvUv">
          <ref type="uppgift">2021/22:JuU27</ref>
          <ref type="ref_dok_id">H901JuU27</ref>
          <ref type="ref_dok_typ">bet</ref>
          <ref type="ref_dok_rm">2021/22</ref>
          <ref type="ref_dok_bet">JuU27</ref>
          <ref type="ref_dok_titel">Unga lagöverträdare</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction xml:id="i-JLNwPWx5mmYA51t9W2VJy5" type="behandlas_i"/>
        <correspContext corresp="i-JLNwPWx5mmYA51t9W2VJy5">
          <ref type="uppgift">2021/22:JuU26</ref>
          <ref type="ref_dok_id">H901JuU26</ref>
          <ref type="ref_dok_typ">bet</ref>
          <ref type="ref_dok_rm">2021/22</ref>
          <ref type="ref_dok_bet">JuU26</ref>
          <ref type="ref_dok_titel">Våldsbrott och brottsoffer</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction xml:id="i-3p7n86rxsZX2ZzqZupciVK" type="behandlas_i"/>
        <correspContext corresp="i-3p7n86rxsZX2ZzqZupciVK">
          <ref type="uppgift">2021/22:SoU16</ref>
          <ref type="ref_dok_id">H901SoU16</ref>
          <ref type="ref_dok_typ">bet</ref>
          <ref type="ref_dok_rm">2021/22</ref>
          <ref type="ref_dok_bet">SoU16</ref>
          <ref type="ref_dok_titel">Folkhälsofrågor</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction xml:id="i-NjUyC3g6Sp7Xsuw6gmdwVC" type="behandlas_i"/>
        <correspContext corresp="i-NjUyC3g6Sp7Xsuw6gmdwVC">
          <ref type="uppgift">2021/22:SoU18</ref>
          <ref type="ref_dok_id">H901SoU18</ref>
          <ref type="ref_dok_typ">bet</ref>
          <ref type="ref_dok_rm">2021/22</ref>
          <ref type="ref_dok_bet">SoU18</ref>
          <ref type="ref_dok_titel">Socialtjänstfrågor - barn och unga</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction xml:id="i-Bk4bYzDwEY4FPdhdK2CqSg" type="behandlas_i"/>
        <correspContext corresp="i-Bk4bYzDwEY4FPdhdK2CqSg">
          <ref type="uppgift">2021/22:SoU15</ref>
          <ref type="ref_dok_id">H901SoU15</ref>
          <ref type="ref_dok_typ">bet</ref>
          <ref type="ref_dok_rm">2021/22</ref>
          <ref type="ref_dok_bet">SoU15</ref>
          <ref type="ref_dok_titel">Hälso- och sjukvårdens organisation m.m.</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction xml:id="i-UkL8h3b6567EWW1oaaiyrz" type="behandlas_i"/>
        <correspContext corresp="i-UkL8h3b6567EWW1oaaiyrz">
          <ref type="uppgift">2021/22:UbU19</ref>
          <ref type="ref_dok_id">H901UbU19</ref>
          <ref type="ref_dok_typ">bet</ref>
          <ref type="ref_dok_rm">2021/22</ref>
          <ref type="ref_dok_bet">UbU19</ref>
          <ref type="ref_dok_titel">Högskolan</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction xml:id="i-8oTu5cauJgxZefk42emw7j" type="behandlas_i"/>
        <correspContext corresp="i-8oTu5cauJgxZefk42emw7j">
          <ref type="uppgift">2021/22:UbU16</ref>
          <ref type="ref_dok_id">H901UbU16</ref>
          <ref type="ref_dok_typ">bet</ref>
          <ref type="ref_dok_rm">2021/22</ref>
          <ref type="ref_dok_bet">UbU16</ref>
          <ref type="ref_dok_titel">Lärare och elever</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction xml:id="i-PknzKvct6YcvfmvW22Jnuj" type="behandlas_i"/>
        <correspContext corresp="i-PknzKvct6YcvfmvW22Jnuj">
          <ref type="uppgift">2021/22:UbU14</ref>
          <ref type="ref_dok_id">H901UbU14</ref>
          <ref type="ref_dok_typ">bet</ref>
          <ref type="ref_dok_rm">2021/22</ref>
          <ref type="ref_dok_bet">UbU14</ref>
          <ref type="ref_dok_titel">Övergripande skolfrågor</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
      </correspDesc>
      <textClass>
        <catRef scheme="#docType" target="#mot"/>
        <catRef scheme="#motionType" target="#kommitte"/>
        <catRef scheme="#motionType" target="#fristående"/>
      </textClass>
    </profileDesc>
  </teiHeader>
  <text>
    <body>
      <div type="motHeader">
        <div type="motTitle">
          Motion till riksdagen 2021/22:3424 av Camilla Waltersson Grönvall
          m.fl. (M) Stärk utsatta barns trygghet – behov av reformer där
          barnets bästa ska väga tyngst
        </div>
      </div>
      <div type="motBody">
        <div type="motSummary">
          <head xml:id="i-9QUoerZYrEEikHD3dzvEJA">
            Sammanfattning
          </head>
          <p xml:id="i-UhJFmHQpuSmZxdvBtnmakD">
            Varje enskild människa är den viktigaste utgångspunkten och perspektivet
            för vårt engagemang att stärka utsatta barns trygghet.
          </p>
          <p xml:id="i-S4uN3FH3U4djdg956oD18H">
            Det finns ett stort behov av reformer där barnets bästa ska väga
            tyngst. Alla barn och unga har rätt att få känna trygghet. Den
            tryggheten växer sig stark av såväl att det finns tillit till
            den egna familjen som att samhället bidrar till att alla barn
            och unga ges rimliga trygga uppväxtvillkor. Det är vår riktning
            och strävan. Allt annat vore att ha för låga ambitioner. Inget
            barn ska lämnas i sticket.
          </p>
          <p xml:id="i-TB2gcpiSE6b4PyVYgeoRUN">
            Föräldrar ska ta ansvar för sina barn och deras uppfostran. Ingen
            statlig institution eller modell kan ersätta relationer mellan
            människor, och i synnerhet inte relationen mellan barn och förälder.
            Vårt gemensamma samhälle kan emellertid inte blunda för att föräldrar
            i vissa fall inte vill eller klarar av att ta ansvar för sina
            barn. Då måste samhällets skyddsnät vara starkt. Det är vi inte
            bara skyldiga barnen i moralisk mening, utan det är vårt tydliga
            gemensamma ansvar som samhälle.
          </p>
          <p xml:id="i-3p5LrKSsFDx8JopRWfYzXf">
            Det fruktansvärda som drabbade Lilla hjärtat kan aldrig göras
            ogjort. Samtidigt kan lagstiftningen ändras om man bara vill så
            att tyngdpunkten förflyttas och barnets bästa hamnar i förgrunden.
          </p>
          <p xml:id="i-6uPQ9pnTHhgSRZJvnwnsCX">
            Moderaterna föreslår bland annat följande nedanstående reformer
            för att stärka utsatta barns trygghet och utveckla socialtjänstens
            arbete:
          </p>
          <list style="ul">
            <item xml:id="i-AQhQyvtZFpdWFuEiS7mQCy">
              Vi föreslår att barnets bästa ska tydliggöras och väga allra
              tyngst.
            </item>
            <item xml:id="i-GW5PNQM7LvcWwNmHcwzUwb">
              Vi föreslår att det ska tas fram en ny modern socialtjänstlag
              anpassad efter nya krav och förutsättningar.
            </item>
            <item xml:id="i-m9oeNLcA5s2gx2nME6dyA">
              Vi föreslår möjliggörande av att dela information mellan samarbetande
              parter under hela utredningen vid misstanke om att barn utsatts
              för hot om våld, våld eller övergrepp så som sexuella övergrepp
              eller hedersrelaterade övergrepp.
            </item>
            <item xml:id="i-AdgwVPXTfBgtNpdLtN9Zm5">
              Vi föreslår att domstol med särskild kompetens gällande barn
              ska besluta i ärenden om vårdnadsöverflyttning.
            </item>
            <item xml:id="i-WSqrX8i3YrfYCDcACRt19m">
              Vi föreslår att vårdnadsöverflyttningar systematiskt ska prövas
              tidigare och oftare.
            </item>
            <item xml:id="i-BN8wvbCHwmRWLtRKLCy6Bd">
              Vi föreslår att det möjliggörs för fler nationella adoptioner
              för barnets bästa.
            </item>
            <item xml:id="i-J67sPzsdU28C1MBGUJDDrn">
              Vi föreslår att det säkerställs att familjehemsföräldrar inte
              ska behöva säga nej till vårdnadsöverflyttning på grund av byråkrati
              och bristande stöd.
            </item>
            <item xml:id="i-NWpRwFtq5PVqQMv9wnp4Bg">
              Vi föreslår att det ska genomföras en licensiering av familjehem
              och jourhem i syfte att stärka kvalitet och trygghet.
            </item>
            <item xml:id="i-QwAmV6mrqQkpuBuTZd9Zw1">
              Vi föreslår att det ska ske en förbättrad utbildning och dokumentation
              av varje placering av barn och unga.
            </item>
            <item xml:id="i-KYGSSH4jVz2vNF68z2SYdA">
              Vi föreslår att det genomförs fler förebyggande insatser för
              socialt utsatta barn så som exempelvis obligatorisk läxhjälp och
              uppföljning av placerade barns skolresultat.
            </item>
            <item xml:id="i-FjtUcfTB5F7u5WtudopAPJ">
              Vi föreslår att man undersöker alla placerade barns hälsa genom
              en obligatorisk läkarundersökning innan en placering påbörjas.
            </item>
            <item xml:id="i-Trbz3tLYQ94cT7Bjc5mi1C">
              Vi föreslår att man kraftsamlar kompetens för att motverka hedersförtryck.
            </item>
            <item xml:id="i-UTPS3tShigdozqtwPjXD5P">
              Vi föreslår att man förstärker vårdgarantin för barn och unga
              med psykisk ohälsa som behöver stöd och hjälp av bup.
            </item>
            <item xml:id="i-CU8GjuvLJYdouY5TJZNueE">
              Vi föreslår att det tas fram en nationell handlingsplan gällande
              stöd till brottsutsatta barn.
            </item>
            <item xml:id="i-G8sX2odVz9etz5ZTiMu5Fc">
              Vi föreslår att man ser över möjligheterna till sekretessbrytande
              informationsutbyte mellan polis och socialtjänst.
            </item>
            <item xml:id="i-Sa1kbQTwv3r1W7FNFfzvhG">
              Vi vill att den så kallade Islandsmodellen genomförs i hela landet
              vilken innebär ett nära samarbete mellan polis, socialtjänst,
              socialjour, hälso- och sjukvård samt åklagare.
            </item>
            <item xml:id="i-CrVDjC821FjBgnCseCfhq5">
              Vi föreslår införande av skarpare sanktioner i flera steg vid
              misskötsel av stödboende.
            </item>
          </list>
        </div>
        <div type="motProposal" subtype="förslag">
          <head xml:id="i-XJfkueQLt418QtbpKj5ugN">
            Förslag till riksdagsbeslut
          </head>
          <list style="ol">
            <item xml:id="i-YG8L6jPszoF8a9Ei9wEsui">
              Riksdagen ställer sig bakom det som anförs i motionen om att
              regeringen ska genomföra riksdagens fattade beslut om utsatta
              barn och tillkännager detta för regeringen.
            </item>
            <item xml:id="i-SnSmrDNpUuW9Cp3V8zonY5">
              Riksdagen ställer sig bakom det som anförs i motionen om att
              ta fram en ny socialtjänstlag anpassad till nya krav och förutsättningar
              och tillkännager detta för regeringen.
            </item>
            <item xml:id="i-D4kMJouaDCv8j8Ad7tZFiU">
              Riksdagen ställer sig bakom det som anförs i motionen om att
              barnets bästa ska tydliggöras och tillkännager detta för regeringen.
            </item>
            <item xml:id="i-MoLaiD9HLWUxr7aqQ6zyee">
              Riksdagen ställer sig bakom det som anförs i motionen om att
              möjliggöra delandet av information mellan samarbetande parter
              under utredningar och tillkännager detta för regeringen.
            </item>
            <item xml:id="i-7Mz6j7VUPKC6Q3aLQKTnrU">
              Riksdagen ställer sig bakom det som anförs i motionen om tydliggörande
              av lagstiftningen avseende kravet på återförening av placerat
              barn och föräldrar och tillkännager detta för regeringen.
            </item>
            <item xml:id="i-PpDm9W5LHZXUmZ5sCxtYte">
              Riksdagen ställer sig bakom det som anförs i motionen om att
              genomföra lagändring som möjliggör för socialtjänsten att följa
              upp barn som varit placerade i familjehem eller föremål för tvångsvård
              under en längre tidsperiod, och detta tillkännager riksdagen för
              regeringen.
            </item>
            <item xml:id="i-JpwYKsnShgpBnMZKmeyEjs">
              Riksdagen ställer sig bakom det som anförs i motionen om att
              införa ett lagstadgat krav på obligatoriska drogtester av förälder
              eller vårdnadshavare inför umgänge eller i samband med vårdens
              upphörande och tillkännager detta för regeringen.
            </item>
            <item xml:id="i-Gxi81ABRNiWAYCnVL7DCgE">
              Riksdagen ställer sig bakom det som anförs i motionen om att
              mål om överflyttning av vårdnaden av placerade barn och unga ska
              prövas av domstol med särskild kompetens och tillkännager detta
              för regeringen.
            </item>
            <item xml:id="i-A8AFmmGNbg7NdLVa6gRjdR">
              Riksdagen ställer sig bakom det som anförs i motionen om att
              vårdnadsöverflyttning ska prövas tidigare och oftare och tillkännager
              detta för regeringen.
            </item>
            <item xml:id="i-EdvWFdrXm5rHwwVMBwFESs">
              Riksdagen ställer sig bakom det som anförs i motionen om att
              genomföra en bred översyn av regelverket gällande vårdnadsöverflyttning
              och tillkännager detta för regeringen.
            </item>
            <item xml:id="i-FKLPw1122CyzVPY8bzBAN6">
              Riksdagen ställer sig bakom det som anförs i motionen om att
              det ska tas fram riktlinjer för i vilka situationer möjligheten
              till adoption bör övervägas på liknande sätt som avseende vårdnadsöverflyttning
              och tillkännager detta för regeringen.
            </item>
            <item xml:id="i-8j5XXMFsJumbRHgjFqVMxe">
              Riksdagen ställer sig bakom det som anförs i motionen om att
              det bör införas en ordning som innebär att frågan om adoption
              aktualiseras av socialnämnden efter att ett barn varit placerat
              i ett och samma familjehem under viss tid, och detta tillkännager
              riksdagen för regeringen.
            </item>
            <item xml:id="i-ABNvpp6Bgj2zNxSNmLjTTY">
              Riksdagen ställer sig bakom det som anförs i motionen om att
              genomföra licensiering av familjehem och jourhem och tillkännager
              detta för regeringen.
            </item>
            <item xml:id="i-WWuct8jRgE1NkHtzRyX93t">
              Riksdagen ställer sig bakom det som anförs i motionen om införande
              av ett nationellt register över familjehemmen och tillkännager
              detta för regeringen.
            </item>
            <item xml:id="i-34uv74ikhUwCSiRMKfpQQM">
              Riksdagen ställer sig bakom det som anförs i motionen om att
              skriftlig uppföljning av placering i familjehem respektive jourhem
              ska vara obligatoriskt och tillkännager detta för regeringen.
            </item>
            <item xml:id="i-BgFvYe3evNtVRqBqBVm7V">
              Riksdagen ställer sig bakom det som anförs i motionen om att
              genomföra en bred översyn av Statens institutionsstyrelse och
              tvångsvården och tillkännager detta för regeringen.
            </item>
            <item xml:id="i-SZUC1QihixmRP12RG6Z2Pt">
              Riksdagen ställer sig bakom det som anförs i motionen om att
              prioritera utökad rätt till förskola för barn med föräldrar som
              får långvarigt försörjningsstöd eller är arbetslösa, och detta
              tillkännager riksdagen för regeringen.
            </item>
            <item xml:id="i-4zaP2vKXZQJsxGwAeh8J31">
              Riksdagen ställer sig bakom det som anförs i motionen om att
              ta fram och genomföra nationella riktlinjer för placerade barns
              skolgång och tillkännager detta för regeringen.
            </item>
            <item xml:id="i-2dm9sNidhjF6TG4wgJUoD9">
              Riksdagen ställer sig bakom det som anförs i motionen om att
              införa obligatorisk lovskola och läxhjälp för elever som riskerar
              att halka efter i skolan, och detta tillkännager riksdagen för
              regeringen.
            </item>
            <item xml:id="i-JpoaSLBqRymWJ9LvnsUZAX">
              Riksdagen ställer sig bakom det som anförs i motionen om att
              ta fram en handlingsplan för att stärka socialtjänstens arbete
              med att förbättra placerade barns skolresultat och tillkännager
              detta för regeringen.
            </item>
            <item xml:id="i-5uCmk47NQHHNhStqSwmieJ">
              Riksdagen ställer sig bakom det som anförs i motionen om att
              skärpa uppföljningen av placerade barns skolgång och tillkännager
              detta för regeringen.
            </item>
            <item xml:id="i-7NH8bThLujQyckssv88YjC">
              Riksdagen ställer sig bakom det som anförs i motionen om att
              som en förebyggande hälsofrämjande åtgärd undersöka alla placerade
              barns hälsa och tillkännager detta för regeringen.
            </item>
            <item xml:id="i-XXXUd753yUuUZ9XSMK16xJ">
              Riksdagen ställer sig bakom det som anförs i motionen om att
              genomföra regelbundna studier av placerade barns utveckling och
              tillkännager detta för regeringen.
            </item>
            <item xml:id="i-HpTgWi7y78iefPrzZguatv">
              Riksdagen ställer sig bakom det som anförs i motionen om att
              kommande strategi avseende psykisk hälsa och suicidprevention
              ska bli en del av en samlad nationell hälsofrämjande strategi
              och tillkännager detta för regeringen.
            </item>
            <item xml:id="i-3x6ufv7QeC37QjKu6TzhHh">
              Riksdagen ställer sig bakom det som anförs i motionen om att
              utreda möjligheten att utvidga dödsfallsutredningarna enligt lex
              Bobby så att de också omfattar barn som tar sitt eget liv, och
              detta tillkännager riksdagen för regeringen.
            </item>
            <item xml:id="i-UnTSyzcNWveYput5vnLkmy">
              Riksdagen ställer sig bakom det som anförs i motionen om att
              återinföra den förstärkta vårdgarantin för barn och unga med psykisk
              ohälsa och tillkännager detta för regeringen.
            </item>
            <item xml:id="i-YL7pCqHdWWjfaPiC4yLhfE">
              Riksdagen ställer sig bakom det som anförs i motionen om att
              skapa förutsättningar för skolpsykologer att arbeta förebyggande
              och långsiktigt hälsofrämjande och tillkännager detta för regeringen.
            </item>
            <item xml:id="i-B8Er6b78nJ3RJ8Cpn3w3gC">
              Riksdagen ställer sig bakom det som anförs i motionen om att
              genomföra en översyn av skollagen i syfte att se över förutsättningar
              för elevers tillgång till skolsköterska, skolkurator och skolpsykolog
              och tillkännager detta för regeringen.
            </item>
            <item xml:id="i-3D9pQg4bP99sA5S2RGzjmH">
              Riksdagen ställer sig bakom det som anförs i motionen om att
              stärka uppföljning, utvärdering och tillsyn av barn- och ungdomspsykiatrin
              och tillkännager detta för regeringen.
            </item>
            <item xml:id="i-DvYxToiGYQ6Sciu47R5xjA">
              Riksdagen ställer sig bakom det som anförs i motionen om att
              ta fram och genomföra en nationell handlingsplan avseende stöd
              till brottsutsatta barn och unga och tillkännager detta för regeringen.
            </item>
            <item xml:id="i-T3fMQacFfqJKTqAQVWHoMt">
              Riksdagen ställer sig bakom det som anförs i motionen om att
              prioritera våldsutsatta barns tillgång till rehabilitering och
              tillkännager detta för regeringen.
            </item>
            <item xml:id="i-2N2L2yYYXjYXKc6c2rHv48">
              Riksdagen ställer sig bakom det som anförs i motionen om att
              se över möjligheterna till sekretessbrytande informationsutbyte
              mellan polis och socialtjänst och tillkännager detta för regeringen.
            </item>
            <item xml:id="i-YJpZjTqsyx2N5JCepENLVv">
              Riksdagen ställer sig bakom det som anförs i motionen om att
              prioritera sociala insatsgrupper där samarbete sker mellan socialtjänst,
              skola och polis för att på individnivå förmå unga att sluta begå
              brott, och detta tillkännager riksdagen för regeringen.
            </item>
            <item xml:id="i-AiAKSPLKAgmaNDQQv9KMNJ">
              Riksdagen ställer sig bakom det som anförs i motionen om att
              genomföra Islandsmodellen i hela landet och tillkännager detta
              för regeringen.
            </item>
            <item xml:id="i-ByD1Dppg3TJuPq1WzsRHgc">
              Riksdagen ställer sig bakom det som anförs i motionen om att
              möjliggöra fler snabba åtgärder gällande unga lagöverträdare i
              syfte att bryta ett kriminellt beteende och tillkännager detta
              för regeringen.
            </item>
            <item xml:id="i-Qopu7Tr1HugRX1giNzX4rr">
              Riksdagen ställer sig bakom det som anförs i motionen om att
              inrätta en ny enhet hos Kriminalvården som övertar ansvaret för
              unga som begått våldsbrott, och detta tillkännager riksdagen för
              regeringen.
            </item>
            <item xml:id="i-RRcKDuGHMQPFMctHwN8AqU">
              Riksdagen ställer sig bakom det som anförs i motionen om att
              möjliggöra fler omhändertaganden av unga lagöverträdare enligt
              lagen med särskilda bestämmelser om vård av unga och tillkännager
              detta för regeringen.
            </item>
            <item xml:id="i-PQw6Q9Sm2ZnEyscLwLuJ2p">
              Riksdagen ställer sig bakom det som anförs i motionen om att
              inrätta särskilda ungdomsdomstolar i syfte att åstadkomma snabbare
              och mer rättssäker handläggning av ungdomsmål och tillkännager
              detta för regeringen.
            </item>
            <item xml:id="i-WRDdYU6S51e4nvStxrzGQ2">
              Riksdagen ställer sig bakom det som anförs i motionen om ett
              skärpt nationellt ansvarstagande genom att arbeta systematiskt
              med nationella riktlinjer, uppföljning och återkoppling och tillkännager
              detta för regeringen.
            </item>
            <item xml:id="i-RSkgATrvk839zpJrnZh97k">
              Riksdagen ställer sig bakom det som anförs i motionen om att
              ta fram nationella kvalitetskrav avseende socialtjänsten och tillkännager
              detta för regeringen.
            </item>
            <item xml:id="i-2RFSEzKApzLoh9ExXBAJdA">
              Riksdagen ställer sig bakom det som anförs i motionen om att
              införa kvalitetskontrakt för utförare inom socialtjänstens verksamheter
              som inte når upp till kvalitetskraven, och detta tillkännager
              riksdagen för regeringen.
            </item>
            <item xml:id="i-QFKnYQeaG3DeYo23xrh9sf">
              Riksdagen ställer sig bakom det som anförs i motionen om stärkt
              uppföljning och tillsyn av socialtjänsten och tillkännager detta
              för regeringen.
            </item>
            <item xml:id="i-BtxYv4jYm6G4yYLkPoAkjT">
              Riksdagen ställer sig bakom det som anförs i motionen om tillstånd
              för alla utförare av HVB-hem och stödboende i syfte att säkerställa
              kvalitet och säkerhet och tillkännager detta för regeringen.
            </item>
            <item xml:id="i-ZvTVhKBJ6kpKjf2hYmviV">
              Riksdagen ställer sig bakom det som anförs i motionen om möjligheten
              att införa skarpare sanktioner i flera steg vid misskötsel av
              HVB-hem och stödboende och tillkännager detta för regeringen.
            </item>
            <item xml:id="i-QywnYm4k7WKdUMW1HkmC3L">
              Riksdagen ställer sig bakom det som anförs i motionen om att
              förbättra mindre kommuners möjligheter att genomföra svåra och
              känsliga barnutredningar och tillkännager detta för regeringen.
            </item>
            <item xml:id="i-TGt9Sbaq7JTgJaTofcQuGR">
              Riksdagen ställer sig bakom det som anförs i motionen om att
              se över bestämmelserna i socialtjänstlagen om särskild avgift
              vid oskäliga väntetider och tillkännager detta för regeringen.
            </item>
            <item xml:id="i-C7P7RXmR51kDU7oR59ku8Q">
              Riksdagen ställer sig bakom det som anförs i motionen om att
              ta fram och genomföra en nationell handlingsplan för socialtjänsten
              och tillkännager detta för regeringen.
            </item>
            <item xml:id="i-6WdXzScPYfC6Hg8wHdsZfa">
              Riksdagen ställer sig bakom det som anförs i motionen om att
              stärka socialtjänstens medarbetare genom införande av metodiskt
              handledarstöd och strukturerade introduktionsutbildningar och
              tillkännager detta för regeringen.
            </item>
            <item xml:id="i-N4JTBmLbF7ecctzc923HTd">
              Riksdagen ställer sig bakom det som anförs i motionen om att
              ta fram och genomföra tydliga rutiner och riktlinjer avseende
              handläggning av barnsamtal och familjeutredningar och tillkännager
              detta för regeringen.
            </item>
            <item xml:id="i-K8PxdTtDzWKvtyFp7XRFji">
              Riksdagen ställer sig bakom det som anförs i motionen om att
              ta fram en nationell strategi i syfte att säkra långsiktiga förutsättningar
              för rekrytering och personalförsörjning inom socialtjänsten och
              tillkännager detta för regeringen.
            </item>
            <item xml:id="i-FAL9kDXvFz4tESNazwJh8S">
              Riksdagen ställer sig bakom det som anförs i motionen om att
              ge i uppdrag att mäta arbetsbelastning avseende socialsekreterares
              arbetstid och tillkännager detta för regeringen.
            </item>
            <item xml:id="i-Cx4vGMxA7Hz37sPtrgKnvk">
              Riksdagen ställer sig bakom det som anförs i motionen om avvikelserapportering
              som norm inom socialtjänsten och tillkännager detta för regeringen.
            </item>
            <item xml:id="i-2kTRUSj9N1YVpeZLyt4GjT">
              Riksdagen ställer sig bakom det som anförs i motionen om att
              det ska finnas tydliga behandlingsåtgärder i samband med högriskärenden
              avseende barn- och familjeutredningar och tillkännager detta för
              regeringen.
            </item>
            <item xml:id="i-HTbMEdUmWarVDUKj1wTstB">
              Riksdagen ställer sig bakom det som anförs i motionen om att
              genomföra regelbunden fortbildning inom socialtjänsten och tillkännager
              detta för regeringen.
            </item>
            <item xml:id="i-HVvAj9BjqB1muJ9KZi4do">
              Riksdagen ställer sig bakom det som anförs i motionen om att
              inrätta nationell ledarskapsutbildning inom socialtjänsten och
              tillkännager detta för regeringen.
            </item>
            <item xml:id="i-FokyPbL9FxQquDqThwg9BH">
              Riksdagen ställer sig bakom det som anförs i motionen om att
              stärka samarbetet mellan socialtjänst, skola, polis, psykiatri
              och ideell sektor och tillkännager detta för regeringen.
            </item>
            <item xml:id="i-ERD1Juui37MvXCqHnTe6KA">
              Riksdagen ställer sig bakom det som anförs i motionen om att
              se över och ta fram mål gällande digitalisering av socialtjänsten
              och tillkännager detta för regeringen.
            </item>
            <item xml:id="i-VqPTeHbAeuD1WmBz1hrzXP">
              Riksdagen ställer sig bakom det som anförs i motionen om att
              ge i uppdrag åt Myndigheten för delaktighet, E-hälsomyndigheten
              och Socialstyrelsen i samarbete med Sveriges Kommuner och Regioner
              att ta fram en sammanhållen digital struktur och tillkännager
              detta för regeringen.
            </item>
            <item xml:id="i-5m7Kkb1CY3WiDLEbydned4">
              Riksdagen ställer sig bakom det som anförs i motionen om att
              ta fram och genomföra en förstärkt socionomutbildning med mer
              fokus på vetenskaplig utredningsmetodik i syfte att kunna genomföra
              objektiva och tillförlitliga barn- och familjeutredningar och
              tillkännager detta för regeringen.
            </item>
          </list>
        </div>
        <div type="motContent">
          <head xml:id="i-Cv3d4UWyH9bpRyMp2b7qyK" type="h1">
            Bakgrund och socialutskottets arbete
          </head>
          <p xml:id="i-EjPMHTZozjcAgyEnJpSHdG">
            Framtiden, utvecklingen och framgången för ett land står att
            finna i hur detta samhälle agerar för sina barn. Den värdegrund
            ett samhälle står på när det gäller alla barns lika värde och
            vilka förutsättningar dessa barn får att skapa sig en framtid
            i gemenskap med andra utgör själva fundamentet till hela samhällets
            utveckling.
          </p>
          <p xml:id="i-4o1wHkc9yA3GhfiC5QRDnh">
            Den förra borgerliga regeringen beslutade den 12 juli 2012 om
            direktiv för en översyn av lagen med särskilda bestämmelser om
            vård av unga. Den 31 augusti 2012 utsågs Håkan Ceder till särskild
            utredare. Syftet med utredningen var att stärka barnrättsperspektivet
            och rättssäkerheten för barn och unga som tvångsvårdas enligt
            LVU samt bidra till kvalitetsutveckling inom den sociala barn-
            och ungdomsvården, med särskilt fokus på tvångsvård.
          </p>
          <p xml:id="i-CxRUUnhYmUPrJEGj3XTDKT">
            Håkan Ceder lämnade år 2015 den mycket gedigna utredningen SOU
            2015:71 Barns och ungas rätt vid tvångsvård, förslag till ny LVU.
            Eftersom Sverige sedan valet 2014 hade en ny, socialdemokratiskt
            ledd regering så var det denna regering som mottog förslagen.
            Och sedan dess har utredningsförslagen legat i en byrålåda. Ingenting
            hände förrän Moderaterna den 12 mars 2020 genom ett utskottsinitiativ
            i socialutskottet krävde att lagförändringar skulle ske. Händelsen
            med lilla Esmeralda, Lilla hjärtat med hela svenska folket, blev
            den punkt som gjorde att arbetet intensifierades, men arbetet
            med att förändra och förbättra utsatta barns tillvaro har bedrivits
            under lång tid. Inte minst var den förra borgerliga regeringens
            utredning ett uttryck för det. Utskottsinitiativet innehöll ett
            antal lagförslag från Håkan Ceders utredning och samtliga partier
            förutom Socialdemokraterna och Miljöpartiet stödde dessa. Det
            är en överväldigande politisk majoritet. Först när detta stod
            klart tillsatte den rödgröna regeringen en utredning. Inget hade
            hänt tidigare.
          </p>
          <p xml:id="i-TxULXTo4Rg2QUMDDJcMWcb">
            Den rödgröna regeringen tillsatte en utredning, men övriga sex
            partier uttryckte skepsis till att den skulle innehålla den förändring
            av rättspraxis som avsågs i förslaget. När utredningen väl kom
            i mars i år bekräftades detta. Förslaget saknade de delar som
            är avgörande för att fokus ska förflyttas från biologiska föräldrars
            rätt till sina barn till att istället utgå ifrån vad som i den
            givna situationen är barnets bästa.
          </p>
          <p xml:id="i-YKAgpXRgQPPXXGxJ3hJBjT">
            I Sverige har rättspraxis varit att barn som varit placerade
            i familjehem ska tillbaka till sina biologiska föräldrar nästan
            oavsett hur situationen ser ut. Moderaterna vill att barnets bästa
            ska bli ett så kallat eget rekvisit där barnets egen uppfattning
            ska efter­frågas när ålder så medger. Vidare ska barnets relation
            och anknytning till familjehem­met, barnets relation till sina
            vårdnadshavare/biologiska föräldrar, barnets ålder när det placerades
            och hur länge barnet varit placerat spela roll när skälen till
            tvångsplaceringen upphör och beslut ska fattas om var barnet fortsatt
            ska leva.
          </p>
          <p xml:id="i-QaBSdSeBvYZsPYBq2pYH2y">
            Den 10 mars 2021 mottog den socialdemokratiska socialministern
            Lena Hallengren utredningen ”Lex Lilla hjärtat – Utredningsuppdrag
            för att stärka principen om barnets bästa”. Denna utredning säger
            att det inte går att införa barnets bästa som eget rekvisit trots
            att andra länder har liknande lagstiftning. Majoriteten i socialutskottet
            gick då vidare med något så unikt som att tillsätta en egen utredare.
            Anders Hagsgård, hovrättspresident i Västra Götaland och tidigare
            bland annat den rödgröna regeringens utredare gällande barnkonventionen,
            har tagit sig an uppdraget. Senast i mars 2022 ska denna utredning
            presentera sina förslag.
          </p>
          <p xml:id="i-QwYsxkEr38JEKbS9JsET9K">
            Politik handlar om att vilja. Att vilja förändra och ibland att
            vägra ge sig. Det är politiken som beslutar om Sveriges lagar
            och de ska självklart vara rättssäkra. Moderaternas målsättning
            är hög när det gäller förändringsarbete för utsatta barn. Det
            är såväl beklagligt som förvånande att Socialdemokraterna inte
            bara struntat i dessa frågor sedan valet 2014 utan också aktivt
            reserverat sig mot en lång rad förslag som hade betytt mycket
            för att förändra situationen för våra mest utsatta barn.
          </p>
          <p xml:id="i-EPuw2SfXnKzu3aiYnurV9m">
            Lilla hjärtat kan vi inte längre rädda, men det finns så många
            andra barn som far illa och som i värsta fall kan fara lika illa
            som hon gjorde. Samhället är skyldigt hennes minne och alla andra
            utsatta barn som idag lever under oklara familjeomständigheter
            och otrygga miljöer att göra allt för att alla barns liv ska bli
            trygga.
          </p>
          <head xml:id="i-AyVyUboSCyWxcjJbodeNmt" type="h1">
            Moderaternas utgångspunkter och värderingar
          </head>
          <p xml:id="i-BmTRbkyA11Zh1nVnjrHi3R">
            Socialtjänsten har en grundläggande roll i ett väl fungerande
            välfärdssamhälle, i en del fall helt avgörande. Socialtjänsten
            är en central del av det allra yttersta skyddsnätet. Socialtjänsten
            ska förebygga, förhindra och bryta utanförskap. Det allra viktigaste
            uppdraget handlar om att skydda, stödja och hjälpa de socialt
            mest utsatta barnen. Att kunna stärka de utsatta barnens trygghet
            ska vara allra högsta prioritet. För att kunna åstadkomma detta
            krävs bland annat socialpolitiska reformer, reformer som i grunden
            har det gemensamt att barnets bästa alltid ska väga tyngst.
          </p>
          <p xml:id="i-FAdmYWtf7nFnseEdQQRXSv">
            Människans förmåga och möjlighet att göra något av sin egen kraft
            och sitt eget liv är det kanske viktigaste måttet på ett samhälles
            rättfärdighet. Tas det ifrån oss människor så slocknar hoppet.
            När vi moderater talar om hoppfullhet är det först och främst
            detta. Att vi som individer och tillsammans med andra kan ta oss
            någonstans i livet och fortsätta att utvecklas, inte alltid utan
            hjälp eller stöd, men heller aldrig utan egen ansträngning, motivation
            och drivkraft.
          </p>
          <p xml:id="i-9hA2yk9V54XRvaUnMnJxkN">
            Ett utanförskap som går i arv skapar ett samhälle som blir fattigt
            och orättfärdigt och där en grogrund för kriminalitet och destruktiva
            livsval skapas. Inget barn ska behöva känna att livets möjligheter
            är uttömda redan innan det börjat på allvar. Samtidigt: Barns
            utsatthet är en mycket bredare fråga än familjesituation och sociala
            arv. Barn från alla bakgrunder och förhållanden kan hamna snett
            någon gång i livet. Då måste det finnas en långsiktig politik
            som fångar upp och stöttar.
          </p>
          <p xml:id="i-Bg41ftXcmQ9Zwi7W62PPnx">
            Socialtjänsten i Sverige är satt under stor press. Det ser lite
            olika ut beroende på var i landet man befinner sig. Den generella
            bilden är dock tydlig: Trycket och pressen på socialtjänsten är
            stort och har så varit under lång tid. Många socialsekreterares
            vardag präglas av orimligt hög arbetsbelastning. Många inom socialtjänstens
            verksamheter ger uttryck för känslor av otillräcklighet, stress,
            osäkerhet och oro, vilket är tunga skäl till att personalomsättningen
            är hög. Detta riskerar i sin tur att gå ut över kvalitet, kontinuitet
            och rättssäkerhet.
          </p>
          <p xml:id="i-Dz6F3tzQZ5dHHcoKJVXK4M">
            Varje år är det nödvändigt av olika skäl att placera barn och
            unga i boende på annat håll än i det egna hemmet. Det ställer
            särskilda krav på förberedelser, kunskap, erfarenhet och rättssäkerhet
            i socialtjänstens agerande och myndighetsutövning. Tyvärr så är
            det emellertid ofta så att det är oerfarna och nyexaminerade socionomer
            som får ta hand om de allra svåraste fallen, såsom utredningar
            om tvångsvård och omedelbart omhändertagande av barn och unga.
            Detta är en ohållbar utveckling.
          </p>
          <p xml:id="i-4LJdvdizXAz8YpeBwBptZX">
            Det finns också fortfarande betydande brister i tillsyn, uppföljning,
            utvärdering, återkoppling och följdåtgärder när det gäller hur
            socialtjänstens verksamheter fungerar. Det handlar bland annat
            om hur familjeutredningar utförs, hur kontroller sker av familjevård,
            vilka krav som ställs på utbildning och kompetens samt det stöd
            som ges till familjehem och jourhem.
          </p>
          <p xml:id="i-9fih9icMeXg3QisoD2GvHq">
            Det är viktigt att öka utvärderingsbarheten gällande gjorda insatser
            och utveckla fler metoder som är väl belagda och fungerar. För
            att lyckas med detta krävs att inhämtning av kunskap sker metodiskt,
            att erfarenheter dokumenteras och att det stegvis sker en utveckling
            mot att ytterligare professionalisera socialtjänstens verksamheter
            och höja den samlade kompetensen genom regelbunden fortbildning
            baserad på evidensbaserade metoder.
          </p>
          <p xml:id="i-Wft5N7fCKnv5sxVnD1BHiQ">
            Varje enskild människa är den viktigaste utgångspunkten och perspektivet
            för Moderaternas politik och vårt samhällsengagemang. Vi vet att
            varje människa har stora förmågor och möjligheter att utveckla
            dessa, exempelvis med rätt utbildning och yrkeserfarenhet. Alla
            barn och unga har rätt att få känna trygghet. Den tryggheten växer
            sig stark av såväl att det finns tillit till den egna familjen
            som att samhället bidrar till att alla barn och unga ges rimliga
            trygga uppväxtvillkor. Det är vår riktning och strävan. Allt annat
            vore att ha för låga ambitioner. Inget barn ska lämnas i sticket.
          </p>
          <head xml:id="i-ESRKmNCrawVESZVZqEYujn" type="h1">
            Stärk utsatta barns trygghet – stort behov av nationella reformer
            där barnets bästa ska väga tyngst
          </head>
          <p xml:id="i-VSe6ni1HXr9k8CsfsJ65hd">
            Moderaterna driver i riksdagen konkreta lagförslag, gemensamt
            med andra riksdags­partier, i syfte att skyndsamt kunna säkerställa
            att barn inte ska kunna flyttas från väl fungerande familjehem
            om det strider mot barnets bästa. Barnets bästa måste sättas främst
            vid beslut om fortsatt placering i familjehem och vårdnadsöverflyttning.
            Regeringen har passivt och ointresserat i sju år låtit konkreta
            lagförslag ligga kvar i byrålådan på Socialdepartementet som genomförda
            skulle stärka utsatta barns trygghet.
            <ref target="i-5a2Zb4W96DB26tqLMoN5T8">
              [1]
            </ref>
          </p>
          <p xml:id="i-QyUjFxaFwL6k8fMNCX14Fm">
            Barns hopp om framtiden – om sitt eget livs möjligheter – måste
            alltid hållas levande. Vi kan och ska som samhälle gemensamt ställa
            tydliga krav på vuxna människor i Sverige. Inte minst därför att
            vi ska kunna hjälpa dem som ännu inte har verktygen att ta vara
            på sitt eget liv.
          </p>
          <p xml:id="i-TFufWv9rNHgBfi4YJyqVn">
            Arbetet med att komma till rätta med vuxnas utanförskap har många
            beståndsdelar: att kunna skapa tydliga vägar från bidrag till
            arbete, ge stöd för utbildning och omställning, se till att det
            finns ett skattesystem som belönar ansträngning samt genomföra
            sociala insatser mot missbruk och psykisk ohälsa. Det ska alltid
            finnas vägar in i samhällsgemenskapen.
          </p>
          <p xml:id="i-KaQ3oQJoFzpCoEdfbvMWPD">
            Social utsatthet och utanförskap är ett gissel för den som drabbas,
            men också för samhället i stort. Vuxnas utsatthet riskerar nämligen
            regelmässigt att också bli barns utsatthet. Att växa upp med föräldrar
            som inte går till jobbet får aldrig vara början på ett liv där
            man själv heller aldrig får göra det.
          </p>
          <p xml:id="i-U4ZMbwqNgrMkhFTehLvbes">
            Moderaterna anser att det finns ett stort behov av att kunna
            genomföra strukturerade, metodiska och långsiktiga socialpolitiska
            reformer i syfte att stärka de mest socialt utsatta barnens trygghet
            och därtill förbättra förutsättningarna för socialtjänsten att
            kunna fullfölja sina grundläggande uppdrag, inte minst att arbeta
            förebyggande. Dessa reformer har det gemensamt att barnets bästa
            alltid ska väga tyngst.
          </p>
          <p xml:id="i-6th1zBiyjrZV9vWqcSEf5n">
            Det handlar om reformer för att barns rättigheter ska tydliggöras
            och stärkas, reformer som rör alltifrån förbättrad lagstiftning
            till långsiktighet gällande utsatta barns boende och vård, fler
            förebyggande åtgärder, stärkta insatser för att förbättra barns
            psykiska hälsa, att prioritera verkningsfull suicidprevention
            och att varje barn som varit utsatt för brott ska erbjudas stöd
            samt ett ökat nationellt ansvarstagande genom att ta fram och
            genomföra en nationell handlingsplan för socialtjänsten. Nedan
            i motionen följer Moderaternas inriktning och beskrivning av prioriterade
            reformer och förslag.
          </p>
          <head xml:id="i-PLovq3nFFU3RmsapH1yQBS" type="h2">
            Genomför riksdagens beslut om utsatta barn
          </head>
          <p xml:id="i-3PnqGNoZdQgCKCM9o9Y3FE">
            Under riksmötet 2020/2021 har ett stort antal tillkännagivanden
            inom området utsatta barn och tvångsvård gjorts i socialutskottet.
            Moderaterna har varit mycket aktiva i att driva regeringen framför
            sig inom en rad frågor som rör barn.
          </p>
          <p xml:id="i-UJ3QQZqeLLnypu8dbDTTAA">
            Ett antal motioner om placerade barn och unga har behandlats
            i socialutskottet. Förutom det mycket omfattande betänkandet 2020/21:SoU24
            Socialtjänst- och barn­frågor har utskottet behandlat betänkandet
            2020/21:SoU5 Övervägande av vårdnads­överflyttning, revidering
            av vårdplan för placerade barn och särskilda lämplighetskrav för
            offentliga biträden.
          </p>
          <p xml:id="i-AjS6YtynqGTSiGvseuFueG">
            I detta betänkande har fyra förändringar gjorts i lagtext varav
            två varit resultat från det utskottsinitiativ som Moderaterna
            lade i socialutskottet den 12 mars 2020. Den första förändringen
            innebar sammantaget ett tydliggörande av vad socialnämnden särskilt
            ska beakta, efter det att barnet eller den unge varit placerad
            i samma familjehem under tre år, och överväga om det finns skäl
            att ansöka om vårdnadsöverflyttning.
          </p>
          <p xml:id="i-34RzaS55PKqfjUhrkevVai">
            Den andra förändringen innebär en skyldighet för socialnämnden,
            efter det att nämnden övervägt ovan nämnda fråga, att årligen
            överväga om det finns skäl att ansöka om överflyttning av vårdnaden.
          </p>
          <p xml:id="i-7zsVJm3qrHqrCkxavp62iS">
            Den tredje förändringen säger att en vårdplan som gäller ett
            barn ska revideras senast när barnet varit placerat i två år.
            Vårdplanen ska vid denna tidpunkt, om det inte möter särskilda
            hinder, särskilt avse barnets långsiktiga boende.
          </p>
          <p xml:id="i-QHnrR4XtmjYC3PZAGoGUVT">
            Den fjärde och sista förändringen avser särskilda lämplighetskrav
            som ska ställas på det offentliga biträdet för den unge i mål
            och ärenden enligt lagen med särskilda bestämmelser om vård av
            unga. Dessa lagändringar trädde i kraft den 1 mars 2021.
          </p>
          <p xml:id="i-QRVYwKhoUzXnEHVG9CqznY">
            Till detta betänkande tillkommer också tre tillkännagivanden
            som behandlar tidpunkten för övervägande av ansökan om vårdnadsöverflyttning,
            övervägande av vården och utvärdering av de särskilda lämplighetskraven
            för offentliga biträden.
          </p>
          <p xml:id="i-Dpt65ZJGsna32RHk41dNNG">
            I betänkandet 2020/21:SoU19 Frågor om placerade barn och unga
            är nio tillkänna­givanden behandlade i form av en ny LVU. Det
            handlar om stöd efter vårdnadsöver­flyttning, riktlinjer för övervägande
            av adoption, omplacering av barn, drogtester, uppföljning och
            stöd efter en placering utanför hemmet, skriftliga uppföljningar,
            förlängd familjehemsplacering och nationellt register över familjehem.
          </p>
          <p xml:id="i-zEnNbvLjShHQVJSENYjt2">
            I betänkandet 2020/21:SoU38 Frågor om tvångsvård ställer sig
            riksdagen bakom det som utskottet anför om att regeringen bör
            se över hela vårdkedjan i en bred översyn av tvångsvården.
          </p>
          <p xml:id="i-RJGnoMupAPwfn66TfXVurF">
            Betänkande 2020/21:SoU24 innehåller tolv tillkännagivanden. Det
            handlar om samarbetsmodell vid våldshändelser, Islandsmodellen,
            kompetenskrav för social­tjänstens personal, handledarstöd och
            introduktionsutbildningar, översyn av anhörigstödet, sökbara orosanmälningar,
            studier i fråga om våld m.m., placerade barns skolgång och hälsa,
            samarbete mellan vården, elevhälsan och socialtjänsten, riktlinjer
            för myndigheters bemötande av våldsutsatta barn och unga, barnperspektivet
            på skyddade boenden och nationella adoptioner och vårdnadsöverflyttning.
          </p>
          <p xml:id="i-7o3yxLndhQSVKKw8nk9Mmy">
            I betänkande 2020/21:SoU33 Vård av unga vid Statens institutionsstyrelses
            särskilda ungdomshem så föreslår utskottet att regeringen senast
            den 1 augusti 2021 ska återkomma till riksdagen med en skrivelse
            som innehåller en bedömning av de insatser som krävs för att vården
            inom Statens institutionsstyrelses särskilda ungdomshem ska vara
            säker såväl för de placerade unga som för personalen och för att
            en placering ska ge den unge den vård och behandling som krävs.
          </p>
          <p xml:id="i-MzeyvcovUt8sXoWjiVxyaw">
            I betänkande 2020/21:SoU26 Förebyggande av våld i nära relationer
            finns ett tillkännagivande som innebär att bestämmelsen om socialnämndens
            ansvar för insatser till våldsutövare ska förtydligas.
          </p>
          <p xml:id="i-Q4zL2E3c4zALhHAY4wVgTq">
            Sammanfattningsvis har socialutskottet och Sveriges riksdag beslutat
            om 27 tillkännagivanden och två skarpa lagförändringar där Moderaterna
            varit drivande för att utsatta barn ska få en tryggare och bättre
            framtid. Det är beklagligt och förvånande att Socialdemokraterna
            och Miljöpartiet reserverat sig gällande huvuddelen av ovan redovisade
            tillkännagivanden. Riksdagen bör ge regeringen tillkänna att dessa
            27 beslutade reformförslag nu måste genomföras.
          </p>
          <head xml:id="i-Cfe7WQ79VKPKdYxNh8vSDd" type="h2">
            Förbättrad lagstiftning – barnets bästa ska tydliggöras och väga
            allra tyngst
          </head>
          <p xml:id="i-ST8NUSvyitDmQ3qiCHE9vP">
            Föräldrar ska ta ansvar för sina barn och deras uppfostran. Ingen
            statlig institution eller modell kan ersätta relationer mellan
            människor, och i synnerhet inte relationen mellan barn och förälder.
            Även om ingen förälder är i närheten av perfekt, så är det föräldrarna
            som i de allra flesta fall vet vad som är bäst för deras barn.
          </p>
          <p xml:id="i-F8LqnyAMX9iZnNPiL2TKg8">
            Vårt gemensamma samhälle kan emellertid inte blunda för att föräldrar
            i vissa fall inte vill eller klarar av att ta ansvar för sina
            barn. Ofta är anledningen missbruksproblem eller psykiska problem.
            Då måste samhällets skyddsnät vara starkt. Det är vi inte bara
            skyldiga barnen i moralisk mening, utan det är vårt tydliga gemensamma
            ansvar som samhälle.
          </p>
          <p xml:id="i-3HuQxv7hJdz925M8EZCwim">
            I Sverige ska inga barn utlämnas till en tillvaro av våld, isolering
            eller vanvård. Då måste barnets bästa gå före föräldrarnas rätt
            att vara just föräldrar. Lagstiftningen i Sverige måste därför
            delvis ändra perspektiv i syfte att barnens bästa ska väga allra
            tyngst och gå före biologiska föräldrars intressen och familjehems
            intressen ifall dessa inte lever upp till kraven på att kunna
            ge barnen en trygg och stabil uppväxt.
          </p>
          <p xml:id="i-Q3KNFZdWPc8iiwNMs3RMuj">
            Den 12 juni 2014 beslutade den borgerliga regeringen om att det
            fanns starka skäl att komplettera utredningens uppdrag om tvångsvård
            för barn och unga med att göra en översyn av hur långsiktighet
            och stabilitet i större utsträckning kan säkerställas för barn
            och unga som är eller bedöms bli långvarigt placerade. Sju år
            senare har inga förslag från den socialdemokratiskt ledda regeringen
            lagts fram.
            <ref target="i-AUoKGBVtRr23SZ4zgJuHUJ">
              [2]
            </ref>
          </p>
          <p xml:id="i-APNhVgXZLzHFTSgsX8VwFu">
            Lagstiftningen i Sverige är tydlig med att barn ska återförenas
            med sina biologiska föräldrar när syftet med den sociala barn-
            och ungdomsvården har uppnåtts. Samtidigt: Barnets bästa ska enligt
            socialtjänstlagen vara avgörande vid alla åtgärder som rör insatser
            oavsett om det handlar vård- eller andra behandlingsinsatser.
            <ref target="i-NqZARxjPEHJ523wfD8XYqh">
              [3]
            </ref>
          </p>
          <p xml:id="i-M56FpsCE2UUyRMPJrG6e8c">
            Moderaterna föreslår att regeringen ger i uppdrag att se till
            att barnets bästa ska tydliggöras och väga allra tyngst när beslut
            om tvångsplacering tas och när skälen till tvångsplacering upphör
            och beslut ska fattas om var barnet fortsatt ska leva och ha sitt
            hem. Detta rekvisit bör innefatta bland annat barnets egen uppfattning
            när ålder så medger. Vidare ska barnets relation och anknytning
            till familjehemmet, barnets relation till sina vårdnadshavare/biologiska
            föräldrar, barnets ålder när det placerades och hur länge barnet
            varit placerat beaktas.
          </p>
          <p xml:id="i-Cy23dVtwNj7LPCJx9zVr9k">
            Moderaterna instämmer i citatet nedan hämtat från Barnrättsbyråns
            remissvar till Barnets bästa när vård enligt LVU upphör (Ds 2021:7):
            ”Trots att principen om barnets bästa idag regleras i inledande
            bestämmelserna i LVU ser vi stora brister som inte är förenligt
            med vad som är det bästa för barnet. Vi ser hur lagen som finns
            till för att skydda barn också skapar otrygghet och osäkerhet.
            Här behövs en förändring med en tydligare inriktning på barnet
            som rättssubjekt. Barnrättsbyrån ser därför att barnets bästa
            som eget rekvisit behöver lyftas in i lagstiftningen både vid
            inledande och avslutande av vård enligt LVU.”
          </p>
          <head xml:id="i-XY4QpmrjDVczekaxsTNtVF" type="h3">
            Ta fram en ny modern socialtjänstlag – anpassad efter nya krav
            och förutsättningar
          </head>
          <p xml:id="i-GAGHq9gFB1ebGQ8SsZpY6D">
            En ny modern socialtjänstlag behöver tas fram. Därutöver behöver
            det ske en ökad professionalisering av socialtjänsten. Konkret
            handlar detta bland annat om att beslut kring individärenden bör
            tas av professionen. Samtidigt behöver kvalitetsuppföljningen
            och granskningen av socialtjänsten skärpas och utvecklas, så som
            föreslås i denna motion, i syfte att säkerställa en rättssäker
            verksamhet av hög kvalitet.
          </p>
          <p xml:id="i-LoCaps4uvAezb5iPTFSCiW">
            Vi vill fortsatt minska den administrativa bördan i socialtjänsten
            kopplad till biståndsbedömningar. Socialtjänstlagen och offentlighets-
            och sekretesslagen ska utformas så att dessa lagar underlättar,
            inte försvårar, ökat användande av digital teknik inom socialtjänsten.
          </p>
          <p xml:id="i-EXebgrJfuZMQv8zWtm4gof">
            Den nuvarande socialtjänstlagen behöver formas om så att insatser
            kan erbjudas barn under femton år utan att det kräver föräldrarnas
            samtycke. Det finns tyvärr situationer när det är barnets egna
            föräldrar som utsätter barnet för hot om våld, våld eller övergrepp.
            Det krävs förtydliganden i socialtjänstlagen som ser till att
            barnets bästa och trygghet väger allra tyngst. Sätt i praktiken,
            inte bara i högtidstal, barnets bästa före föräldrars intressen.
          </p>
          <p xml:id="i-VCH4J5KVwD4dNqLgT6U792">
            Socialtjänstlagen var avsedd att fungera som en övergripande
            ramlag. Ett drygt hundratal förändringar, varav mer än ett sjuttiotal
            stora förändringar, av lagen har dock vidtagits genom åren. Socialtjänstlagen
            är idag som ett lapptäcke av olika föreskrifter och genomförandeplaner
            som riskerar att ta ut varandra. Lagen har därmed blivit mer svåröverskådlig.
            Det medför bland annat svårigheter vid tillämpning av lagen. Den
            upplevs vara otydlig och sakna ett väl fungerande användarperspektiv.
            Detta underlättar inte en enhetlig och rättssäker tillämpning
            av lagen.
          </p>
          <p xml:id="i-GKkYK9o7QXU6rMGSqWRvbU">
            Moderaterna föreslår att en ny och modern framtidsinriktad socialtjänstlag
            ska tas fram skyndsamt i syfte att skapa den ramlag som den var
            avsedd att fungera som, en ramlag som är mer överblickbar och
            anpassad till dagens levnadsförhållanden. Den nya socialtjänstlagen
            ska också möjliggöra förenklade biståndsbedömningar, dock utan
            att vara kostnadsdrivande för kommunerna.
          </p>
          <head xml:id="i-N3tSnAEY8ZgprGbacK5EkS" type="h3">
            Barnets bästa ska alltid väga tyngst – kräver ändringar i lagstiftningen
          </head>
          <p xml:id="i-W7iofMdAHNCdN3HMewy5Nc">
            Moderaterna anser att lagstiftning måste ändras så att barnets
            rätt till trygghet, stabilitet och långsiktighet väger tyngre
            – och att rätten att ”få tillbaka sitt barn” väger lättare. Barnets
            bästa ska alltid väga tyngst. Det innebär enligt vår mening att
            det måste ske ett skifte i hur lagstiftningen utformas gällande
            barnets bästa. I många fall är den så kallade återföreningsprincipen
            helt i linje med barnets bästa, men långtifrån alltid. Barns rätt
            ska gå före föräldrars intressen.
          </p>
          <p xml:id="i-QdiooXeXL7YX6wkYAYxvot">
            En osäkerhet för de barn som är placerade är att många placeringar
            vid familjehem avbryts när det inte längre finns grund för ett
            tvångsomhändertagande enligt lagen (1990:52) med särskilda bestämmelser
            om vård av unga (LVU). Ett typexempel är att föräldrasituationen
            inte längre uppfyller kriterierna för ett omhändertagande enligt
            LVU varför barnet åter får flytta hem till sina föräldrar. Detta
            kan leda till att barnet får flytta mellan föräldrar och olika
            familjehem när situationen för barnets föräldrar fortsätter att
            variera och förändras. Det bidrar till osäkerhet och otrygghet
            för barn som behöver trygghet, kontinuitet, stabilitet och förutsägbarhet.
          </p>
          <p xml:id="i-WjGuXpbJqffK9zGUV2cJ3">
            Moderaterna har föreslagit att lagen (1990:52) med särskilda
            bestämmelser om vård av unga ses över i syfte att trygga kontinuiteten
            i placeringar av barn och unga för att undvika flyttkaruseller
            och därmed ge dessa barn långsiktiga förutsättningar för en tryggare
            uppväxt.
          </p>
          <p xml:id="i-Btt788thuWQhpRA795EA23">
            Moderaterna föreslår att efter formuleringen gällande 13 § lagen
            (1990:52) med särskilda bestämmelser om vård av unga (LVU) avseende
            när den unge har varit placerad i samma familjehem under tre år
            från det att placeringen verkställdes, ska socialnämnden särskilt
            överväga om det finns skäl att ansöka om överflyttning av vårdnaden
            enligt 6 kap. 8 § föräldrabalken ska följande lydelse läggas till:
            ”Vid övervägande om ovan ska särskilt beaktas den unges och familjehemsföräldrarnas
            inställning till en vårdnadsöverflyttning.”
          </p>
          <p xml:id="i-JshoJXnLntsuXZkR4MRXNi">
            Därtill ska särskilt beaktas den unges relation till familjehemsföräldrarna
            och deras förmåga att tillgodose den unges behov av en trygg och
            god uppväxt, samt familjehems­föräldrarnas inställning till och
            förmåga att tillgodose den unges behov av kontakt med föräldrar
            och andra närstående. Därutöver ska – i linje med Lagrådets synpunkter
            – den unges anknytning till och kontakt med de biologiska föräldrarna
            utredas. Det är av vikt att beakta hur barnets umgänge med de
            biologiska föräldrarna har sett ut och hur det har fungerat.
            <ref target="i-KVqYkH6HLX9ZLqWEdtbTnF">
              [4]
            </ref>
          </p>
          <p xml:id="i-7AVfdEdR4b6B9AjY8VnJvM">
            Moderaterna föreslår, efter lydelsen i socialtjänstlagen om att
            när någon behöver vårdas i ett hem för vård eller boende, stödboende
            eller familjehem ska en plan upprättas för den vård som socialnämnden
            avser att anordna (vårdplan), att följande lydelse ska föras in
            i 6 kap. 11 § socialtjänstlagen (2001:453): ”En vårdplan som gäller
            ett barn ska revideras senast när barnet har varit placerat i
            två år. Vårdplanen ska vid denna tidpunkt, om det inte möter särskilda
            hinder, särskilt avse barnets långsiktiga boende. Därefter ska
            vårdplanen revideras vid behov.”
          </p>
          <head xml:id="i-BGFVxPCsUTPydEqdmoKuuQ" type="h3">
            Genomför lagändring som möjliggör att dela information mellan
            samarbetande parter under hela utredningen
          </head>
          <p xml:id="i-LBe3MxAZfnyD6kj5AGBQmS">
            Moderaterna föreslår att riksdagen tar fram lagstiftning som
            möjliggör för samarbetande parter så som till exempel socialtjänst,
            polis och barnahus att dela information under hela utredningen
            avseende prövning av misstanke om att barn utsatts för hot om
            våld, våld eller övergrepp så som sexuella övergrepp eller hedersrelaterade
            övergrepp.
          </p>
          <head xml:id="i-97Mepfra3DTr2jEsuEL3zA" type="h3">
            Genomför ett tydliggörande av lagstiftningen avseende kravet
            på återförening
          </head>
          <p xml:id="i-UVF68tvSdwLeD1umHCpZg5">
            Lagrådet har påpekat att nuvarande lagstiftning i föräldrabalken
            och förarbetena till 6 kap. 8 § föräldrabalken innebär att placering
            i ett familjehem som utgångspunkt bör inriktas på att få till
            stånd en återförening mellan det placerade barnet och föräldrarna,
            även om denna återförening kan ta lång tid.
            <ref target="i-HtF3QcYhZ5r5zrkZBmjEqf">
              [5]
            </ref>
          </p>
          <p xml:id="i-Gkb3Du14wb97ZkW3j6Lu8n">
            Detta förtydligande i lagstiftningen skulle till exempel kunna
            utformas som ett tillägg till nuvarande lydelse av 6 kap. 8 §
            i föräldrabalken, där det framgår att avseende vårdnadsöverflyttningar
            ska stor hänsyn tas till barnets ålder vid placeringstillfället,
            med innebörd att ju yngre barnet var vid placeringstillfället
            i familjehemmet, desto större krav på varaktighet avseende en
            väl fungerande placering. Därtill att ju längre tid barnet varit
            placerat i ett och samma familjehem, desto mer tyngd ska ges vikten
            av att få ha kvar sin trygghet i familjehemmet.
          </p>
          <p xml:id="i-7muJkknc3pMzyC5BdNxnAJ">
            Moderaterna föreslår att riksdagen tar fram ett förtydligande
            i lagstiftningen avseende kravet på återförening mellan placerat
            barn och föräldrarna satt i relation till att socialtjänsten samtidigt
            ska arbeta för att det placerade barnet får en trygg anknytning
            och väl fungerande vardag i sitt utvalda familjehem.
          </p>
          <head xml:id="i-Hg5xc8y83y2xWPntm35tYy" type="h3">
            Genomför lagändring som möjliggör för socialtjänsten att följa
            upp återplacerade barn under en längre tidsperiod
          </head>
          <p xml:id="i-VRGpWeFw4VKmincnsBV2Sy">
            Moderaterna föreslår att riksdagen tar fram lagstiftning som
            innebär skyldighet för socialnämnden att under en längre period
            följa upp placerade barns situation efter det att en placering
            har upphört i ett familjehem och barnet återförts till förälder
            eller vårdnadshavare. Med längre period avses minst 12 månader.
          </p>
          <p xml:id="i-JD3u4yynFypcNbMonvfzx9">
            Införandet av en skyldighet för socialnämnden att följa upp ett
            placerat barns situation under en längre tidsperiod efter att
            placeringen upphört skulle till exempel kunna anges i 6 kap. ny
            § 8 a där det framgår att socialnämnden har en skyldighet att
            följa upp och utvärdera det tidigare placerade barnets livssituation
            och vidta lämpliga åtgärder i syfte att skydda barnet om nya uppgifter
            om allvarliga missförhållanden skulle framkomma.
          </p>
          <head xml:id="i-CVvzEou6xva9V3jzqsU3Ds" type="h3">
            Inför lagstadgat krav på obligatoriska drogtester
          </head>
          <p xml:id="i-7KoCxpPUn3XYXbQJmB57mR">
            Moderaterna föreslår att riksdagen tar fram lagstiftning som
            innebär ett lagstadgat krav på obligatoriska drogtester av förälder
            eller vårdnadshavare vid ansökan om umgänge eller omprövning av
            vård enligt lagen (1990:52) med särskilda bestämmelser om vård
            av unga (LVU) samt i samband med vårdens upphörande. Det ska genomföras
            lagstadgade obligatoriska drogtester i de fall där missbruk är
            eller har varit anledningen eller en av anledningarna till en
            placering av barn till ett familjehem. Av denna lagstiftning ska
            framgå dels att socialnämnden ska ha skyldighet att genomföra
            obligatoriska drogtester, dels att om berörda personer nekar att
            genomgå drogtest anses det vara likvärdigt med ett positivt testsvar.
          </p>
          <p xml:id="i-PrkohtRG7HEvJu5CSUvso6">
            Införandet av ett lagstadgat krav på obligatoriska drogtester
            skulle till exempel kunna utformas i 3 kap. § 8 i socialtjänstlagen
            (2001:453) där det framgår att socialnämnden ska genomföra obligatoriska
            drogtester av förälder eller vårdnadshavare inför umgänge eller
            vid ansökan och omprövning av vården enligt lagen (1990:52) med
            särskilda bestämmelser om vård av unga. Och att nekande att genomgå
            drogtest ska innebära att personen anses ha erhållit ett positivt
            testsvar.
          </p>
          <head xml:id="i-U7UsCaaY1MyJeqArFZRAmg" type="h3">
            Domstol med särskild kompetens gällande barn ska besluta i ärenden
            om vårdnadsöverflyttning
          </head>
          <p xml:id="i-9NgbPYfhezu412CMSBJ8LY">
            Det finns starka skäl för att mål om vårdnadsöverflyttning ska
            prövas av domstolar med erfarenhet av placerade barn och unga.
            Det allra viktigaste handlar om att barnets ställning och rätt
            behöver stärkas i domstolsprocessen. Den brist på specialkompetens
            som finns i allmänna domstolar rörande placerade barn påtalades
            redan i samband med införandet av lagen (1991:1128) om psykiatrisk
            tvångsvård samt lagen (1991:1129) om rättspsykiatrisk vård när
            övergång genomfördes från utskrivningsnämnderna till domstolar.
            <ref target="i-BPayPNwHEFFQoc81zedDBa">
              [6]
            </ref>
          </p>
          <p xml:id="i-ByVEV2U9qoLR7xikEVstod">
            Det är graverande uppgifter som en granskning visar att endast
            drygt hälften av de barn som var involverade i vårdnadstvister
            förra året blev lyssnade till, hörda och sedda. Det visar en genomgång
            av 144 vårdnadstvister från år 2019.
            <ref target="i-H9mFQZiJNXcnUrXCL6RwyB">
              [7]
            </ref>
            Det visar de utredningar som socialtjänsten genomfört inför beslut
            och dom. Den vanligaste skälet till att barn inte blir hörda är
            att de anses vara för unga. Barn som är fem eller sex år har inte
            blivit lyssnade till. Det är inte rimligt.
          </p>
          <p xml:id="i-CUPy4JHSY8V2k7LTTzFrsF">
            Moderaterna föreslår att mål om vårdnadsöverflyttning av placerade
            barn och unga ska prövas av domstolar med särskild kompetens gällande
            barn istället för allmänna domstolar. Mål om vård enligt lagen
            (1990:52) med särskilda bestämmelser om vård av unga (LVU) och
            andra socialrättsliga mål prövas i förvaltningsdomstol. Mål om
            vårdnadsöverflyttning prövas däremot i allmän domstol, alltså
            i första hand i tingsrätt och hovrätt.
            <ref target="i-NguQCcvZi8SzCet64EPvMS">
              [8]
            </ref>
          </p>
          <head xml:id="i-SdsjRewuGB1X2GHZomcbDm" type="h3">
            Barnombudsmannen påpekar brister
          </head>
          <p xml:id="i-JuNScRdvvxyFxUHhBULYe8">
            I Sverige saknar barn en instans dit man kan vända sig om man
            behöver ha stöd att driva sin talan för att hävda sina rättigheter
            eller få upprättelse. I barnkonventionen innebär det tredje tilläggsprotokollet
            en klagomekanism. Det är 46 länder, varav 26 i Europa, som har
            tillträtt detta tredje tilläggsprotokoll och våra grannländer
            Danmark och Finland hör till dessa länder.
          </p>
          <p xml:id="i-TTLGexj21owoRSiWDdsCDh">
            Idag kan inte Barnombudsmannen ta emot och utreda enskilda klagomål
            från den grupp man representerar så som andra ombudsmannafunktioner
            i Sverige kan. Det är den organisation som får anses ha absolut
            bäst förutsättningar att utvecklas vidare mot en sådan viktig
            uppgift utifrån bland annat ursprungligt uppdrag och kompetens.
            Som Barnombudsmannen påpekar så betyder detta i praktiken att
            de ”barn som befinner sig i de mest utsatta situationerna är de
            som har sämst möjlighet till upprättelse”. Därutöver påpekar man
            att de möjligheter som idag finns till upprättelse är på nationell
            nivå och att de flesta beslut som berör barn fattas på lokal och
            regional nivå.
            <ref target="i-2pQDfptpaoso2UxwDMwN8W">
              [9]
            </ref>
          </p>
          <head xml:id="i-FPhCzgoeyP5n6r6Jw6Snee" type="h2">
            Det ska finnas en långsiktig plan för barnets boende
          </head>
          <p xml:id="i-PGXjeQTq1cX8koZ3fqA5L8">
            När föräldrar inte kan ta sitt grundläggande ansvar för sina
            barn måste samhället träda in och säkerställa de mest socialt
            utsatta barnens trygghet. Det är en avgörande brist i nuvarande
            lagstiftning gällande vård av barn och unga vad vården syftar
            till och vad barn och unga och deras föräldrar kan förvänta sig
            av den.
            <ref target="i-VdZSwjZFDr4Hz3Fddat2wy">
              [10]
            </ref>
            Det är uppenbart att det behövs en reformering av lagen (1990:52)
            med särskilda bestämmelser om vård av unga (LVU) i syfte att säkerställa
            att barn och unga får skydd och en god vård.
            <ref target="i-K2XfCRMSyroC7gWnD1qRRy">
              [11]
            </ref>
          </p>
          <p xml:id="i-D9mJo3do1XNGiQbY5SouhH">
            Om det krävs att tvångsvård sätts in ska denna vård vara av hög
            kvalitet. Den ska systematiskt och metodiskt följas upp och utvärderas
            i syfte att utveckla och förbättra den. Vården ska ges med utgångspunkt
            i en helhetssyn på barnet och utföras i samarbete med andra berörda
            aktörer. Vården ska ges med omtanke och vara långsiktig. Den ska
            bygga på respekt för barnets integritet och okränkbara människovärde.
            Stor hänsyn ska tas till den enskilde individens person, bakgrund
            och intressen.
            <ref target="i-PzztzsDcMXHu9eR2cUBEB1">
              [12]
            </ref>
          </p>
          <p xml:id="i-MRWaHaWcgouoCD4X6YaVn6">
            I socialtjänstlagen (2001:453) slås fast i 11 kap. 3 § att en
            vårdplan ska upprättas när någon behöver vård i ett HVB-hem eller
            ett familjehem. För barn och unga som ska placeras upprättas därtill
            en genomförandeplan. Enligt socialtjänstlagen ska såväl vårdplanen
            som genomförandeplanen uppta åtgärder och insatser som andra huvudmän
            ansvarar för.
          </p>
          <p xml:id="i-6Re3RxGiLEvwnR6EwkfyFH">
            I vårdplanen ska socialnämnden beskriva vad som är målet med
            placeringen och hur det ska uppnås. En tydlig inriktning för barnets
            långsiktiga boende ger barnet eller den unga mer långsiktiga förutsättningar
            för en stabilare och tryggare uppväxt. Det nuvarande kravet på
            att upprätta en vårdplan bör kompletteras för att åstadkomma en
            tidigare prövning av den långsiktiga inriktningen för ett barns
            boende.
          </p>
          <p xml:id="i-6TDDnEuEgBzeR6sj1snfUJ">
            Moderaterna föreslår att det införs en skyldighet att revidera
            vårdplanen senast när ett barn eller den unge varit placerat under
            två år, oavsett om placeringen varit i samma familjehem eller
            inte. Och att frågan om barnets långsiktiga boende då alltid ska
            tas upp och prövas.
          </p>
          <head xml:id="i-PrnLh8FsRQTaTzsRoKH4a5" type="h3">
            Vårdnadsöverflyttning ska prövas tidigare och oftare
          </head>
          <p xml:id="i-CKaYTW74AfbAUbaQMV9dsT">
            En vårdnadsöverflyttning innebär att familjehemsföräldrarna tar
            över det juridiska ansvaret för barnet, som därigenom får en stabilare
            anknytning till sitt familjehem. En vårdnadsöverflyttning kan
            medföra en ökad känsla av tillhörighet mellan familjehems­föräldrar
            och det placerade barnet.
          </p>
          <p xml:id="i-SAxN2w5hHVtNjEEt5ewNgB">
            Moderaterna föreslår att en obligatorisk prövning om vårdnadsöverflyttning
            ska ske senast efter att ett barn varit placerat i ett och samma
            familjehem i två år. Om placeringen fortsätter efter två år, ska
            frågan om vårdnadsöverflyttning prövas årligen. Moderaterna vill
            att frågan om vårdnadsöverflyttning metodiskt ska prövas tidigare
            och oftare.
          </p>
          <p xml:id="i-F6KyTkQmzRWFivVv8aKinR">
            När ett barn har varit placerat i ett och samma familjehem under
            en längre tid, kan en vårdnadsöverflyttning till familjehemsföräldrarna
            bli aktuell. Nuvarande lagstiftning anger att socialnämnden ska
            överväga om det finns skäl att ansöka om överflyttning av vårdnad
            när ett barn varit placerat i samma hem under tre år. Denna prövning
            ska vara obligatorisk och genomföras tidigare.
          </p>
          <p xml:id="i-BsZxbDT1jkjyrGsyBPc9dW">
            Under perioden 1998–2013 skedde totalt 2 889 vårdnadsöverflyttningar.
            Barnens snittålder vid överflyttning av vårdnaden var knappt tolv
            år, och barnen hade i snitt varit placerade i ungefär sex år.
            <ref target="i-QdukZeTpBytCruMhAJLk6D">
              [13]
            </ref>
            Enligt riksdagens utredningstjänst var det 280 vårdnads­överflyttningar,
            av barn 0–17 år, som ägde rum till familjehemsföräldrar år 2014;
            motsvarande tal år 2016 var 330 vårdnadsöverflyttningar samt att
            det var 335 vårdnads­överflyttningar som skedde år 2018.
            <ref target="i-H29VMfeQq43W1GA1VYi9pF">
              [14]
            </ref>
          </p>
          <head xml:id="i-AfFH8MQiwpLHkgfbRmLbYL" type="h3">
            Familjehemsföräldrar ska inte behöva säga nej till vårdnadsöverflyttning
            på grund av byråkrati och bristande stöd
          </head>
          <p xml:id="i-WSGvW4orutKMuusiqkafPx">
            Socialtjänstlagen (2001:453) anger i nuläget att kommuner visserligen
            får fortsätta betala skälig ersättning till familjehemsföräldrar
            även efter att de blivit vårdnadshavare. Vidare ska socialnämnden
            ge råd och stöd. Men erfarenheter har visat att detta stöd inte
            är tillräckligt starkt. Såväl Tvångsvårdsutredningen som Socialstyrelsen
            har påpekat att ett av de största hindren avseende vårdnadsöverflyttning
            är familjehemsföräldrarnas tveksamhet. Ofta beror denna tveksamhet
            på att barnet har särskilda behov eller att kontakten med barnets
            biologiska föräldrar är svår. Om familjehemsföräldrarna blir vårdnadshavare,
            får de inte samma garantier för att barnet även i framtiden får
            alla insatser som behövs. De blir dessutom parter i eventuella
            ärenden rörande föräldrarnas umgänge med barnet och underhållsskyldighet.
            Allt detta sammantaget ger vid handen att det krävs en bred översyn
            av regelverket avseende vårdnadsöverflyttning.
          </p>
          <p xml:id="i-H3EF5qA3Boxm3Axmap9G6X">
            Moderaterna föreslår att det ska genomföras en bred översyn av
            regelverket avseende vårdnadsöverflyttning. När barnets bästa
            talar för en vårdnadsöverflyttning ska inte tveksamheter kring
            fortsatt råd och stöd utgöra hinder. En sådan bred översyn bör
            bland annat beakta Tvångsvårdsutredningens överväganden om att
            ge socialnämnden nya möjligheter att utge stöd och bistånd efter
            en vårdnadsöverflyttning bland annat för att ersätta kostnader
            för juridiska processer. Det ska också finnas ett tydligt uttalat
            ansvar för socialnämnden att systematiskt och regelbundet följa
            upp hur överflyttningen av vårdnaden fungerar för barnet ifråga,
            till exempel vad gäller hälsa, skolresultat och fritidsaktiviteter.
          </p>
          <head xml:id="i-Bjz7v4tKWGG927dPg2TTGb" type="h3">
            Fler nationella adoptioner – för barnets bästa och trygghet
          </head>
          <p xml:id="i-8G5HpKQPAHjf9ntJoi3GDD">
            I Sverige är nationella adoptioner ovanliga i jämförelse med
            både överflyttning av vårdnad och långa placeringar i familjehem,
            trots att det finns forskningsstöd för att adoption i många fall
            är gynnsammare för barnets fysiska, kognitiva, sociala, känslomässiga
            och beteendemässiga utveckling jämfört med långa placeringar i
            familjehem.
          </p>
          <p xml:id="i-6dRnQ3HSDQv3cwaNXvNSYB">
            År 2014 var det 15 adoptioner av barn under 18 år i familjehem
            som genomfördes av familjehemsföräldrarna, år 2016 var det på
            motsvarande sätt 13 adoptioner som ägde rum och år 2018 skedde
            19 adoptioner, enligt riksdagens utredningstjänst.
            <ref target="i-rXGDSGwMNPYiC6enSGnqh">
              [15]
            </ref>
            Detta går att jämföra med statistik gällande insatser och placeringar:
            År 2018 påbörjades 410 omedel­bara omhändertaganden enligt LVU
            av barn i åldern 0–3 år till följd av brister i hemmet. Per den
            1 november 2018 fick 1 137 barn i åldern 0–3 år vård utanför hemmet
            enligt socialtjänstlagen eller LVU; familjehem var den vanligaste
            placeringsformen.
            <ref target="i-HGNE5ipJ8f15mBg4xmM6Lf">
              [16]
            </ref>
          </p>
          <p xml:id="i-KMhpx5e4XTuPnMxKnByQwa">
            Moderaterna föreslår att det ska tas fram riktlinjer för i vilka
            situationer möjligheten till adoption bör uppmärksammas. Inför
            en regel om att adoption ska övervägas efter att ett barn varit
            placerad i ett och samma hem under en viss tid, på liknande sätt
            som vårdnadsöverflyttning. Vidare bör det övervägas om adoption
            ska kunna vara möjligt, i vissa undantagsfall, till exempel vid
            allvarligt våld i hemmet, även utan föräldrarnas samtycke. En
            sådan ordning har till exempel införts i Danmark.
          </p>
          <head xml:id="i-JSKm8zXN67JZzSzQvVHg5m" type="h3">
            Genomför licensiering av familjehem och jourhem – stärkt kvalitet
            och trygghet
          </head>
          <p xml:id="i-76aoj7wqrFrG6M95NJmxyj">
            Merparten av alla placerade barn och ungdomar bor i familjehem
            eller jourhem. De familjer som engagerar sig i barns och ungdomars
            liv måste kunna förvänta sig tydliga hållbara regler. Regelverken
            som rör familjehem och jourhem bör därför genomgå en genomgripande
            översyn, där man ser över alltifrån certifiering till dokumentation,
            ersättningsmodeller och barns rätt till såväl utbildning som läkarvård.
            Till exempel är möjligheterna till psykiatrisk hjälp för jourhemsplacerade
            barn ibland begränsade.
          </p>
          <p xml:id="i-7QdE3MPqgRUmaKuQGRBzdX">
            Moderaterna föreslår att det införs en licensering av familjehem
            och jourhem. Denna licensering skulle kunna knytas till krav på
            deltagande i fortbildning och kontinuerlig utvärdering för att
            kunna behålla sin certifiering. En licensering kommer i praktiken
            fungera som en trygghet och säkerhet för värdfamiljen, utöver
            det allra viktigaste att stärka de socialt mest utsatta barnens
            trygghet.
          </p>
          <p xml:id="i-2WGiuLZ6muP8REUBFdXqeg">
            Moderaterna föreslår därutöver införande av ett nationellt register
            över familjehemmen. Ett sådant register skulle möjliggöra både
            uppföljning av och rapportering om familjers lämplighet att vara
            familjehem. Det skulle dessutom bli lättare att följa detta över
            kommungränserna vid eventuella placeringar i andra kommuner. Dessa
            förslag om licensering och ett nationellt register skulle sammantaget
            medföra en förbättrad kvalitet och rättssäkerhet avseende familjehem
            och jourhem.
          </p>
          <head xml:id="i-ALMjW8WZgH375GT1FCY4zW" type="h3">
            Professionalisera familjehem och jourhem – förbättra utbildning
            och dokumentation av varje placering av barn och unga
          </head>
          <p xml:id="i-Ebuacqr96tTQ8NA7nw29aD">
            Moderaterna föreslår att familje- och jourhemmen professionaliseras
            genom att dokumentationen av varje placering förbättras. Idag
            får familje- och jourhemmen ett skriftligt uppdrag om att påbörja
            en placering, men en skriftlig uppföljning sker inte alltid. Att
            göra sådana uppföljningar obligatoriska – utan att de blir administrativt
            betungande – skulle tjäna flera goda syften.
          </p>
          <p xml:id="i-Amkjzih9ZEyJi2BeKkqshV">
            Först och främst skulle det placerade barnet få bättre möjligheter
            att förstå sin egen historia. När hon eller han vid 18 års ålder
            får möjlighet att begära ut handlingar om sina placeringar, bör
            det finnas mer information än om var och när placeringen skett.
            Mer strukturerad dokumentation underlättar uppföljningar som skapar
            bättre förutsättningar för familje- och jourhemmen att utveckla
            samarbetet med socialtjänsten. Dessa kan utgöra grund för att
            identifiera problem eller framgångsfaktorer på systemnivå. Familje-
            och jourhemmen måste få bättre möjligheter till vidareutbildning
            och handledning. Till exempel bör handledning vara möjligt även
            efter att en placering har avslutats.
          </p>
          <head xml:id="i-XaeR152QPKVrCAaXUE261" type="h3">
            Förbättra tvångsvårdens kvalitet och säkerhet – se över Statens
            institutionsstyrelse
          </head>
          <p xml:id="i-8Hu4G9n2zqCdc5FYXCmVpU">
            Statens institutionsstyrelse (Sis) har i uppdrag att bedriva
            individuellt anpassad tvångsvård och behandling av ungdomar med
            allvarliga psykosociala problem och vuxna med missbruksproblem.
            Under flera års tid har det kommit otaliga rapporter, från bland
            andra Inspektionen för vård och omsorg (Ivo), Justitieombudsmannen
            (JO), fackliga organisationer och inte minst via media, om allvarliga
            brister och problem inom den viktiga verksamhet som Sis bedriver.
            De fackliga organisationerna har också slagit larm om en utveckling
            där hot och våld mot personalen blivit till vardag och där klienterna
            som befinner sig hos Sis inte får vård och behandling i tillräcklig
            omfattning eller av tillräckligt hög kvalitet.
          </p>
          <p xml:id="i-Y834kUxm38nGV31LN3CpQZ">
            Nu behövs en grundlig genomsyn av Statens institutionsstyrelses
            både uppdrag och verksamhet liksom skyndsamma åtgärder för att
            avhjälpa rådande problem och brister. Statens institutionsstyrelses
            uppdrag är inte vilket som helst. Den har i uppdrag att bedriva
            en verksamhet som utgör det yttersta skyddsnätet för unga med
            allvarliga psykosociala problem liksom för såväl unga som vuxna
            med missbruksproblem. Att denna verksamhet håller hög kvalitet
            och säkerhet är av yttersta vikt då det handlar om att ge vård
            och behandling till bland annat personer med ett livshotande missbruk.
            Det är helt grundläggande att Sis-hemmen säkerställer att personer
            inte kan avvika från tvångsvården utan tillstånd.
          </p>
          <p xml:id="i-PhBa5aJYsMmgr4WvzPEY4x">
            Moderaterna föreslår att regeringen ger i uppdrag att genomföra
            en bredare översyn av tvångsvårdens kvalitet och säkerhet. En
            sådan översyn bör titta på möjligheterna för andra aktörer att
            axla ansvar för tvångsvård och därtill säkerställa att ingen person
            som står under tvångsvård ska kunna avvika från ett Sis-hem. Regeringen
            har visserligen gett Statskontoret i uppdrag att genomföra en
            myndighetsanalys av verksamheten vid Statens institutionsstyrelse.
          </p>
          <p xml:id="i-Vbffow88ZrESozQjjUJnJC">
            Moderaterna anser dock att uppdraget till Statskontoret är otillräckligt.
            Givet de omfattande problem och brister som finns inom de verksamheter
            som Statens institutionsstyrelse ansvarar för, samt det ökade
            behovet av vård, menar vi att regeringen bör ta ett större grepp.
            Det är olyckligt att regeringen begränsat Statskontoret till att
            utgå ifrån befintlig lagstiftning för verksamheten liksom oförändrad
            ansvarsfördelning mellan stat, kommun och region. Därtill är regeringens
            skrivelse 2020/21:215 Vård av unga vid Statens institutionsstyrelses
            särskilda ungdomshem passiv och avvaktande. Det duger inte.
          </p>
          <head xml:id="i-KgMcfpaMKFFxti3Uwms1Mt" type="h2">
            Fler förebyggande insatser för socialt utsatta barn
          </head>
          <p xml:id="i-YEJr7vTSGTXyoLDCikBzTV">
            Moderaterna ställer tydliga krav på alla som lever i Sverige.
            Det är vars och ens ansvar att ta vara på de möjligheter som livet
            och vårt samhälle bjuder. Vi ställer krav för att vi vet att det
            finns en vilja och en förmåga att delta och bidra hos nästan alla.
            Det påverkar vår syn på all politik. Det är grunden för till exempel
            Moderaternas arbetslinje, för vår integrationspolitik och för
            hur vi ser på lag och ordning.
          </p>
          <p xml:id="i-FsqAkn1KKGjns7UKWXsNfn">
            En lika viktig utgångspunkt är emellertid ansvaret för samhällets
            mest utsatta och svaga. Moderaterna lovar inte allt åt alla. Men
            vi lovar att se till att den som inte har den egna kraften får
            det stöd som behövs. Det gäller vuxna, men det gäller framförallt
            barn. Idag är det långtifrån alltid så. Internationella studier
            visar att svenska barn har det bra, men vi ser också sprickorna,
            där allt fler riskerar att falla igenom.
          </p>
          <p xml:id="i-GdPEx4J6QzUVFzHXypq46">
            Omkring var femte elev lämnar nionde klass utan fullständiga
            betyg, samtidigt som vi vet att en gedigen grundutbildning är
            en helt central förutsättning för att undvika de allra flesta
            sociala problem senare i livet. Vi ser en ökad rekrytering av
            riktigt unga in i kriminella nätverk och gäng. Socialtjänsten
            i våra utanförskapsområden har att hantera barn som redan är kriminella
            och har därför mindre tid och resurser för barn med mer traditionella
            sociala problem. Den psykiska ohälsan bland unga är ett växande
            problem, samtidigt som vi ser hur köerna till barn- och ungdomspsykiatrin
            blir allt längre.
          </p>
          <p xml:id="i-LL39LrWqjdhLZSaapiZ8aJ">
            Basen för en politik som ger barn förutsättningar att ta tillvara
            sina möjligheter är ett i övrigt fungerande samhälle – tryggheten
            i bostadsområdet och föräldrar som jobbar och försörjer sig själva,
            samtidigt som välfärdens grunduppdrag har den räckvidd som krävs.
            En skola som levererar kunskaper och färdigheter, en förskola
            som erbjuder en trygg miljö och en utvecklande pedagogik, en fungerande
            mödra- och barnavård samt allmänna vaccinationsprogram.
          </p>
          <p xml:id="i-Ubq1C1vWtXWxA3H9hfDeeg">
            Den här politiska inriktningen handlar om hur det grunduppdraget
            kan stärkas, men framförallt om vad som måste fungera om och när
            livet trots detta går snett. Här får politiken inte svika och
            träda tillbaka. Varje barn ska kunna känna hopp om sitt eget livs
            möjligheter. Det krävs fler förebyggande insatser för socialt
            utsatta barn.
          </p>
          <head xml:id="i-Cmw9aanbFunWmm6twbxdex" type="h3">
            Prioritera rätten till förskola 30 timmar i veckan för barn med
            föräldrar som får långvarigt försörjningsstöd och är arbetslösa
          </head>
          <p xml:id="i-439WDXwXMyDN85S2FhTsJN">
            Förskolans uppgift att förbereda inför skolstarten är därmed
            särskilt viktig för barn som kommer från studieovana hem eller
            utsatta miljöer. Det kan handla om hem där föräldrarna får försörjningsstöd
            eller är arbetslösa. Förskolan kan även spela en stor roll för
            barnens möjligheter att tidigt lära sig svenska. Men många utsatta
            elever är på grund av att deras föräldrar inte arbetar utestängda
            från de fördelar en fungerande förskola kan ge dem.
          </p>
          <p xml:id="i-YaaZxqCpVFSUtGbtrJUaoh">
            Moderaterna prioriterar rätten till förskola och vill utöka rätten
            till förskola till 30 timmar i veckan för barn med föräldrar som
            får långvarigt försörjningsstöd eller som är arbetslösa. Vi utvidgar
            därmed vårt tidigare förslag, som omfattade barn till långtidsarbetslösa
            föräldrar och föräldrar med försörjningsstöd. Insatser för barn
            som har halkat efter eller är i riskzonen har visat sig ge större
            effekt ju tidigare de genomförs.
          </p>
          <head xml:id="i-2yDoaQUBmNNaUVQmXD8rcc" type="h3">
            Nationella riktlinjer för placerade barns skolgång
          </head>
          <p xml:id="i-VdXgf4U543dA4US2dwfcBD">
            Moderaterna föreslår att det tas fram och genomförs nationella
            riktlinjer för placerade barns skolgång. Barn som är placerade
            i familjehem och jourhem har större svårigheter att klara skolan
            väl jämfört med andra barn. Placerade barn behöver strukturerat
            och metodiskt stöd för att klara av skolan bättre. År 2015 uppnådde
            52 procent av pojkarna och 60 procent av flickorna som var placerade
            i ett familjehem eller jourhem behörighet till gymnasieskolan.
            <ref target="i-3YW2x3XNFNXB3QqNV6EitY">
              [17]
            </ref>
            Nationella riktlinjer kan vara ett första steg i strävan efter
            att åstadkomma mer likvärdighet avseende placerade barns skolgång
            rörande vilket stöd och vilken hjälp som erbjuds.
          </p>
          <head xml:id="i-YVan71pzvvv6WyhZvz6L3T" type="h3">
            Obligatorisk lovskola och läxhjälp för elever som riskerar att
            halka efter – särskilt fokus på placerade barn
          </head>
          <p xml:id="i-Agv4jjygDWBGuvoWfbMo2">
            Kunskap kräver egna ansträngningar, men varje elev ska också
            ges stöd för att nå kunskapsmålen. För elever i högstadiet som
            riskerar att halka efter kan extra undervisningstid, läxhjälp
            eller lovskola vara avgörande för att nå kunskapsmålen. Kommuner
            och fristående huvudmän bör från årskurs fyra till nio vara skyldiga
            att erbjuda läxhjälp till alla elever.
          </p>
          <p xml:id="i-Ug3da9i5XKv9Ybc6p2KMT3">
            Moderaterna vill utöka satsningen på lovskola. Finns det en risk
            att en elev inte hänger med i kunskapsmålen ska kommunerna från
            årskurs 6 vara skyldiga att erbjuda lovskola. Tyvärr har regeringen
            valt att begränsa det erbjudandet till elever i årskurs 8 och
            9. Lovskolan ska vara obligatorisk för alla elever i dessa årskurser
            som inte har tillräckliga betyg för att komma in på gymnasiet.
            Vi föreslår också att obligatorisk läxhjälp införs.
          </p>
          <head xml:id="i-FB7eFSBWBjKoPWABJAc4rR" type="h3">
            Handlingsplan för att stärka socialtjänstens arbete med att förbättra
            placerade barns skolresultat
          </head>
          <p xml:id="i-2hahog2pZhiKtogixTvdLa">
            Moderaterna föreslår att det tas fram en handlingsplan i syfte
            att stärka socialtjänstens arbete med att förbättra placerade
            barns skolresultat. Vi vill att socialtjänsten i större utsträckning
            prioriterar barnens skolresultat i familjer med social utsatthet.
            Barn i familjer med regelbunden kontakt med socialtjänsten bör
            särskilt uppmärksammas för sina skolresultat, oavsett föräldrarnas
            problem.
          </p>
          <p xml:id="i-2GNcLCpaaDVyZSkE6XuKMa">
            Socialstyrelsen bör i ett första steg ta fram en handlingsplan
            för hur socialtjänsten ska stärka sitt arbete med att hjälpa utsatta
            familjer att se till att barnen klarar skolan. Handlingsplanen
            bör utgå från forskning på området och bygga på beprövade metoder.
            Det ska finnas tydliga och mätbara mål som kan utvärderas och
            ligga till grund för fortsatt metodarbete.
          </p>
          <p xml:id="i-EipDECjurTVzzoi7s4BJSd">
            Moderaterna vill skärpa uppföljningen av placerade barns skolgång
            i syfte att säkerställa dessa barns lagstadgade skolplikt. Tyvärr
            är det idag många placerade barn som får avbrott i sin skolgång,
            vilket är en viktig förklaring till varför placerade barn i genomsnitt
            har betydligt lägre betyg än andra barn liksom oftare saknar fullständiga
            betyg. I likhet med Barnombudsmannen vill vi moderater att möjligheten
            att införa ett system med vitesförelägganden för kommuner som
            inte säkerställer ett placerat barns skolplikt utreds.
          </p>
          <p xml:id="i-5PqoY9qLBLgZn2YTKgh1RG">
            Därutöver vill vi att möjligheten att i större utsträckning se
            till att hemundervisning för placerade barn och unga fullföljs
            som inte har möjlighet att på annat sätt fullborda skolgången
            ses över. Möjligheten att genomföra hela eller delar av skolgången
            i hemmet är idag kraftigt begränsad och beviljas sällan och då
            främst av sjukdomsskäl. Hemundervisning bör endast tillåtas i
            undantagsfall om särskilda skäl föreligger. Det kan dock finnas
            sociala skäl för att få hemundervisning, varför det borde utredas
            om och hur detta kan bidra till att fler placerade barn fullgör
            sin skolgång.
          </p>
          <head xml:id="i-EoQXWepiX6mcXQq8emC9YZ" type="h3">
            Karriärtjänster i utanförskapsområden
          </head>
          <p xml:id="i-12zgcxBQFm8xhfunX3XhtZ">
            Moderaterna vill fortsätta att bygga ut de karriärtjänster som
            den borgerliga regeringen införde. Duktiga och engagerade lärare
            är en förutsättning för en fungerande skola. Därför ska skickliga
            lärare också ha bra betalt, kunna göra karriär och utvecklas i
            yrket. Statistik från OECD visar dessutom att Sveriges bästa lärare
            i lägre grad än i jämförbara länder finns på de skolor som har
            de största utmaningarna.
          </p>
          <p xml:id="i-PnJvH1kffSfSGmGNJUyU5a">
            Detta bekräftas också av Institutet för arbetsmarknads- och utbildningspolitisk
            utvärdering (IFAU), som har konstaterat att lärarna i större utsträckning
            är kvar på skolor där eleverna har goda förkunskaper och att de
            lämnar skolor som tar in elever med allra lägst förkunskaper.
            Därför behöver satsningen på karriärtjänster i utanförskapsområden
            utökas. Fler av de skickligaste lärarna behöver söka sig till
            de skolor som har störst utmaningar.
          </p>
          <head xml:id="i-WSsCB5XwDjaWqfzHA2kFfm" type="h3">
            Undersök alla placerade barns hälsa
          </head>
          <p xml:id="i-Y58qSxoX9pVavvLM7rDCfM">
            Idag är möjligheterna att erbjuda psykiatrisk hjälp till jourhemsplacerade
            barn begränsade, trots att behovet har ökat med antalet barn som
            kommer från krigszoner eller har upplevt andra trauman. Det finns
            slutligen ett behov av att säkerställa att skollagen och socialtjänstlagen
            fungerar tillsammans och att skolpersonal är bättre informerad
            om placerade barns situation.
          </p>
          <p xml:id="i-P7hC6Ch2ehadmFt85mHjzT">
            Moderaterna föreslår att se över möjligheten att låta varje barn
            genomgå en obligatorisk läkarundersökning innan en placering påbörjas,
            framförallt för barnets egen säkerhet men också för familje- eller
            jourhemmets trygghet, och därefter regelbundet återkommande hälsokontroller.
            Detta i syfte att bland annat försöka upptäcka om placerade barn
            utsatts för hot om våld, våld eller övergrepp av olika slag.
          </p>
          <p xml:id="i-DpLSPK2JrxTbtRhffXS89W">
            Det bör vara obligatoriskt och rutin vid hälsokontroller som
            genomförs inom skolan och barn- och mödravården att ställa frågor
            om våldsutsatthet. Det bör gälla alla barn, inte bara dem som
            är placerade i ett familjehem eller jourhem. För att kunna öka
            upptäckten av barn som utsatts för hot om våld, våld eller övergrepp
            krävs fortbildning av personal som möter barn och unga i till
            exempel förskolan och skolan.
          </p>
          <head xml:id="i-F3ReYbmyoCd5HVmpDgFsBU" type="h3">
            Genomför regelbundna studier av placerade barns utveckling
          </head>
          <p xml:id="i-Wco6SRkZEW9QmHMsxYm67U">
            Moderaterna föreslår att det tas fram och genomförs regelbundna
            nationella studier avseende hot om våld, våld och sexuella övergrepp
            mot barn. Det är till exempel en stor brist att det saknas framtagna
            fakta och statistik gällande hur vanligt förekommande och omfattande
            våld är mot barn med funktionsnedsättningar. Det ska vara ett
            nationellt ansvar att säkerställa denna insamling av fakta och
            statistik.
          </p>
          <head xml:id="i-CAyo5yDVtjKEB7MXURDHwo" type="h3">
            Kraftsamla kompetens för att motverka hedersförtryck
          </head>
          <p xml:id="i-NmxBRQrzSr2DWQhQHUozXQ">
            Moderaterna anser att ett konkret sätt att förebygga, upptäcka
            och motverka hedersförtryck är att samla kompetens och samarbeta
            mellan skola, socialtjänst och polis samt olika frivilligorganisationer.
            Redan idag finns goda exempel på detta. Detta vill vi främja och
            utveckla. Hedersförtryck utgör särskilt allvarliga ingrepp i barns
            och ungas frihet, integritet och självbestämmande. I syfte att
            upprätthålla och försvara släktens eller familjens heder begås
            omfattande övergrepp som tvång, inlåsning, hot, misshandel och
            i extrema fall mord.
          </p>
          <p xml:id="i-7butvjs9AHq1wvMJGPxgmk">
            Hedersrelaterade inskränkningar kan emellertid också handla om
            att förnekas att delta i skolundervisning eller att inte få ha
            egen fritid. Föräldrar har ansvaret för sina barns uppväxt, och
            respekten för föräldrars olika värderingar måste vara stor. Samtidigt
            kan Sverige aldrig kompromissa om alla barns rätt till lärande,
            personlig utveckling och kroppslig integritet. Mer måste alltså
            göras för att ta itu med hedersförtrycket, och där har skolan
            ett särskilt ansvar.
          </p>
          <head xml:id="i-K37qBNcuZJapJ1yM8GVsSC" type="h2">
            Stärk insatserna för att förbättra barns psykiska hälsa – prioritera
            verkningsfull suicidprevention
          </head>
          <p xml:id="i-Kq8sm8Qj2jRbd2N4EXfePq">
            Psykisk ohälsa bland barn och unga är ett stort och växande problem.
            Tidiga insatser för att minska den psykiska ohälsan bland barn
            och unga är viktigt både för den enskilde och för samhället i
            stort. Vi behöver ta tag i problemet redan nu för att motverka
            att det fortsätter växa i framtiden. Vi vet att ungas psykiska
            ohälsa riskerar att bli vuxnas psykiska ohälsa.
          </p>
          <p xml:id="i-LvsuTvDa2edaNvKTKXndQM">
            Ungefär var tredje patient i väntrummet på en svensk vårdcentral
            har någon form av psykisk ohälsa. Sedan år 2014 är psykiatriska
            diagnoser den vanligaste orsaken till sjukskrivning. De senaste
            åren utgör psykiatriska diagnoser cirka fyra av tio av alla pågående
            sjukfall. Diagnoserna omfattar bland annat depression och reaktioner
            på svår stress.
            <ref target="i-7VMzFustDg4tSvjNQAgg9B">
              [18]
            </ref>
          </p>
          <p xml:id="i-VF31VFn6D4sYgV3PX2UZsV">
            För personer som är sjukskrivna i en psykiatrisk diagnos tar
            det betydligt längre tid att återgå till arbetet jämfört med genomsnittet
            för alla diagnoser, enligt Försäkrings­kassan. Genom tidiga insatser
            mot psykisk ohälsa kan vi rusta barn och unga – men också samhället
            – bättre för framtiden.
          </p>
          <p xml:id="i-9yh2vLkBWFdbFQspiuqfe8">
            För att vända utvecklingen krävs både förebyggande arbete och
            bättre stöd till de barn och unga som redan är drabbade av psykisk
            ohälsa. Även neuropsykiatriska diagnoser bland barn och unga har
            ökat på senare år. Samtidigt har barn och unga vuxna som diagnostiseras
            med neuropsykiatriska tillstånd ofta samsjuklighet i annan psykisk
            ohälsa. Bristande tidiga insatser bidrar också till att dessa
            barn riskerar att hamna i aktivitetsförsörjning eller förtidspension
            när de blir äldre.
          </p>
          <head xml:id="i-RBn2QepHActu5T7TT9tamX" type="h3">
            Ta fram och genomför en nationell strategi för att förbättra
            den psykiska hälsan och verkningsfull suicidprevention
          </head>
          <p xml:id="i-HjSAT9XMWUqyPoVbVzPWYH">
            Regeringen har gett Folkhälsomyndigheten och Socialstyrelsen
            i uppdrag att tillsammans med en lång rad andra berörda myndigheter
            ta fram underlag till en kommande nationell strategi avseende
            psykisk ohälsa och suicidprevention. Moderaterna välkomnar detta
            uppdrag och vill understryka vikten av att fullfölja intentionen
            att ta fram och genomföra en ny nationell strategi avseende psykisk
            hälsa och suicidprevention.
          </p>
          <p xml:id="i-M1DQGAA1VQwN8S5JDftbHf">
            Moderaterna föreslår att denna nya strategi bör bli en viktig
            del av en samlad nationell hälsofrämjande strategi. Detta då vi
            menar att det behövs ett holistiskt synsätt på psykisk hälsa och
            psykisk ohälsa och att strategin inom området därför kan förstärkas
            av att bli en del av en större helhet. Fysisk och psykisk hälsa
            hänger samman och det finns exempelvis ett mycket starkt vetenskapligt
            stöd för att fysisk aktivitet leder till bättre psykisk hälsa.
          </p>
          <p xml:id="i-GsDoowdYjqZbMgNwfJe4Rg">
            Det är svårt att rekrytera erfarna psykiatriker till psykiatrin
            och bristen på medarbetare förväntas fortsätta att öka. Systemen
            för kvalitetsutveckling är otillräckliga och samarbetet mellan
            psykiatrin och övrig vård brister. Det finns fortfarande oklarheter
            om vem som bär ansvaret för att stödja och hjälpa barn och unga
            med psykisk ohälsa. Uppföljning saknas och skillnaderna vad gäller
            kvalitet och tillgänglighet varierar i olika delar av landet.
          </p>
          <p xml:id="i-2hCK5wzCZPvaxHKWvxnGhS">
            Bland annat därför behövs en nationell strategi för att stärka
            psykiatrin och minska den psykiska ohälsan. Den nationella strategin
            ska bland annat innehålla följande delar och inriktning:
          </p>
          <p xml:id="i-McJTWsgobX2Xsk25SNfJ1b">
            Den ska stödja hälsofrämjande och sjukdomsförebyggande insatser
            och ta fram metodik och struktur i syfte att förbättra förutsättningarna
            för mer samarbete mellan psykiatrin och den övriga somatiska vården,
            skolhälsovården, missbruksvården och socialtjänsten.
          </p>
          <p xml:id="i-FzBFBRJ6kUBroiPETN1p6c">
            Därtill måste det medicinska ledningsansvaret inom psykiatrin
            återupprättas. Det krävs en stärkt kontinuitet inom psykiatrin.
            De flesta patienter upplever ökad trygghet och kvalitet om det
            finns en regelbundenhet i vem man som patient får träffa inom
            psykiatrin. En nationell strategi ska också bidra till att strukturerat
            stimulera och bidra till ökat samarbete mellan psykiatrin och
            ideella sektorer såsom idrottsföreningar och kultursektorn.
          </p>
          <p xml:id="i-8UCMKi8Jn88MVxhajzRyMw">
            Moderaterna föreslår att utvidga dödsfallsutredningarna enligt
            lex Bobby till att också omfatta barn och unga som tar sitt eget
            liv. Detta kan vara en möjlig metod för att söka dessa svar på
            ett mer systematiskt sätt. Barnombudsmannens förslag om att utvidga
            dödsfallsutredningarna enligt lex Bobby så att de också omfattar
            barn som tar sitt eget liv bör utredas. Detta i syfte att identifiera
            och därmed i förlängningen kunna åtgärda brister i samhällets
            skyddsnät. Genom en ökad kunskap om orsakerna bakom självmord
            skapas förutsättningar för en utvecklad och mer verkningsfull
            suicid­prevention. Det är angeläget att söka svar på varför ungdomar
            i ökad utsträckning begår självmord när självmorden i äldre åldersgrupper
            ligger tämligen konstant.
          </p>
          <head xml:id="i-MrcaZGFyb6JboBW2sozmBf" type="h3">
            Korta väntetiderna till bup – barn och unga med psykisk ohälsa
            ska snabbt få stöd och hjälp
          </head>
          <p xml:id="i-UR5vRoQT4hz6c2tradvuUJ">
            Moderaterna föreslår ett återinförande av den förstärkta vårdgarantin
            för barn och unga med psykisk ohälsa. Åtgärder krävs i flera delar
            av vårdkedjan. Tillgängligheten måste bli bättre både vad gäller
            första linjens insatser och inom barn- och ungdomspsykiatrin (bup).
            Första linjens insatser kan ske inom ramen för till exempel en
            vårdcentral och rikta sig främst till barn och unga som har symptom
            på psykisk ohälsa och riskerar att drabbas av allvarligare besvär
            eller psykisk sjukdom, medan bup erbjuder specialiserad vård.
            Båda formerna av vård är avgörande för att barn och unga som mår
            dåligt ska få den hjälp de behöver. Moderaterna föreslår vidare
            att delar av kömiljarderna kopplas till den lagstadgade vårdgarantin
            riktad till barn- och ungdomspsykiatrin i syfte att korta köerna.
          </p>
          <head xml:id="i-2C3tj9dFd1JJD4zxrA2kDa" type="h3">
            Prioritera ökade insatser i syfte att öka tryggheten hos placerade
            barn och unga
          </head>
          <p xml:id="i-CMgCmqdfX7qndKanm8248o">
            Skolpsykologer bör ges bättre förutsättningar att kunna arbeta
            mer förebyggande och långsiktigt hälsofrämjande. I nuläget tvingas
            många skolpsykologer i praktiken oftast arbeta merparten av arbetstiden
            kortsiktigt med utredningar. Detta arbete är naturligtvis viktigt
            och nödvändigt, men skolpsykologer behöver också kunna arbeta
            mycket mer förebyggande till exempel med placerade barn och unga.
          </p>
          <p xml:id="i-Kqbpaex5Es9yB7kApdXgjT">
            En grupp barn och unga med särskilt dålig psykisk hälsa är nämligen
            placerade barn och unga. Socialstyrelsen har bland annat rapporterat
            att 71 procent av barnen på de särskilda ungdomshemmen har minst
            en psykiatrisk diagnos.
            <ref target="i-QYUJSxSjDhAtbLwHM4W8iN">
              [19]
            </ref>
            Andra varningssignaler om utbredd psykisk ohälsa hos placerade
            barn och unga är kraftigt förhöjd förskrivning av psykofarmaka
            till gruppen liksom överrepresentation av såväl självskadebeteende
            som självmordsförsök.
          </p>
          <p xml:id="i-UNkPkbBcQYWCspjZ8ct6Ed">
            Enligt Socialstyrelsen är dödligheten nära fem gånger högre hos
            barn och unga som varit placerade jämfört med andra barn och unga.
            <ref target="i-4N5pmKsb3QmYgd3zMvK51X">
              [20]
            </ref>
            Mot denna bakgrund torde det vara uppenbart att det krävs riktade
            insatser för att förbättra den psykiska hälsan hos denna grupp.
            Placerade barn och unga behöver få bättre tillgång till hälso-
            och sjukvård. Centralt är också att öka tryggheten för placerade
            barn och unga.
          </p>
          <p xml:id="i-7X1qy1Yz2rp2DYet8zQDis">
            Moderaterna föreslår att ökade insatser i syfte att öka tryggheten
            hos placerade barn och unga prioriteras på ett metodiskt och långsiktigt
            sätt. Regeringen bör ge i uppdrag att ta fram en plan som syftar
            till att skapa förutsättningar för skolpsykologer att kunna arbeta
            mer förebyggande och långsiktigt hälsofrämjande på ett metodiskt
            och struktu­rerat sätt med placerade barn och unga. Vi anser att
            elevhälsan är ett område som behöver utvecklas och förstärkas
            med fler professioner. Fysioterapeuter och skolpsyko­loger skulle
            enligt vår mening kunna bidra till att förbättra elevhälsans kvalitet
            och förebyggande roll.
          </p>
          <head xml:id="i-BJ2V7rL1KUncGbrYxyzzeL" type="h3">
            Se över tillgången till skolsköterska, skolkurator och skolpsykolog
            – ge förutsättningar att kunna arbeta mer förebyggande
          </head>
          <p xml:id="i-7zHCjEqu4eeVHzwRunU6SX">
            Moderaterna anser att en översyn av skollagen bör genomföras
            för att elever ska få bättre tillgång elevhälsan, inklusive skolkurator.
            En fungerande elevhälsa kan inte ersätta primärvården eller barn-
            och ungdomspsykiatrin, men den utgör ett viktigt komplement. Dit
            kan barn och unga vända sig när de mår dåligt men kanske inte
            har behov av insatser från en specialist eller husläkare. Dessutom
            är tröskeln ofta lägre än till vårdcentralen för just gruppen
            barn och unga. Elevhälsan har också en central roll för att uppmärksamma
            barn med neuropsykiatriska sjukdomar som är i behov av extra stöd
            och resurser.
          </p>
          <p xml:id="i-KDFnd8zWm3TZHFcYnvQF8C">
            Enligt den nya skollagen från 2010 ska alla elever ha tillgång
            till bland annat skolsköterska och skolkurator. Alla barn har
            dessutom rätt till ett visst antal hälsobesök under sin skolgång.
            Det är en god utgångspunkt. Lagen anger dock inte i vilken utsträckning
            denna personal ska finnas tillgänglig. Det innebär stora variationer
            både mellan skolor och mellan kommuner, vilket i sin tur innebär
            varierande förutsättningar för stöd till barn som behöver det.
          </p>
          <p xml:id="i-DCfQdYaaZyrjz7LS4PcXs8">
            Mellan en fjärdedel och en tredjedel av alla placerade barn i
            familjehem har minst en psykiatrisk diagnos. När det gäller flickor
            som är placerade i HVB-hem är det minst hälften som har minst
            en psykiatrisk diagnos, och motsvarande tal för placerade pojkar
            i HVB-hem är att uppemot en tredjedel har minst en psykiatrisk
            diagnos.
            <ref target="i-NrAZbtv3MQunEZUpcFdhPH">
              [21]
            </ref>
          </p>
          <head xml:id="i-TWskMjqrdeCFiy2xP9EuE2" type="h3">
            Stärkt uppföljning, utvärdering och tillsyn av barn- och ungdomspsykiatrin
          </head>
          <p xml:id="i-2ctgLFNB23qGiQ6fo8Mk6n">
            Moderaterna föreslår att uppföljning, utvärdering och tillsyn
            av psykiatrin ska stärkas. Regeringen bör därför ge Socialstyrelsen
            och Myndigheten för vård- och omsorgsanalys i uppdrag att följa
            upp och analysera psykiatrins kvalitet och väntetider. Särskilt
            fokus bör riktas mot just barn- och ungdomspsykiatrin (bup). Med
            avstamp i den analysen kan det kontinuerliga förbättringsarbetet
            inom bup stärkas ytterligare.
          </p>
          <head xml:id="i-QAwCk7QbH37jLdf6KGEdS9" type="h2">
            Varje barn som varit utsatt för brott ska erbjudas stöd
          </head>
          <p xml:id="i-DqV4EW3DMuttSa17Dmfoxb">
            Varje barn som varit utsatt för brott ska erbjudas stöd och hjälp.
            Sällan känner sig barn och unga så ensamma och oroliga som när
            de utsatts för brott av olika slag. Det kan handla om alltifrån
            hot om våld till våld, grovt våld, rån, sexuella trakasserier
            eller sexuella övergrepp.
          </p>
          <p xml:id="i-3xGjh2fDvxNXErir8iu4iJ">
            Ungdomars brottsbelastning beror på en rad samspelande orsaker.
            De som begår brott umgås i regel med andra unga som också begår
            brott och där skolk och droger ofta ingår i livsstilen. Föräldrarnas
            kunskap om vad som pågår är i många fall liten. Mot den bakgrunden
            behövs effektiva brottsförebyggande åtgärder, där samhället tidigt
            och tydligt markerar mot brott. Ju tidigare samhället reagerar,
            desto större är möjligheten att bryta utvecklingen.
          </p>
          <p xml:id="i-QeYreBQeGd6UpxSzo6KDWs">
            De senaste årens utveckling i utanförskapsområdena har skapat
            en grogrund för gäng och organiserad brottslighet att växa sig
            allt starkare. Inte sällan dras unga personer in i de kriminella
            gängen. Ungdomsbrottsligheten har till del ändrat karaktär. Detta
            drabbar extra tydligt särskilt socialt utsatta barn.
          </p>
          <p xml:id="i-BzHRBhbTb3EEEzGfV1FZTB">
            Polisen har också konstaterat att det behövs nya lösningar för
            de unga lagöverträdare som ställer sig helt utanför samhällets
            spelregler, till exempel genom dödligt våld och grova brott i
            gängmiljöer. Följdverkningarna för denna grupp är idag för små
            och betydelselösa. Statens åtgärder har mycket låg verkansgrad.
          </p>
          <p xml:id="i-RcZpWXPjd6v7gB8iY9iVBy">
            När unga begår brott måste samhällets reaktion ske snabbt och
            effektivt för att ungdomen ska få en chans till rehabilitering.
            Särskilt viktigt är också att alla barn och unga som varit utsatta
            för brott snabbt ges stöd och hjälp. Detta ska ske metodiskt och
            strukturerat.
          </p>
          <head xml:id="i-94t7w2Vs23u7dS7iaJGsN1" type="h3">
            Ta fram en nationell handlingsplan gällande stöd till brottsutsatta
            barn
          </head>
          <p xml:id="i-8v9xdythzgcXMm7RcAYP1G">
            Vi anser att Stiftelsen Allmänna Barnhusets modell avseende stöd
            och behandling för barn som utsatts för våld eller övergrepp tjänar
            som ett gott exempel och ram för hur detta arbete skulle kunna
            formas och organiseras. Stiftelsen Allmänna Barnhusets modell
            bygger på ett barnahus där barn utreds vid misstanke om våld eller
            övergrepp och erbjuds stöd och behandling.
            <ref target="i-NeXEZVgiWjQrwzfxASwQQZ">
              [22]
            </ref>
          </p>
          <p xml:id="i-UvDV7F8sFcCUsMs54KiYSS">
            Utvecklingen av barnahus har skett snabbt. Förra året fanns det
            31 barnahus på plats och 222 av Sveriges kommuner är knutna till
            något av dessa barnahus.
            <ref target="i-7NDTMXMhUCz8n9uzojwm4e">
              [23]
            </ref>
            Kvaliteten avseende dessa 31 barnahus varierar emellertid stort,
            inte minst när det gäller tillgången till stöd och rehabilitering
            för de utsatta barnen och deras familjer.
            <ref target="i-SjDXj7vvDznEKLULQs2gEW">
              [24]
            </ref>
            Det är bland annat därför viktigt att det tas fram en nationell
            handlingsplan som kan säkerställa att alla brottsutsatta barn
            kan ges stöd och hjälp på ett strukturerat, långsiktigt och metodiskt
            sätt.
          </p>
          <p xml:id="i-B7ta5hUgEWRzWnD34vv15Q">
            Moderaterna föreslår att det tas fram och genomförs en nationell
            handlingsplan avseende att motverka hot om våld, våld och övergrepp
            mot barn och unga. Det krävs ett nationellt ansvarstagande, styrning
            och samordning av samarbete mellan socialtjänst, polis, skola,
            psykiatri, vården och ideella sektorn gällande stöd och behandling
            för barn som utsatts för hot om våld, våld eller övergrepp.
          </p>
          <head xml:id="i-6fT7xB1v62xwuYAXqKfxwr" type="h3">
            Stärk våldsutsatta barns tillgång till rehabilitering
          </head>
          <p xml:id="i-SYG2MRjWw43ie34uFLFKwu">
            Moderaterna föreslår att regeringen ska ge i uppdrag att ta fram
            en plan i syfte att vålds­utsatta barn ska ges tillgång till den
            rehabilitering som krävs för att återfå förmågan att leva ett
            normalt liv, vilken fått sig en knäck av det våld och övergrepp
            som dessa barn utsatts för.
          </p>
          <head xml:id="i-4GMxDgGbYFN5M485CWM31i" type="h3">
            Se över möjligheterna till sekretessbrytande informationsutbyte
            mellan polis och socialtjänst
          </head>
          <p xml:id="i-MvjgZwau2JSgUndzDCwLjG">
            År 2013 infördes en ny sekretessbrytande bestämmelse som innebär
            att en uppgift som rör en enskild person som inte fyllt 21 år
            i vissa fall ska kunna lämnas från socialtjänsten till polisen.
            Det finns dock indikationer på att bestämmelser om sekretess fortfarande
            förhindrar att nödvändig information delas mellan socialtjänsten
            och polisen. Det är inte hållbart. Möjligheterna till sekretessbrytande
            informationsutbyte mellan polis och socialtjänst behöver säkerställas.
          </p>
          <p xml:id="i-S2x3DMrTV7SzJ86krti5hj">
            Moderaterna föreslår att förutsättningar och möjligheter ses
            över i syfte att säkerställa att polis och socialtjänst har möjlighet
            att dela nödvändig information om unga lagöverträdare för att
            effektivare kunna förhindra ungdomsbrottslighet. Ett välfungerande
            samarbete mellan socialtjänsten och polisen är grundläggande för
            att kunna förhindra ungdomsbrottslighet.
          </p>
          <head xml:id="i-7ff1TmHqHppQekxpX2kTP8" type="h3">
            Prioritera fler effektiva sociala insatsgrupper
          </head>
          <p xml:id="i-2yaQ5qqRDw8xLTRatjB81L">
            Moderaterna föreslår att regeringen prioriterar fler effektiva
            sociala insatsgrupper där samarbete och samverkan sker mellan
            socialtjänst, skola och polis för att på individnivå förmå unga
            att sluta begå brott. Målgruppen för insatsgrupperna är barn och
            unga med allvarlig risk för fortsatt kriminalitet, och dessa kan
            vara ett av många verktyg i det brottsförebyggande arbetet. Moderaterna
            vill se fler sociala insatsgrupper och samtidigt att regeringen
            säkerställer att arbetsformen kontinuerligt ses över och förbättras
            enligt återkoppling om de analyser och studier som gjorts.
          </p>
          <p xml:id="i-JNAifhJDMfpdLRirgujQUU">
            Orossamtal är ytterligare en modell som visat sig användbar.
            I syfte att förebygga missbruk och kriminalitet genomför fältpersonal
            från socialtjänsten samtal med föräldrar vars barn och ungdomar
            upplevs glida iväg eller vistas mycket i fel sammanhang. Samtalen
            dokumenteras inte i socialtjänstens arkiv men har visat sig ha
            god förebyggande effekt.
          </p>
          <head xml:id="i-Q8GukgMwZaFD3gNzPSkP78" type="h3">
            Genomför Islandsmodellen i hela landet
          </head>
          <p xml:id="i-NLvLm8FFf8WsanwRPAQWut">
            Socialutskottet fick i betänkande 2020/21:SoU24 ett tillkännagivande
            gällande en samarbetsmodell vid våldshändelser som kallas ”Islandsprojektet”
            eller ”Islands­modellen”. Det ska inte förväxlas med den ”Islandsmodell”
            som Island använt för att minska de isländska ungdomarnas alkohol-
            och drogkonsumtion. Den modell vi avser i denna motion handlar
            om arbetet mot våld i nära relationer och är en samarbetsmodell
            mellan olika myndigheter och aktörer där barnperspektivet varit
            i fokus. Yrkandet kom ursprungligen från en moderat kommittémotion
            i justitieutskottet.
          </p>
          <p xml:id="i-MnuQQzqN5RopLUNSj9ajMR">
            Islandsprojektet har haft sitt fokus riktat mot att kunna hjälpa
            barn och deras närstående vid akuta våldshändelser i familjerna.
            Modellen innebär ett nära samarbete mellan polis, socialtjänst,
            socialjour, åklagare och hälso- och sjukvård. Förbättrade överlämningar,
            snabb handläggning och uppföljning med hög kvalitet och uppföljning
            på operativ nivå utifrån ett barnrättsperspektiv står i fokus.
            Det innebär i regel nya rutiner för operativ samverkan mellan
            socialtjänst/socialjour och polis. Till exempel kontaktas socialjouren
            av polisen redan vid en akut våldshändelse där barn är inblandade
            och kan således snabbare vidta rätt åtgärder.
          </p>
          <p xml:id="i-8sNoLH8j6hbShYDaD6XELJ">
            Barn som bevittnat eller utsatts för våld faller alltför ofta
            mellan stolarna. Genom denna arbetsmodell fångas de lättare upp,
            blir synliggjorda och får skydd, stöd och hjälp. Det handlar ofta
            om allvarliga och grova våldsbrott med enormt stora konsek­venser
            för de som utsätts. Alltför ofta drabbar det barn.
          </p>
          <p xml:id="i-KQt3JMY9x9YYiQkrF3bvZo">
            Göteborgs stad har i sitt arbete mot våld i nära relationer först
            arbetat med ett utvecklings- och samverkansprojekt mellan polis,
            socialjour, socialtjänst, åklagare och hälso- och sjukvård där
            det operativa arbetet bedrevs 2017–2019. Det har riktats till
            våldsutsatta barn och vuxna, barn som bevittnat/upplevt våld samt
            våldsutövare. Arbetet var initialt utformat som ett projekt i
            ett par stadsdelar i Göteborg som därefter utvärderats och nu
            ska implementeras i hela staden. Polismyndigheten Väst och samtliga
            socialförvaltningar i Göteborgs stad har fattat beslut om detta.
            Implementer­ingen sker stegvis inom stadens stadsdelsområden och
            första uppstarten skedde i stadsdelsområdet sydväst i Göteborg
            den 15 maj 2021.
          </p>
          <p xml:id="i-DqjkSLp2obWLHRhmSaLDB8">
            Även i Stockholm påbörjas nu ett projekt för att utveckla samarbetet
            mellan staden och polisen. Projektet införs initialt som ett pilotprojekt
            i Skärholmen och Farsta under ett år och kommer att utvärderas
            löpande. Formellt startade detta projekt den 1 april 2021.
          </p>
          <p xml:id="i-4p7McrAYuPExKQAZX5QkBZ">
            Att pilotprojekt inleds är ett viktigt sätt att utveckla arbets-
            och samarbetsformer. Det är dock viktigt att dessa sprids och
            kommer hela landet till del så att barn som bevittnar eller utsätts
            för våld kan få snabbare och mer adekvat hjälp. Erfarenheterna
            visar att det inte bara ger brottsoffer ett bättre och snabbare
            skydd och stöd utan också att möjligheterna att lagföra de individer
            som utövar våld stärks.
          </p>
          <p xml:id="i-PWcADQSDaywn8GZTNKc9kS">
            Resultatet och utvärderingen från projekttiden i Göteborg är
            att de olika deltagande enheterna uttrycker en stor enighet om
            att samarbetsmodellen fungerar och stärker kopplingar och överlämningar
            mellan berörda verksamheter. Viktigt är inte minst att man tydligt
            kan se att samverkansmodellen bidragit till att socialjouren i
            större omfattning har kunnat medverka och ingripa vid akuta fall
            tillsammans med polis, vilket har effektiviserat arbetet vid akuta
            våldshändelser i familjer med barn.
          </p>
          <p xml:id="i-Dno2JcfchqcD3u2fwkwJCx">
            Utvärderingen visar att man då fångar upp barnen i större grad
            än tidigare, vilket har bidragit till att barn tidigt synliggjorts,
            fått information, varit delaktiga och fått skydd, stöd, behandling
            och akut risk- och skyddsbedömning. Dessutom har socialtjänsten
            fått en tydligare och mer utförlig dokumentation från socialjouren
            vid överlämningar.
          </p>
          <p xml:id="i-EmwSJEwX1xRQVYYwsZoLyB">
            Polisen har i sin tur kunnat utveckla en mer grundlig dokumentation,
            vilket har lett till att åklagaren får ett mer kvalitativt underlag
            och har större möjligheter att väcka åtal. Våldsutövare har i
            större utsträckning frihetsberövats men även i större omfattning.
            Genom Islandsprojektet har socialjouren i större omfattning kunnat
            medverka på operativ nivå vid akuta våldshändelser i familjer
            med barn utifrån ett barnrätts­perspektiv.
          </p>
          <p xml:id="i-7Kjxj7JvJTCCV3k2frh5AK">
            Moderaterna föreslår att regeringen ger Socialstyrelsen i uppdrag
            att i samarbete med Sveriges Kommuner och Regioner, samt kommuner
            så som Göteborgs stad, ta fram underlag, analyser och förslag
            till konkreta åtgärder som kan leda till att Islandsmodellen genomförs
            i hela landet.
          </p>
          <head xml:id="i-MG4rZbeEAe1GMN7oirn2Aq" type="h3">
            Möjliggör fler snabba åtgärder gällande unga lagöverträdare –
            i syfte att bryta ett kriminellt beteende
          </head>
          <p xml:id="i-SD2uxk7d4Zs2FRQ61EVWwy">
            Moderaterna vill att regeringen ger Socialstyrelsen i uppdrag
            att undersöka hur lagen (1990:52) med särskilda bestämmelser om
            vård av unga (LVU) tillämpas och ta fram allmänna råd i syfte
            att lagen ska få ett mer effektivt genomslag. Därtill i syfte
            att möjliggöra fler snabba åtgärder avseende unga lagöverträdare
            i syfte att lyckas bryta ett kriminellt beteende. Fler ungdomar
            i riskzonen måste kunna få hjälp. Det bör vidare skapas möjlighet,
            inom ramen för en pågående brottmålsprocess, att förordna om exempelvis
            övervakning med fotboja under den tid som förundersökning pågår.
            Syftet ska vara att snabbt bryta ett kriminellt beteende.
          </p>
          <p xml:id="i-Qpd2UpyrevuWwsfJ21fuBa">
            Unga som kommit förhållandevis långt in i ett kriminellt beteende
            eller befinner sig i en miljö där grova brott begås, bör i större
            utsträckning bli föremål för omedelbara omhändertaganden enligt
            lagen (1990:52) med särskilda bestämmelser om vård av unga (LVU).
            Sådana omhändertaganden bör till exempel ske oftare då utredningsläget
            inte är klart i samband med att en ung person grips av polis.
            Moderaterna vill skapa bättre förutsättningar för detta. Vård
            enligt LVU bör även tillämpas oftare när ungdomar är i riskzonen
            för att hamna i kriminalitet.
          </p>
          <head xml:id="i-5C1RkZs4nwvoX2XXmYCw8v" type="h3">
            För över ansvaret för ungdomar som begår grova brott från socialtjänsten
            till särskild enhet inom Kriminalvården
          </head>
          <p xml:id="i-QtYD6qdfWSmwoTgNmC9z5L">
            Moderaterna föreslår att en ny enhet för unga inrättas hos Kriminalvården.
            Enheten ska hantera barn och unga under 18 år som begått allvarliga
            våldsbrott eller andra grova brott, till exempel innehaft vapen
            eller sålt narkotika. Det handlar alltså om att göra riktade insatser
            och avsätta särskild kompetens för ungdomar som kommit förhållandevis
            långt in i ett kriminellt beteende eller redan befinner sig i
            en miljö och i ett umgänge där grova brott begås.
          </p>
          <p xml:id="i-7wACmABH4noLRVNJ7Z2bkc">
            Den nya enheten hos Kriminalvården ska bland annat ansvara för
            vissa ungdomspåföljder – till exempel ungdomsvård och ungdomstjänst,
            men även de kommande nya påföljderna ungdomstillsyn och ungdomsövervakning
            – då den dömde ungdomen begått allvarliga brott, återfallit i
            brott eller begått brotten som ett led i en brottslighet som utövas
            i organiserad form.
          </p>
          <p xml:id="i-Jv5HLHyPB7Esf9mgcN71r6">
            Den nya enheten hos Kriminalvården ska också kunna involveras
            för behandlings­insatser som beslutats med stöd av 3 § LVU för
            denna grupp av barn och ungdomar. Vård enligt 3 § LVU ska beslutas
            när den unge utsätter sin hälsa eller utveckling för en påtaglig
            risk att skadas genom missbruk av beroendeframkallande medel,
            brottslig verksamhet eller något annat socialt nedbrytande beteende.
            För barn och ungdomar som begått mindre allvarliga brott eller
            riskerar att hamna i sammanhang där sådana brott begås ska socialtjänsten
            fortfarande ansvara för både straffrättsliga påföljder och vård
            enligt sociallagstiftningen.
          </p>
          <p xml:id="i-CR1xk5SCuvNgmT3ojTF32m">
            Socialtjänstens insatser räcker inte till för de ungdomar som
            ställer sig helt utanför samhällets spelregler. Det gäller bland
            annat de ungdomar som begår grova brott i gängmiljöer. Denna grupp
            bör bli statens snarare än kommunernas ansvar. Grovt kriminella
            unga bör i högre grad bemötas med de rehabiliteringsåtgärder som
            används för kriminella generellt. Syftet är inte främst att straffa
            utan att använda åtgärder som har bättre förutsättningar att lyckas
            än traditionell socialtjänst. Det innebär också att socialtjänsten
            i utsatta områden avlastas en tids- och resurskrävande grupp och
            får bättre möjligheter att fokusera på barn och ungdomar som befinner
            sig i riskzonen för att hamna i kriminalitet eller i andra sociala
            problem.
          </p>
          <head xml:id="i-3Qu9jwxr2YPhmfk51LRPKu" type="h3">
            Möjliggör fler omhändertaganden av unga lagöverträdare – åtgärderna
            ska i större utsträckning bygga på övervakning och kontroll
          </head>
          <p xml:id="i-Eb17qyeKsbMKA98aPx993u">
            Moderaterna föreslår att åtgärder sätts in som möjliggör för
            fler omhändertaganden av unga lagföreträdare. Ungdomar som återfaller
            i grov brottslighet eller på annat sätt ger uttryck för ett hänsynslöst
            beteende måste kunna hållas borta från gatorna under den tid de
            bedöms som samhällsfarliga – både för sin egen och för andras
            skull. Det innebär inte att målet inte förblir rehabilitering
            eller att de inte ska kunna få stöd. Men när det gäller de ungdomar
            som begått grova brott – och särskilt de som återfallit i grov
            kriminalitet – bör även den samhällsfara som ungdomen faktiskt
            utgör beaktas i större utsträckning än vad den gör idag.
          </p>
          <p xml:id="i-EBnFV5osd3zsQDEisC776x">
            Även dessa ungdomar ska få stöd och hjälp, men myndigheternas
            insatser bör i högre grad syfta till att unga lagöverträdare faktiskt
            förhindras från att begå nya brott. Konkret handlar det om ett
            större fokus på inlåsning, övervakning och kontroll. Vi bedömer
            att de lagliga förutsättningarna i huvudsak redan finns men att
            en effektivare tillämpning behövs. Det kan bland annat åstadkommas
            genom att staten, via Kriminalvården, tar över ansvaret för ungdomar
            som begår grova brott.
          </p>
          <head xml:id="i-HrRKVcrwHkzKqm9WEeCkgV" type="h3">
            Prioritera snabbare och mer rättssäker handläggning av ungdomsmål
          </head>
          <p xml:id="i-6PPV6CmtoArNa6Q5SQXp1W">
            Moderaterna föreslår att särskilda ungdomsdomstolar bör inrättas
            för att döma i mål som rör lagen (1990:52) med särskilda bestämmelser
            om vård av unga (LVU) och i mål där barn och unga under 18 år
            är åtalade för brott. Domstolens handläggning ska vara snabb och
            personalen ha hög och relevant kompetens. Den ungdom som begår
            ett brott ska snabbt ta del av samhällets tydliga reaktion.
          </p>
          <head xml:id="i-F9hJC8BYXJJPxZyHoMKfLr" type="h2">
            Ökat nationellt ansvarstagande – styr med kvalitetsuppföljning
            och nationella riktlinjer
          </head>
          <p xml:id="i-TU1AvDU37BcMy6X4u9uhVh">
            Det är nödvändigt att utöka det nationella ansvarstagandet och
            ledarskapet i syfte att förbättra kvaliteten inom socialtjänsten.
            Kvalitet inom socialtjänstens olika verksam­heter låter sig dock
            inte beskrivas och utvärderas av ett enstaka krav eller enbart
            en kvalitetsindikator.
          </p>
          <p xml:id="i-9JjRjiF9NUBvsLDsexzGX3">
            Det finns goda möjligheter att stärka kvaliteten med nationell
            styrning, uppföljning och återkoppling. Därför föreslår Moderaterna
            att ett begränsat antal nationella kvalitetskrav tas fram i syfte
            att kunna spegla och ge en samlad bedömning av socialtjänstens
            kvalitet, rättssäkerhet och resultat.
          </p>
          <p xml:id="i-G4aG1AGrcryTFvYn3JUpTV">
            Uppföljning, analys och återkoppling ska ha ett tydligt valt
            perspektiv utifrån patienten och brukaren, därtill personalen.
            Det ska vara en granskning och analys av helheten, inte detaljkontroller.
            I de delar där det är möjligt ska resultat och information redovisas
            så snart som möjligt till allmänheten.
          </p>
          <head xml:id="i-4ZwBNDK4L5Z94VL9vwYUKM" type="h3">
            Arbeta systematiskt med nationella riktlinjer, granskning, uppföljning,
            utvärdering och återkoppling
          </head>
          <p xml:id="i-2BiYgvosj1mMQUhANokCE7">
            Moderaterna anser att processen vid genomförandet av barn- och
            familjeutredningar måste utvecklas och förbättras. Idag är det
            så att samma part – socialtjänsten – skriver fram en rad villkor
            och fattar beslut samtidigt som socialtjänsten även är den som
            följer upp och bedömer utfallen av fattade beslut. Detta bidrar
            till att minska legitimiteten i systemet. Det är inte rimligt
            och hållbart. Det är vår uppfattning att det behövs en granskningsmyndighet
            som regelbundet har fokus på att utvärdera och granska kvaliteten
            och rättssäkerheten på socialutredningar. Ett viktigt fokus ska
            vara att barn- och familjeutredningar uppfyller kraven på objektivitet
            och tillförlitlighet.
          </p>
          <p xml:id="i-HLANckB16wd6C47he6xL73">
            Det är vår uppfattning att många utredningar idag har betydande
            brister som medför att de inte kan anses uppfylla kraven på att
            vara rättssäkra, sakliga och tillförlitliga. Vi förstår att detta
            är allvarlig kritik. Samtidigt är det till exempel djupt oroande
            att föräldrar som dömts för våldsbrott inom familjen tilldelas
            vårdnad för barn utan att det genomförts en dokumenterad riskbedömning.
            <ref target="i-KXYETdtdHQ6Xh2TpH1iAKu">
              [25]
            </ref>
            Det krävs slutligen att systematisk återkoppling sker så att
            alla som arbetar med barn- och familjeutredningar kan få dokumenterad
            uppföljning av sitt arbete i syfte att öka graden av objektivitet
            och tillförlitlighet.
          </p>
          <p xml:id="i-2qCCdr3bzU66VdWefnXmA2">
            Moderaterna föreslår att regeringen ger i uppdrag att ta fram
            nationella riktlinjer avseende vilka krav som ska ställas på hur
            socialtjänsten genomför en barn- och familjeutredning. Det handlar
            till exempel om att systematiskt arbeta med så kallad klargjord
            verklighetsuppfattning, samt begreppsutredning att kunna reda
            ut vad som menas och avses med till exempel fysisk barnmisshandel
            eller med begreppet påtaglig risk för barnets hälsa eller utveckling.
            Det får inte vara så att olika socialförvaltningar i landet gör
            olika tolkningar och fattar beslut kring ärenden som är i stort
            sett identiska och som speglar olika värderingar av lagstiftningen.
          </p>
          <head xml:id="i-S8TkiZuNXjKRRKUW847VU7" type="h3">
            Ta fram nationella kvalitetskrav och genomför kvalitetskontrakt
          </head>
          <p xml:id="i-VUB4zDt3HZvMgne9z8kUaW">
            Moderaterna föreslår att nationella kvalitetskrav ska införas
            för att säkerställa socialtjänstens kvalitet och resultat så att
            alla får det stöd som de har rätt till. Uppföljning och analys
            ska ha ett tydligt barn- och äldreperspektiv. Det handlar om en
            helhetsgranskning, inte detaljkontroller. I delar där det är möjligt
            ska resultaten och informationen redovisas.
          </p>
          <p xml:id="i-5odJnnG23com1tdwSP1QEb">
            Regeringen bör också följa upp hur befintliga metoder och verktyg,
            så som lex Sarah-anmälningar, för uppföljning och systematisk
            kvalitetsutveckling fungerar och vid behov vidta åtgärder. Lex
            Sarah-anmälningar är ett viktigt redskap i det systematiska kvalitetsarbetet
            inom socialtjänsten och syftar till att missförhållanden ska åtgärdas
            och att liknande missförhållanden ska kunna förebyggas och undvikas.
          </p>
          <p xml:id="i-XzLdra6w85PNdpZwnC45XF">
            Moderaterna föreslår att en utförare som inte når upp till kvalitetskraven
            ska åläggas ett kvalitetskontrakt. Kvalitetskontraktet tecknas
            mellan huvudmän och Socialstyrelsen avseende den utförare eller
            enhet som inte når de fastställda kvalitetskraven i det fallet
            huvudmannen är en kommun. Fristående aktörer ska teckna kvalitetskontrakt
            med berörd kommun.
          </p>
          <p xml:id="i-GcPNL87ANX1Y53jZVsGF35">
            Att inte nå upp till kraven innebär att verksamheten bedömts
            hålla otillräcklig eller undermålig kvalitet. Kvalitetskontrakten
            ska innehålla krav på åtgärder som forskning och beprövad erfarenhet
            har visat kan möta de ställda nationella kvalitetskraven. Finansieringen
            av dessa nödvändiga åtgärder ska delas mellan stat och berörd
            huvudman.
          </p>
          <p xml:id="i-YPoAWKfjtEiLgRfHvTK3tD">
            Kvalitetskontrakt gäller både offentliga och fristående huvudmän.
            Kontrakten avser att skydda brukare från bristande verksamheter.
            När en verksamhet brister men bristerna går att åtgärda utan risk
            för brukares hälsa ska kvalitetskontrakt tecknas. Åtgärdas inte
            bristerna inträder sanktioner enligt dagens lagstiftning. Nya
            sanktioner kan bli aktuella för att säkerställa att brister åtgärdas.
          </p>
          <p xml:id="i-BrdugPkJGtAmi5v8c7MrJk">
            Det är viktigt att förbättra kvaliteten inom hela socialtjänsten.
            Kvalitet inom socialtjänstens verksamheter låter sig inte utvärderas
            av ett enstaka krav eller enbart en indikator. Därför föreslås
            att ett begränsat antal nationella kvalitetskrav för socialtjänstens
            verksamheter fastställs, som ska spegla en samlad bedömning av
            socialtjänstens kvalitet.
          </p>
          <p xml:id="i-EXPNZaWt6x7me8nqrp6CTL">
            Det ska inte spela någon roll för kvalitet och rättssäkerhet
            vilken socialtjänst som ger stöd till den som är i behov av hjälp.
            Så ser det dock inte ut idag. För att säkerställa att alla oavsett
            bostadsort ges bästa möjliga socialtjänst vill vi införa kvalitetskontrakt
            i socialtjänsten. Kvalitetskontrakt ska gälla socialtjänstens
            alla verksamheter, oavsett utförare och driftsform.
          </p>
          <head xml:id="i-QNDLhUh1CKuS9tzhUqm29L" type="h3">
            Stärkt uppföljning och tillsyn av socialtjänsten
          </head>
          <p xml:id="i-CS3V7CMRkHDaLVcC9eNpuu">
            Moderaterna föreslår att regeringen ger i uppdrag att se över
            möjligheterna att utveckla tillsynen av socialtjänstens verksamheter
            och införa tydliga sanktioner i flera steg vid upprepade brister
            gällande exempelvis kvalitet och tillgänglighet. Att inte fullfölja
            sitt uppdrag måste få tydliga påföljder.
          </p>
          <p xml:id="i-8wDyey17TiBWyQHzLjD1YB">
            Inspektionen för vård och omsorg (Ivo) är ett viktigt led i ett
            långsiktigt arbete för att skärpa tillsyn och tillståndsgivning
            inom hälso- och sjukvård, socialtjänst samt verksamhet enligt
            lagen om stöd och service till vissa funktionshindrade. Ambitionen
            är att det ska vara enkelt att kunna framföra sina klagomål gällande
            upplevd bristande kvalitet. Patientens och brukarens behov ska
            sättas allra främst. Patientnöjdhet ska regelbundet följas upp
            och återkoppling ske till verksamheterna.
          </p>
          <p xml:id="i-JaNKUQ1GqnqB4sXMdANkYZ">
            Moderaterna föreslår att arbetet med att utveckla tillsyn och
            uppföljning inom socialtjänsten bör ske kontinuerligt. Vi anser
            att de fristående alternativa verksamheter som finns via förstärkt
            familjehemsvård endast ska få bedrivas om de erhållit tillstånd
            av Inspektionen för vård och omsorg. Därtill ska konsulter som
            har till uppgift att ta fram fler boendeplatser inom familjehemsvård
            omfattas av den generella tillståndsplikten. Därutöver bör stärkt
            tillsyn av socialtjänsten och genomförande av tydliga följdåtgärder
            ske vid upprepade försummelser och allvarliga brister.
          </p>
          <head xml:id="i-TvmYxikAZkgiGe48dWr62" type="h3">
            Säkerställ kvalitet och säkerhet gällande HVB-hem och stödboende
          </head>
          <p xml:id="i-9DA3eg7heSGuMy8tt9JbCw">
            Moderaterna föreslår att det genomförs en översyn i syfte att
            säkerställa att alla utförare, oavsett driftsform, ska ha ett
            tillstånd för att få bedriva stödboende. Det behövs ett system
            med tillståndsplikt. Det ska ställas likvärdiga krav på alla utförare
            som bedriver stödboende oavsett driftsform. Idag kan mer eller
            mindre vem som helst starta ett stödboende och driva verksamhet
            som inte ger det stöd utsatta människor är i behov av. Det är
            inte rimligt och definitivt inte hållbart i längden.
          </p>
          <p xml:id="i-LWTast4fbWiXVvUSjeLyL1">
            Moderaterna vill se över möjligheterna och förutsättningarna
            att införa skarpare sanktioner i flera steg vid misskötsel av
            stödboende. Det finns för närvarande betydande brister i kvalitet
            och säkerhet gällande såväl vissa HVB-hem och stödboenden som
            familjehem. Det behövs mer ordning och reda gällande de olika
            placeringsformerna för barn och unga. Det ska finnas en generell
            tillståndsplikt för alla utförare av stödboende inom alla ålderskategorier.
          </p>
          <head xml:id="i-SKfJLYmxxuoJGFALbpqm2C" type="h3">
            Förbättra mindre kommuners möjligheter att genomföra svåra och
            känsliga barnutredningar
          </head>
          <p xml:id="i-ND8vh1nxqitxE7aqgqd8Yh">
            Att utföra svåra och känsliga utredningar avseende placerade
            barn och unga och deras familjer kräver såväl kompetens som erfarenhet.
            I många mindre kommuner saknas detta, men det är även ett problem
            i större kommuner. Det kan till exempel bero på att socialtjänsten
            är hårt ansträngd till följd av kärv ekonomi i kommunen och att
            omsättningen av medarbetare är hög. Det leder till att utredningarna
            brister i kvalitet och rättssäkerhet. Ytterst drabbar det barnet
            ifråga.
          </p>
          <p xml:id="i-XXJgiNfdHSYqpRMEitXAhn">
            Moderaterna föreslår att regeringen ger i uppdrag att göra en
            bred översyn av mindre kommuners möjligheter att genomföra svåra
            och känsliga barnutredningar, detta i syfte att förbättra möjligheter
            till mer systematiskt samarbete och samordning mellan kommuner
            för att säkerställa att utredningar om barn och unga håller hög
            kvalitet och god rättssäkerhet.
          </p>
          <p xml:id="i-EWwNw6riqLaFPrNpWjhnxr">
            Moderaterna har tidigare fört fram förslag om specialistsocionomer
            för barn och unga. Ärenden som rör denna grupp kan vara väldigt
            påfrestande och komplicerade. För att säkerställa en rättssäker
            och trygg hantering av dessa ärenden krävs regelbunden metodisk
            fortbildning av landets socialsekreterare. Det har efterfrågats
            av såväl arbetsgivare som anställda inom socialtjänsten. I väntan
            på att förslag i denna riktning kan bli verklighet, behövs bättre
            förutsättningar för kommuner att samarbeta gällande svåra och
            känsliga utredningar som involverar barn. Det kan till exempel
            handla om regelbundet erfarenhetsutbyte, vidareutbildning och
            mentorskap.
          </p>
          <head xml:id="i-CsCCJYgupx9sC9fje89P7X" type="h3">
            Särskild avgift vid oskäliga väntetider
          </head>
          <p xml:id="i-AYKvu8jBwHbcm2BJ8nG9CY">
            Moderaterna föreslår att regeringen ger i uppdrag att reformera
            bestämmelserna om särskild avgift vid oskäliga väntetider. Det
            är inte bara inom hälso- och sjukvården som långa väntetider är
            ett problem. Även i socialtjänsten är långa väntetider ett bekymmer
            vilket först och främst drabbar enskilda i behov av sociala insatser
            men som också kan medföra ökade kostnader för kommunerna.
          </p>
          <p xml:id="i-X126tdsY5VnzoXPZXKR14B">
            För att stävja problemet med långa väntetider inom socialtjänsten
            kan kommunerna nämligen tvingas betala särskilt avgift vid oskäliga
            väntetider. Under år 2018 fick omkring 90 kommuner betala denna
            särskilda avgift till en sammanlagd kostnad om drygt 40 miljoner
            kronor.
          </p>
          <p xml:id="i-XXatRHZipHgH1T51WJepT9">
            Moderaterna anser att den särskilda avgiften är ett viktigt redskap
            för att öka efter­levnaden av gällande lagstiftning. Det är naturligtvis
            oerhört viktigt att personer får sina beviljade insatser, och
            det inom rimlig tid. Samtidigt ser vi ett behov av att reformera
            bestämmelserna, dels i syfte att minska risken att avgifterna
            leder till oönskade effekter, dels i syfte att skapa ett mer rättvist
            system för kommunerna.
          </p>
          <p xml:id="i-Ej3RxwSEh184uLNHMPtA98">
            För att göra systemet mer rättvist bör sättet som avgifternas
            storlek fastställs på reformeras. Idag fastställs avgiften utifrån
            den insats som inte verkställs. Det bör fortsatt vara utgångspunkten,
            samtidigt som vi anser att även kommunens storlek måste tas i
            beaktande.
          </p>
          <p xml:id="i-BR1k5SnF4vq1XWCQHXnazY">
            Det är inte rimligt att en kommun med bara några tusen invånare
            och en storstads­kommun med flera hundratusen invånare ska betala
            samma avgift. Systemet med särskild avgift vid oskäliga väntetider
            behöver därför reformeras så att avgifternas storlek står i proportion
            till både den insats som inte verkställs och berörd kommuns storlek.
          </p>
          <head xml:id="i-GZH2pBhXW3RnX9oJnTsxjT" type="h2">
            Ta fram och genomför en nationell handlingsplan för socialtjänsten
          </head>
          <p xml:id="i-FTSeoR9BdAn76QA5zx6Kkh">
            Det krävs att det tas fram och genomförs en nationell handlingsplan
            för socialtjänsten. Detta för att kunna möta socialtjänstens omfattande
            problem och utmaningar. Det behövs konkreta reformer som genomförs
            på ett skyndsamt sätt. Socialtjänsten behöver en nystart. Den
            samlade socialtjänsten ska vara av hög kvalitet och utföra utredningar
            på ett sätt som uppfyller vetenskaplig objektivitet och opartiskhet.
            Barnens bästa ska säkerställas. Socialtjänstlagen behöver reformeras.
            Landets socialsekreterare behöver bli sedda och lyssnade till.
            En nationell handlingsplan för socialtjänsten behöver bland annat
            innehålla nedanstående inriktning och prioriteringar.
          </p>
          <head xml:id="i-9mifcyaBFLkVBL2j8Y95DC" type="h3">
            Stärk socialtjänstens medarbetare – genom handledarstöd och introduktionsutbildningar
          </head>
          <p xml:id="i-HXqGJqGwd3b37vgjBQM9vS">
            Ungefär en av tre socialsekreterare är ny i yrket. Därtill har
            sju av tio chefer som arbetar inom socialtjänsten mindre än tre
            års erfarenhet. Det medför bland annat att unga nyutexaminerade
            socialsekreterare får ta ett alltför stort ansvar redan från början.
            Ofta är det nämligen oerfarna och nyexaminerade socionomer som
            får ta hand om de allra svåraste fallen, såsom beslut om tvångsvård
            och omedelbart omhändertagande av barn och unga. Detta är inte
            en hållbar utveckling.
          </p>
          <p xml:id="i-HKVCFXgTmmgjkhtENruMts">
            Moderaterna föreslår att regeringen ger i uppdrag att ta fram
            material som kan utgöra en grund för ett metodiskt handledarstöd
            och strukturerade introduktions­utbildningar för socialtjänstens
            medarbetare. Detta är särskilt viktigt för dem som ska arbeta
            med barn- och familjeärenden. Varje år är det nödvändigt av olika
            skäl att placera barn och unga i boende på annat håll än i det
            egna hemmet. Det ställer särskilt höga krav på kunskap och rättssäkerhet
            i socialtjänstens agerande och myndighetsutövning.
          </p>
          <head xml:id="i-MsuvSVe3S14uqPBn118YXj" type="h3">
            Ta fram och genomför tydliga rutiner och riktlinjer avseende
            handläggning av ärenden
          </head>
          <p xml:id="i-YbfHdG7AZqHuMU5iuSKN6w">
            Moderaterna föreslår att regeringen ger i uppdrag att ta fram
            tydliga riktlinjer och rutiner avseende handläggning av svåra
            och tunga ärenden rörande till exempel barn- och familjeutredningar.
            För närvarande finns det stora och i många fall orimliga skillnader
            mellan olika kommuners sätt att arbeta avseende bland annat barn-
            och familjeutredningar. Det handlar till exempel om att barnsamtal
            ska vara regel att genomföra i samband med förhandsbedömningar
            rörande barn- och familjeutredningar. Och dessa barnsamtal ska
            hållas utan föräldrar närvarande där det finns anledning att misstänka
            att dessa missköter sitt föräldraskap. Därtill ska det vara två
            personer som arbetar med vissa tunga ärenden, dels i avlastningssyfte,
            dels för att ingen enskild ensam ska kunna avgöra om ärenden ska
            utredas eller inte. En tydlig riktlinje för hur dessa beslut ska
            avgöras formellt behöver tas fram.
          </p>
          <head xml:id="i-7XrwaVciTcS3hGXUNyyg7n" type="h3">
            Genomför skarpa åtgärder i syfte att minska den stora arbetsbelastningen
            – mät regelbundet arbetsbelastningen
          </head>
          <p xml:id="i-XmwM8Wr5GbDsX8917GTsid">
            Moderaterna föreslår att regeringen ger i uppdrag att ta fram
            en nationell strategi för att säkra långsiktiga förutsättningar
            för rekrytering och personalförsörjning inom socialtjänsten. Det
            finns idag stora svårigheter att långsiktigt säkra kompetens-
            och personalförsörjningen inom socialtjänsten.
          </p>
          <p xml:id="i-TzmAJmFyLFWTyRuMPK9jJy">
            Moderaterna föreslår därutöver att regeringen ger i uppdrag att
            regelbundet mäta, följa upp och utvärdera arbetsbelastningen och
            tidsåtgången avseende socialsekreterares arbetstid. Detta i syfte
            att långsiktigt och hållbart kunna bidra till att öka kvaliteten
            och samtidigt minska arbetsbelastningen.
          </p>
          <p xml:id="i-AJpEtpW3yW8Fd8aTGWVtDE">
            En mer digitaliserad socialtjänst kan stödja och avlasta socialtjänstens
            medarbetare, minska arbetsbelastningen och underlätta för den
            som söker kontakt med socialtjänsten. Detta gäller inte minst
            många ungdomar, men också många vuxna som har stor vana vid och
            gillar att kommunicera via mobiler, datorer och läsplattor. Nya
            tekniska hjälpmedel kan emellertid aldrig ersätta mänskliga kontakter
            och möten.
          </p>
          <p xml:id="i-AN2TxQ25BYWn7XQyho3TQH">
            Digitalisering av socialtjänsten är en avgörande strategisk ledningsfråga.
            Det handlar bland annat om att kunna motverka den stora tidsåtgång
            som behövs för det admini­strativa rutinarbete som socialsekreterare
            tvingas genomföra varje vecka. Administra­tionen äter upp stora
            delar av den tid som socialsekreterare med fördel i stället bör
            ägna åt att möta, samtala med och stödja sina klienter.
          </p>
          <p xml:id="i-CDPAjA1qXV7bvmK7aQEtmi">
            Det projekt som genomförs i Helsingborgs stad tillsammans med
            universitet i Lund i att erbjuda socialtjänstens klienter digital
            kontakt bör följas av att många fler vågar pröva nya metoder och
            använda den digitala teknikens möjligheter på ett strukturerat
            och metodiskt sätt. Socialtjänstens huvudsakliga uppdrag är att
            hjälpa människor. Digitala mötesformer och arbetssätt kan underlätta
            detta.
          </p>
          <p xml:id="i-GxmeZFsHafxPBgRTEVqxbp">
            Digitaliseringens virtuella kommunikation kan emellertid aldrig
            ersätta det mänskliga mötet. Däremot kan exempelvis en ökad digitalisering
            bland annat leda till att många klienter kan kommunicera med sin
            socialsekreterare i realtid och själva vara den som bokar tider,
            väljer lämpligt digitalt forum och tar del av dokumentation. Den
            som behöver socialtjänstens hjälp och stöd kan därmed bli mer
            aktiv i sin egen vård och behandling.
          </p>
          <p xml:id="i-7oqgw5t8VN4naYq47cRtJE">
            Nya digitala arbetssätt och metoder kräver samtidigt att nya
            relationer skapas. Det kräver därtill lyhördhet och balans mellan
            traditionella och nya metoder att arbeta och kommunicera inom
            socialtjänsten. Digitaliseringen ökar därutöver möjligheterna
            att mäta uppnådda resultat och lagra omfattande mängder av data
            vilka kan analyseras och leda till bättre underlag för ytterligare
            utveckling.
          </p>
          <head xml:id="i-TxfkuczyApZNA5JKcWvqtn" type="h3">
            Avvikelserapporter ska vara norm och tydliga riktlinjer finnas
            på plats
          </head>
          <p xml:id="i-UUgYZCpiS3AczbKrjLE6p1">
            Moderaterna föreslår att regeringen ger i uppdrag att ta fram
            tydliga riktlinjer kring avvikelserapportering i syfte att säkerställa
            en god rapportering. Detta som grund för ett strukturerat och
            kontinuerligt förbättringsarbete inom socialtjänsten. Att rapportera
            avvikelser bör vara kultur och rutin inom socialtjänsten, men
            idag brister ofta avvikelserapporteringen. Det riskerar att forma
            och normera en tystnadskultur som är mycket skadlig för kvalitetsarbetet.
            Förutom att det behöver tas fram tydliga riktlinjer kring avvikelserapportering
            krävs det också att socialtjänstens medarbete ges vidareutbildning
            liksom annat stöd i form av handledarskap och mentorskap för att
            säkerställa en god avvikelserapportering och i förlängningen ett
            gott kvalitetsarbete.
          </p>
          <head xml:id="i-6Z8whUjTuo843AvzNuuvt9" type="h3">
            Prioritera högriskärenden – det ska finnas tydliga behandlingsåtgärder
          </head>
          <p xml:id="i-UdbW4xExP8RknqPLCUSivr">
            Moderaterna vill att regeringen ser över förutsättningar och
            möjligheter att ta fram underlag och utbildningar som säkerställer
            socialtjänstens förmåga och kompetens att prioritera högriskärenden
            och att det i samband med dessa ska finnas upparbetade tydliga
            behandlingsåtgärder. Det saknas alltför ofta behandlingsåtgärder
            avseende högriskärenden och känsliga utredningar.
          </p>
          <head xml:id="i-Tj4ZK1BTyvPXN3PvHuLU21" type="h3">
            Genomför regelbunden fortbildning – fokus på att kunna genomföra
            vetenskapligt objektiva och tillförlitliga utredningar
          </head>
          <p xml:id="i-6cFXDbF3Wus5MY5dNKwhqL">
            Vetenskaplig utredningsmetodik är nödvändig för att kunna genomföra
            barn- och familjeutredningar på ett sätt som uppfyller kraven
            på tillförlitlighet. För att uppfylla kravet på objektivitet i
            utredningar krävs att dessa genomförs på ett sakligt och opartiskt
            sätt. Det kräver i sin tur att socialtjänstens personal har tillräcklig
            utbildning avseende evidensbaserade metoder.
          </p>
          <p xml:id="i-6TTqUxeJkUUe7ydYmFY5Z9">
            Det finns ett stort behov bland socialtjänstens personal av vidareutbildning
            avseende samtalsteknik och korrekta metoder att tolka information.
            Och det handlar inte bara om förmåga att föra samtal och dialog,
            utan hela processen ska vara lösningsinriktad och regelbunden
            uppföljning och återkoppling ska ske. Det kräver rätt utbildning,
            förmåga och erfarenhet.
          </p>
          <p xml:id="i-Ft6PJxN139vXygq8Aioeuq">
            Moderaterna föreslår att regeringen ger i uppdrag att ta fram
            underlag för regel­bunden fortbildning med fokus på att genomföra
            systematiska, rättssäkra, sakliga och opartiska barn- och familjeutredningar
            som uppfyller kraven på vetenskaplig objektivitet och tillförlitlighet
            och rättssäkerhet.
          </p>
          <head xml:id="i-7xWTo8SnAvtd1PEBhQvLV6" type="h3">
            Inrätta nationell ledarskapsutbildning inom socialtjänsten
          </head>
          <p xml:id="i-UcFVVxaY4M1S8FwMxKp8Ft">
            Moderaterna vill att regeringen ger i uppdrag att se över möjligheterna
            att inrätta en nationell ledarskapsutbildning avsedd för framtidens
            ledare inom socialtjänsten. Detta i syfte att ge professionen
            inom socialtjänsten ett tydligare stöd. Det är vidare viktigt
            att kommunerna tar sitt arbetsgivaransvar och utvecklar ledarskapsutbildningar,
            själva eller gemensamt, i samverkan med akademin. Chefer ska kunna
            ge ett strukturerat mentorskap till oerfarna socialsekreterare.
            Det gäller inte minst ärenden avseende omhändertagande av barn
            och unga samt andra komplicerade familjeärenden.
          </p>
          <p xml:id="i-L3QB5K8TrFgincCYCLY12u">
            Moderaterna vill att intresseorganisationer och utförare av socialtjänstverksamheter
            och lämpliga statliga myndigheter tillsammans tar fram förslag
            på ledarskapsutbildning gällande socialtjänstens verksamheter.
            Det är viktigt att som arbetsgivare kunna erbjuda kvalificerad
            ledarutbildning på akademisk nivå.
          </p>
          <p xml:id="i-JCLdPC5MifjbdJJa1HbHMg">
            Ledarskapsutbildningen ska i första hand vara avsedd för ”första
            linjens” chefer inom socialtjänsten. Vi vill stärka det lokala
            ledarskapet och stimulera vidareutbild­ningar och handledarstöd
            och att socialtjänsten lokalt tar fram mentorskapsprogram. Det
            behövs mer evidensbaserade metoder inom socialtjänsten.
          </p>
          <p xml:id="i-6Rjc2yH3HSrstZyoc9ZhQb">
            Ledarskap och mentorskap har avgörande betydelse för socialtjänstens
            långsiktiga förmåga att bedriva verksamhet av hög kvalitet. En
            viktig del för att kunna skapa förutsättningar för detta handlar
            om utbildning och fortbildning för chefer inom alla delar av socialtjänsten.
            Det finns i dag en nationell kurs avsedd för ledare inom individ-
            och familjeomsorgen i universitets- och högskoleregi. Det är bra,
            och sådana exempel på utbildningar bör utvecklas och spridas ytterligare.
          </p>
          <head xml:id="i-RyZMX3qFvVHt8nkKPQJ19B" type="h3">
            Stärk samarbetet mellan socialtjänst, polis, skola, psykiatri
            och ideell sektor
          </head>
          <p xml:id="i-8fPSUypL7UykuwhjXGsTGi">
            Det är centralt att analysera och använda de goda exempel som
            finns gällande ökad samverkan och samarbete mellan mindre kommuner
            och mellan region och kommun. Regeringen bör också se över relevant
            lagstiftning och vidta andra åtgärder i syfte att möjliggöra ökat
            samarbete om myndighetsutövning över kommungränser avseende socialtjänst
            i allmänhet och den sociala barn- och ungdomsvården i synnerhet.
          </p>
          <p xml:id="i-GpY47XLUAQxAbzZ73r3gDe">
            De ideella insatserna är en stor tillgång för samhället. Det
            är krafter som inte kan eller ska styras av politiker och myndigheter.
            De ideella insatserna ska däremot stödjas och uppmuntras. Volontärskapet
            i Sverige är starkt. Vuxna och unga deltar i trygghets­vandringar
            på helgnätter, hjälper hemlösa och engagerar sig mot hedersförtryck.
            Pensionärer tar sig tid för ideellt arbete i anslutning till skolor
            och fritidsverksamhet.
          </p>
          <p xml:id="i-HNrvuAhdjwKywB5kEvPy6e">
            Moderaterna föreslår att regeringen ger Socialstyrelsen i uppdrag
            att gemensamt med representanter för socialtjänst, skola, vård,
            psykiatri och polis utveckla metoder för mer strukturerat och
            metodiskt samarbete och samverkan. Socialstyrelsens stöd ska stärka
            kommunernas möjligheter att hålla en hög professionell kompetens
            inom socialtjänsten. Stödet bör särskilt inriktas på mindre kommuner
            som många gånger och av naturliga skäl har svårt att upprätthålla
            en hög kompetens inom socialtjänstens stora och komplexa uppdrag.
          </p>
          <p xml:id="i-GF1WCDGuBEraf31gqt6PXV">
            Det finns stora möjligheter att använda sig av varandras kunskap
            och engagemang. Goda exempel på samarbeten mellan idrottsföreningar
            eller kulturverksamheter och olika verksamheter inom socialtjänst
            och skola ska systematiskt sammanställas och spridas. Det kan
            bland annat handla om att fler socialsekreterare arbetar i yttre
            tjänst tillsammans med annan fältpersonal, till exempel i mobila
            team med polis på kvällar och helger.
          </p>
          <head xml:id="i-2w2QMaxjkBAAS4sc49LjxQ" type="h3">
            Stimulera användande av digitala hjälpmedel inom socialtjänsten
          </head>
          <p xml:id="i-CvtyDf83wBemUrWBnVm8X8">
            För att skapa förutsättningar för bättre samarbete och ett samlat
            omhändertagande av enskilda behöver det bli möjligt med gemensam
            dokumentation också över sekretess­gränsen mellan hälso- och sjukvården
            och socialtjänsten. Detta så att socialtjänst och hälso- och sjukvård
            vid behov kan få lov att ha direktåtkomst till varandras dokumen­tation.
          </p>
          <p xml:id="i-ADtZEKzudny9r2jGPBfMvg">
            Många medborgare har omfattande och komplexa vård- och omsorgsbehov,
            behov som kräver insatser från såväl hälso- och sjukvården som
            socialtjänsten. Särskilt gäller detta många äldre som är i behov
            av exempelvis särskilt boende och hälso- och sjukvårdsinsatser.
            Detta kräver att lagstiftning ses över i såväl hälso- och sjukvårdslagen
            som socialtjänstlagen och patientdatalagen. Glädjande nog gjorde
            en enig riksdag i maj 2020, efter förslag från Moderaterna, ett
            tillkännagivande till regeringen om att se över lagstiftningen
            i enlighet med vad vi ovan beskrivit. Det är mycket angeläget
            att regeringen snararast genomför riksdagens beslut.
          </p>
          <p xml:id="i-SBPnmPrDC89JYkyEEk4kYb">
            Moderaterna föreslår att regeringen tar fram och riksdagen fastslår
            nationella mål för digitalisering av socialtjänsten i hela landet.
            Det handlar bland annat om att åstad­komma minskad tidsåtgång
            för administration, underlätta hanteringen av ärenden, förbättra
            och utveckla mer avancerade beslutsstöd samt förbättra uppföljningen
            av resultat.
          </p>
          <p xml:id="i-VwSFgyVjdqYPGvH5yFEqBS">
            Moderaterna föreslår därutöver att regeringen skyndsamt ger i
            uppdrag åt Myndigheten för delaktighet, E‑hälsomyndigheten och
            Socialstyrelsen i samarbete med Sveriges Kommuner och Regioner
            att gemensamt ta fram en sammanhållen digital struktur som underlättar
            införandet av digitala tjänster inom socialtjänsten i hela landet.
            Regeringen ska även tydligt peka ut vilken myndighet som ska vara
            sammanhållande och ha det yttersta ansvaret ifall det blir svårt
            att komma överens eller fatta konkreta beslut.
          </p>
          <head xml:id="i-5ho3nr4wPSoF73HguASoso" type="h3">
            Ta fram och genomför en ny mer vetenskaplig och professionaliserad
            socionomutbildning
          </head>
          <p xml:id="i-Dr8aFGa88dbBboq9Er4vm6">
            Moderaterna föreslår att regeringen ger i uppdrag att ta fram
            en ny förstärkt socionomutbildning med mer fokus på vetenskaplig
            utredningsmetodik. Ett särskilt fokus i utbildningen ska vara
            genomförande av systematiska, rättssäkra, sakliga och opartiska
            barn- och familjeutredningar som uppfyller kraven på vetenskaplig
            objektivitet och tillförlitlighet.
          </p>
        </div>
        <div type="motSignatures">
          <list>
            <item xml:id="i-9qavKzkWNiYMsH6z1PLJNX">
              Camilla Waltersson Grönvall (M)
            </item>
            <item xml:id="i-RGKY2ju77cZXxA5pBo4tW6">
              Johan Hultberg (M)
            </item>
            <item xml:id="i-JErn46uw5Jt9AgJzm6vTZw">
              Ulrika Heindorff (M)
            </item>
            <item xml:id="i-7apnDTp3CXpUEpzVCGAv1J">
              Ulrika Jörgensen (M)
            </item>
            <item xml:id="i-4dQiJycL53WLtehQQWVcCB">
              John Weinerhall (M)
            </item>
            <item xml:id="i-B9ekaCe54K4ZmeoedTH6vf">
              Noria Manouchi (M)
            </item>
            <item xml:id="i-F72doZJ6atd249zUYWyjPU">
              Marie-Louise Hänel Sandström (M)
            </item>
            <item xml:id="i-UaFqGRyoA14sUZ3oWM9xWB">
              Ann-Britt Åsebol (M)
            </item>
          </list>
        </div>
        <div type="motNotes">
          <noteGrp>
            <note xml:id="i-5a2Zb4W96DB26tqLMoN5T8">
              [1] Se till exempel utredningarna SOU 2015:71 Barns och ungas
              rätt vid tvångsvård och SOU 2017:112 Ett fönster av möjligheter
              – stärkt barnrättsperspektiv för barn i skyddat boende.
            </note>
            <note xml:id="i-AUoKGBVtRr23SZ4zgJuHUJ">
              [2] Kommittédirektiv 2014:87. Tilläggsdirektiv till Utredningen
              om tvångsvård för barn och unga (S 2012:07).
            </note>
            <note xml:id="i-NqZARxjPEHJ523wfD8XYqh">
              [3] Socialtjänstlagen (2001:453), 1 kap. 2 §.
            </note>
            <note xml:id="i-KVqYkH6HLX9ZLqWEdtbTnF">
              [4] Proposition 2002/03:53 s. 86 samt Lagrådets yttrande Ökad
              trygghet för placerade barn och unga.
            </note>
            <note xml:id="i-HtF3QcYhZ5r5zrkZBmjEqf">
              [5] Lagrådets yttrande Ökad trygghet för placerade barn och unga.
            </note>
            <note xml:id="i-BPayPNwHEFFQoc81zedDBa">
              [6] Omhändertagen – samhällets ansvar för utsatta barn och unga,
              SOU 2000:77.
            </note>
            <note xml:id="i-H9mFQZiJNXcnUrXCL6RwyB">
              [7] Sveriges Radio, Ekot, 2020-08-25.
            </note>
            <note xml:id="i-NguQCcvZi8SzCet64EPvMS">
              [8] Lag (1990:52) med särskilda bestämmelser om vård av unga.
            </note>
            <note xml:id="i-2pQDfptpaoso2UxwDMwN8W">
              [9] Barnombudsmannen påpekar i ”Dom tror att dom vet bättre –
              barnet som rättighetsbärare” (2020).
            </note>
            <note xml:id="i-VdZSwjZFDr4Hz3Fddat2wy">
              [10] SOU 2015:71, Barns och ungas rätt vid tvångsvård.
            </note>
            <note xml:id="i-K2XfCRMSyroC7gWnD1qRRy">
              [11] Ibid.
            </note>
            <note xml:id="i-PzztzsDcMXHu9eR2cUBEB1">
              [12] Ibid.
            </note>
            <note xml:id="i-QdukZeTpBytCruMhAJLk6D">
              [13] Socialstyrelsens register över insatser för barn och unga,
              samt Barns och ungas rätt vid tvångsvård, SOU 2015:71.
            </note>
            <note xml:id="i-H29VMfeQq43W1GA1VYi9pF">
              [14] Riksdagens utredningstjänst.
            </note>
            <note xml:id="i-rXGDSGwMNPYiC6enSGnqh">
              [15] Riksdagens utredningstjänst.
            </note>
            <note xml:id="i-HGNE5ipJ8f15mBg4xmM6Lf">
              [16] Socialstyrelsens register över insatser för barn och unga.
            </note>
            <note xml:id="i-3YW2x3XNFNXB3QqNV6EitY">
              [17] Stiftelsen Allmänna Barnhuset.
            </note>
            <note xml:id="i-7VMzFustDg4tSvjNQAgg9B">
              [18] Försäkringskassans statistik över antalet sjukfall åren
              1998–2017 samt Statens beredning för medicinsk och social utvärdering.
            </note>
            <note xml:id="i-QYUJSxSjDhAtbLwHM4W8iN">
              [19] Socialstyrelsen, Individ- och familjeomsorg, lägesrapporter
              2018, 2019 samt 2020.
            </note>
            <note xml:id="i-4N5pmKsb3QmYgd3zMvK51X">
              [20] Ibid.
            </note>
            <note xml:id="i-NrAZbtv3MQunEZUpcFdhPH">
              [21] Stiftelsen Allmänna Barnhuset.
            </note>
            <note xml:id="i-NeXEZVgiWjQrwzfxASwQQZ">
              [22] Stiftelsen Allmänna Barnhuset. Stöd och behandling för barn
              som utsatts för våld och sexuella övergrepp – projektrapport och
              förslag till en modell (2019).
            </note>
            <note xml:id="i-7NDTMXMhUCz8n9uzojwm4e">
              [23] Ibid.
            </note>
            <note xml:id="i-SjDXj7vvDznEKLULQs2gEW">
              [24] Inuti ett Barnahus – en kvalitetsgranskning av 23 verksamheter.
              Rädda Barnen, samt Stiftelsen Allmänna Barnhuset. Det fjärde rummet
              – en modell för stöd och behandling för barn som utsatts för våld
              och övergrepp.
            </note>
            <note xml:id="i-KXYETdtdHQ6Xh2TpH1iAKu">
              [25] Sveriges Radio, Ekot, 2020-08-24, granskning av 144 vårdnadstvister
              år 2019, uppgifter om våld eller andra risker i 133 av 144 granskade
              fall utan att domstolarna genomfört en dokumenterad riskbedömning.
            </note>
          </noteGrp>
        </div>
      </div>
    </body>
  </text>
</TEI>
