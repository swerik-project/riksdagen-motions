<?xml version="1.0" encoding="utf-8"?>
<TEI xmlns="http://www.tei-c.org/ns/1.0" xmlns:xi="http://www.w3.org/2001/XInclude" xml:id="mot-201213-SoU-00557">
  <teiHeader>
    <fileDesc>
      <titleStmt>
        <title>Utgiftsområde 9 Hälsovård, sjukvård och social omsorg</title>
        <author corresp="i-HxcQkHC9fDSzkJWgvdhDEF">av Lena Hallengren m.fl. (S)</author>
      </titleStmt>
      <publicationStmt>
        <authority>SWERIK PROJECT</authority>
      </publicationStmt>
      <sourceDesc>
        <bibl>
          <title>Utgiftsområde 9 Hälsovård, sjukvård och social omsorg</title>
          <idno type="rdwebb">H002So557</idno>
          <rs type="number">So557</rs>
          <orgName type="comitteeAbbreviation">SoU</orgName>
          <ref type="dokument_url_text">http://data.riksdagen.se/dokument/H002So557/text</ref>
          <ref type="dokument_url_html">http://data.riksdagen.se/dokument/H002So557</ref>
          <ref type="dokumentstatus_url_xml">http://data.riksdagen.se/dokumentstatus/H002So557</ref>
          <ref type="doc">http://data.riksdagen.se/fil/671F05B3-00F2-400A-A411-176831A9E486</ref>
        </bibl>
      </sourceDesc>
    </fileDesc>
    <profileDesc>
      <particDesc>
        <listPerson>
          <person gender="man">
            <idno>i-8gcKLg8FFeh9DR71R7zcMv</idno>
            <name>Gunnar Sandberg</name>
            <state type="partyAffiliation" ref="Q105112">
              <desc>S</desc>
            </state>
          </person>
          <person gender="woman">
            <idno>i-H4Edsjz4cmdv9sJHCLVnfS</idno>
            <name>Catharina Bråkenhielm</name>
            <state type="partyAffiliation" ref="Q105112">
              <desc>S</desc>
            </state>
          </person>
          <person gender="woman">
            <idno>i-YHze8naQ3VfThjRidPfYK7</idno>
            <name>Ann Arleklo</name>
            <state type="partyAffiliation" ref="Q105112">
              <desc>S</desc>
            </state>
          </person>
          <person gender="woman">
            <idno>i-TvPyEtuwNMQMGBtdEqsZRN</idno>
            <name>Meeri Wasberg</name>
            <state type="partyAffiliation" ref="Q105112">
              <desc>S</desc>
            </state>
          </person>
          <person gender="woman">
            <idno>i-HxcQkHC9fDSzkJWgvdhDEF</idno>
            <name>Lena Hallengren</name>
            <state type="partyAffiliation" ref="Q105112">
              <desc>S</desc>
            </state>
          </person>
          <person gender="man">
            <idno>i-MMa2PA7yJ45qkfsEkcFqYb</idno>
            <name>Christer Engelhardt</name>
            <state type="partyAffiliation" ref="Q105112">
              <desc>S</desc>
            </state>
          </person>
          <person gender="man">
            <idno>i-2Bind9dyirGQ1UMwS9XjsT</idno>
            <name>Lennart Axelsson</name>
            <state type="partyAffiliation" ref="Q105112">
              <desc>S</desc>
            </state>
          </person>
        </listPerson>
      </particDesc>
      <correspDesc>
        <correspAction xml:id="i-L7JuEmG12dZiq7iStShiqk" type="signed"/>
        <correspContext corresp="i-L7JuEmG12dZiq7iStShiqk">
          <note type="signatory" corresp="i-8gcKLg8FFeh9DR71R7zcMv"/>
          <note type="signatory" corresp="i-H4Edsjz4cmdv9sJHCLVnfS"/>
          <note type="signatory" corresp="i-YHze8naQ3VfThjRidPfYK7"/>
          <note type="signatory" corresp="i-TvPyEtuwNMQMGBtdEqsZRN"/>
          <note type="signatory" corresp="i-HxcQkHC9fDSzkJWgvdhDEF"/>
          <note type="signatory" corresp="i-MMa2PA7yJ45qkfsEkcFqYb"/>
          <note type="signatory" corresp="i-2Bind9dyirGQ1UMwS9XjsT"/>
        </correspContext>
        <correspAction xml:id="i-8wodUGXDjPMmdnkd8onMGV" type="numbering">
          <date when="2012-10-09"/>
        </correspAction>
        <correspAction xml:id="i-JFQQmvZwFnXT84aCFqbuxR" type="submission">
          <date when="2012-10-05"/>
        </correspAction>
        <correspAction xml:id="i-Vee8TDwPSt7jaqog3Nrh2o" type="transfer">
          <date when="2012-10-05"/>
        </correspAction>
        <correspAction xml:id="i-5UyPMdtj2kgtskJSZVq4Aw" type="assigned"/>
        <correspContext corresp="i-5UyPMdtj2kgtskJSZVq4Aw">
          <ref type="assignedTo">Socialutskottet</ref>
        </correspContext>
      </correspDesc>
      <textClass>
        <catRef scheme="#docType" target="#mot"/>
        <catRef scheme="#motionType" target="#kommitte"/>
        <catRef scheme="#motionType" target="#fristående"/>
      </textClass>
    </profileDesc>
  </teiHeader>
  <text>
    <body>
      <div type="motHeader"/>
      <div type="motBody">
        <div xml:id="i-5nPBZN4k5JmhrLtKBk6ouK" type="TOC">
          <head xml:id="i-9uTMuY4oHfCkpo2VPnmUhZ">
            Innehållsförteckning
          </head>
          <list>
            <item>
              Förslag till riksdagsbeslut 3
            </item>
            <item>
              Motivering 7
            </item>
            <item>
              Hälso- och sjukvård 7
            </item>
            <item>
              Hälso- och sjukvårdspolitikens inriktning 8
            </item>
            <item>
              En sammanhållen och gemensam hälso- och sjukvård för alla 8
            </item>
            <item>
              Patientkontrakt för trygghet och tillgänglighet 9
            </item>
            <item>
              Nationell kvalitetscertifiering av hälso- och sjukvården 10
            </item>
            <item>
              Nationella riktlinjer 11
            </item>
            <item>
              Patientsäkerhet i vården 12
            </item>
            <item>
              Nationella kvalitetsregister 13
            </item>
            <item>
              Tid för vård 14
            </item>
            <item>
              Personalen i hälso- och sjukvården 14
            </item>
            <item>
              En modern it-strategi för hälso- och sjukvården 15
            </item>
            <item>
              Hälsofrämjande och jämlik hälso- och sjukvård 16
            </item>
            <item>
              Fri etablering i specialistsjukvården 18
            </item>
            <item>
              Jämställd hälso- och sjukvård 19
            </item>
            <item>
              Myndighetsstrukturen 19
            </item>
            <item>
              Driftsformer i hälso- och sjukvården 21
            </item>
            <item>
              Organdonation 22
            </item>
            <item>
              Hbt-personers hälsa 22
            </item>
            <item>
              Hiv/aids 23
            </item>
            <item>
              Läkemedel 24
            </item>
            <item>
              Apoteksmarknaden 25
            </item>
            <item>
              Antibiotikaresistens 27
            </item>
            <item>
              Narkolepsi 28
            </item>
            <item>
              Rett Center 29
            </item>
            <item>
              Psykiatri 30
            </item>
            <item>
              Tandvård 33
            </item>
            <item>
              Folkhälsa 34
            </item>
            <item>
              Tobak 38
            </item>
            <item>
              Alkohol och narkotika 41
            </item>
            <item>
              Missbruksvården 46
            </item>
            <item>
              Den sociala barn- och ungdomsvården 47
            </item>
            <item>
              Ungdomsmottagningar 51
            </item>
            <item>
              Funktionshinderspolitik 52
            </item>
            <item>
              Äldres vård och omsorg 56
            </item>
            <item>
              Insemination för ensamstående 63
            </item>
            <item>
              Könstillhörighetslagen 63
            </item>
            <item>
              Ekonomiskt bistånd (socialbidrag) 64
            </item>
            <item>
              Överskuldsatthet 65
            </item>
            <item>
              Barnfattigdom 66
            </item>
            <item>
              Spelberoende 68
            </item>
            <item>
              Hemlöshet 70
            </item>
          </list>
        </div>
        <div type="motProposal" subtype="förslag">
          <head xml:id="i-5uPfgNtdFVhS566WyZXgcz">
            Förslag till riksdagsbeslut
          </head>
          <list style="ol">
            <item xml:id="i-n7c7U8a3a4imFL84DpTyH">
              Riksdagen anvisar med följande ändringar i förhållande till regeringens
              förslag anslagen under utgiftsområde 9 Hälsovård, sjukvård och
              social omsorg enligt uppställning i tabell 1.
            </item>
            <item xml:id="i-TpebMxeCj4YGXDg5c2F1rK">
              Riksdagen tillkännager för regeringen som sin mening vad som
              anförs i motionen om patientkontrakt.
            </item>
            <item xml:id="i-R3Ea7stQCGhkkEHFE9RsiV">
              Riksdagen tillkännager för regeringen som sin mening vad som
              anförs i motionen om en nationell kvalitetscertifiering.
            </item>
            <item xml:id="i-39ejLMfvSvF2aSSdJhQqig">
              Riksdagen tillkännager för regeringen som sin mening vad som
              anförs i motionen om nationella riktlinjer.
            </item>
            <item xml:id="i-RX5ab2vumUjHQFNPNbS89U">
              Riksdagen tillkännager för regeringen som sin mening vad som
              anförs i motionen om att vården ska vara baserad på vetenskap
              och beprövad erfarenhet också när det gäller att fördela vårdresurser.
            </item>
            <item xml:id="i-CnGBtgfgetu3BT5kbchxd6">
              Riksdagen tillkännager för regeringen som sin mening vad som
              anförs i motionen om patientsäkerhet.
            </item>
            <item xml:id="i-2kaF6UbyTe3VuYKLdyEGQz">
              Riksdagen tillkännager för regeringen som sin mening vad som
              anförs i motionen om handlingsprogrammet Tid för vård.
            </item>
            <item xml:id="i-NcDBSMeFhDaYVDcR8Yb4Go">
              Riksdagen tillkännager för regeringen som sin mening vad som
              anförs i motionen om meddelarskydd. 1
            </item>
            <item xml:id="i-2Hxn416GBHRHkxP8cyyEHB">
              Riksdagen tillkännager för regeringen som sin mening vad som
              anförs i motionen om en it-strategi för hälso- och sjukvården.
            </item>
            <item xml:id="i-5KPfsJznZST8SJF8UERoKj">
              Riksdagen tillkännager för regeringen som sin mening vad som
              anförs i motionen om ersättningssystemen i vården.
            </item>
            <item xml:id="i-6AUw6UjfzS8bZnx2YsXePq">
              Riksdagen tillkännager för regeringen som sin mening vad som
              anförs i motionen om ett nej till en lag om fri etablering i specialistsjukvården.
            </item>
            <item xml:id="i-Hxj4BZ93kqdWCQGL9r5Qes">
              Riksdagen tillkännager för regeringen som sin mening vad som
              anförs i motionen om en nationell genomförandeplan för en jämställd
              hälso- och sjukvård.
            </item>
            <item xml:id="i-JgFqWYDkSaLBUayuEzVbes">
              Riksdagen tillkännager för regeringen som sin mening vad som
              anförs i motionen om myndighetsstrukturen.
            </item>
            <item xml:id="i-X8M18wqdRuHYYsP84JjyJR">
              Riksdagen tillkännager för regeringen som sin mening vad som
              anförs i motionen om ett investeringsskydd för skattefinansierad
              verksamhet. 2
            </item>
            <item xml:id="i-GKR2m6qn9qYtNJ3pKNaSFv">
              Riksdagen tillkännager för regeringen som sin mening vad som
              anförs i motionen om att det inte ska vara tillåtet med förtur
              (gräddfiler) för privatbetalande patienter i den offentligt finansierade
              vården.
            </item>
            <item xml:id="i-76ALNAX8RDH18BbiLR5zh4">
              Riksdagen tillkännager för regeringen som sin mening vad som
              anförs i motionen om att det inte ska vara tillåtet att sälja,
              privatisera eller stycka upp universitets- och regionsjukhus.
            </item>
            <item xml:id="i-BJBcyQ8UrZLMHURodbMQaV">
              Riksdagen tillkännager för regeringen som sin mening vad som
              anförs i motionen om organdonation.
            </item>
            <item xml:id="i-D21emfqnNXxoqkquPUd8Ny">
              Riksdagen tillkännager för regeringen som sin mening vad som
              anförs i motionen om insatser för hbt-personers hälsa.
            </item>
            <item xml:id="i-V94Mz4eWRys6Upckn9C5xr">
              Riksdagen tillkännager för regeringen som sin mening vad som
              anförs i motionen om hbt-certifiering för landets samtliga ungdomsmottagningar.
            </item>
            <item xml:id="i-LVLGesMRr4ZaZwtzRv8N21">
              Riksdagen tillkännager för regeringen som sin mening vad som
              anförs i motionen om en utredning av levnadsvillkoren för transpersoner.
            </item>
            <item xml:id="i-VkDzH9m8HFQiZAAKwnLN62">
              Riksdagen tillkännager för regeringen som sin mening vad som
              anförs i motionen om insatser när det gäller smittskydd och hiv.
            </item>
            <item xml:id="i-ACv886DFSK2TWj7saECR8Q">
              Riksdagen tillkännager för regeringen som sin mening vad som
              anförs i motionen om ett nationellt initiativ för säkrare läkemedelshantering.
            </item>
            <item xml:id="i-SLWA6kcsPqyySzMLwteqDT">
              Riksdagen tillkännager för regeringen som sin mening vad som
              anförs i motionen om apoteksmarknaden.
            </item>
            <item xml:id="i-rZhNcZTf73r4TkeRyvGpV">
              Riksdagen tillkännager för regeringen som sin mening vad som
              anförs i motionen om en strategi mot antibiotikaresistens och
              vårdrelaterade infektioner.
            </item>
            <item xml:id="i-Xm3xpGJCQ2p1b5n44gsxVp">
              Riksdagen tillkännager för regeringen som sin mening vad som
              anförs i motionen om narkolepsi.
            </item>
            <item xml:id="i-Bt2Yf23YB9NWEAwT9oGcn8">
              Riksdagen tillkännager för regeringen som sin mening vad som
              anförs i motionen om stödet till Rett Center.
            </item>
            <item xml:id="i-CX3BoFGMfPKEvMSDgyyrW1">
              Riksdagen tillkännager för regeringen som sin mening vad som
              anförs i motionen om en långsiktig handlingsplan för psykiatrin.
            </item>
            <item xml:id="i-KL7Mp7KfN8AakYvAAxnPwh">
              Riksdagen tillkännager för regeringen som sin mening vad som
              anförs i motionen om samverkansmodeller i varje kommun för barn
              och ungdomar med problem (barnens räddningstjänst).
            </item>
            <item xml:id="i-N4F5RMfrMmNsvcFSewmQgb">
              Riksdagen tillkännager för regeringen som sin mening vad som
              anförs i motionen om tandvårdsförsäkringen.
            </item>
            <item xml:id="i-HnBJjDWh5i2cfk7JuQb3zz">
              Riksdagen tillkännager för regeringen som sin mening vad som
              anförs i motionen om att inrätta en kommission för jämlik hälsa.
            </item>
            <item xml:id="i-B96hjbM1drKy6CdiCKHPzB">
              Riksdagen tillkännager för regeringen som sin mening vad som
              anförs i motionen om obligatoriska bildvarningar på cigarettpaket.
            </item>
            <item xml:id="i-QZVNHiqsKfVBfF1bbtGYcd">
              Riksdagen tillkännager för regeringen som sin mening vad som
              anförs i motionen om dold försäljning av tobak.
            </item>
            <item xml:id="i-Vq5QTMW891SN8YHDYZF7J2">
              Riksdagen tillkännager för regeringen som sin mening vad som
              anförs i motionen om tillståndsplikt för försäljning av tobak.
            </item>
            <item xml:id="i-TavdFWFTAaryfjDVg1dprB">
              Riksdagen tillkännager för regeringen som sin mening vad som
              anförs i motionen om ett samlat åtgärdspaket för att minska tobaksbruket.
            </item>
            <item xml:id="i-WtbCfhD7UoRa4huSV2QCqL">
              Riksdagen tillkännager för regeringen som sin mening vad som
              anförs i motionen om alkoholreklam.
            </item>
            <item xml:id="i-5cuJiaSe2s1tiJ5nmzrTDs">
              Riksdagen tillkännager för regeringen som sin mening vad som
              anförs i motionen om licensplikt för folkölsförsäljning.
            </item>
            <item xml:id="i-LhF7HkhtYi98gqVL148b96">
              Riksdagen tillkännager för regeringen som sin mening vad som
              anförs i motionen om att ompröva beslutet att låta privatpersoner
              föra in alkoholdrycker i Sverige också för andra personers räkning.
            </item>
            <item xml:id="i-MXY1c27QDzXTEfsLuxH326">
              Riksdagen tillkännager för regeringen som sin mening vad som
              anförs i motionen om ett nej till en gårdsförsäljning som hotar
              Systembolagets detaljhandelsmonopol.
            </item>
            <item xml:id="i-X7ys7Z6mXo4byNaLRw5uCL">
              Riksdagen tillkännager för regeringen som sin mening vad som
              anförs i motionen om en nationell handlingsplan för minskat alkoholbruk
              bland ungdomar.
            </item>
            <item xml:id="i-Do4MYqRADHxZuMetp9AXkx">
              Riksdagen tillkännager för regeringen som sin mening vad som
              anförs i motionen om alkolås. 3
            </item>
            <item xml:id="i-RSWETQWQcJC2jPCzyrJacC">
              Riksdagen tillkännager för regeringen som sin mening vad som
              anförs i motionen om näthandel.
            </item>
            <item xml:id="i-2C9yAahtpJeX6gY2KV8J2F">
              Riksdagen tillkännager för regeringen som sin mening vad som
              anförs i motionen om missbrukarvården.
            </item>
            <item xml:id="i-N1mP6Z1eKSWFFyJcViNXz">
              Riksdagen tillkännager för regeringen som sin mening vad som
              anförs i motionen om Ett kontrakt för livet.
            </item>
            <item xml:id="i-KUZKgJXq96Ke2dBKCSvARB">
              Riksdagen tillkännager för regeringen som sin mening vad som
              anförs i motionen om snabb kartläggning av ungdomsmottagningarnas
              öppettider och kompetens.
            </item>
            <item xml:id="i-6rLejvrUh14sHwAgJcjLcv">
              Riksdagen tillkännager för regeringen som sin mening vad som
              anförs i motionen om funktionshinderspolitikens inriktning.
            </item>
            <item xml:id="i-7m8pFT1hpnQhoHXhHee6zc">
              Riksdagen tillkännager för regeringen som sin mening vad som
              anförs i motionen om äldrepolitikens inriktning.
            </item>
            <item xml:id="i-WbDT7pZWm2fxkQ5x9GbQUq">
              Riksdagen tillkännager för regeringen som sin mening vad som
              anförs i motionen om ett förbättrat omhändertagande av svårt sjuka
              äldre patienter.
            </item>
            <item xml:id="i-We8Rv8fQziYbkctEpr627j">
              Riksdagen tillkännager för regeringen som sin mening vad som
              anförs i motionen om ett ökat inflytande för de äldre som har
              hemtjänst.
            </item>
            <item xml:id="i-VWG1r3bBAmsRcYaF5DyuHh">
              Riksdagen tillkännager för regeringen som sin mening vad som
              anförs i motionen om viss hemtjänst utan biståndsbedömning för
              personer över en viss ålder.
            </item>
            <item xml:id="i-SfzHjK2zrfmpbRXQjzXCSD">
              Riksdagen tillkännager för regeringen som sin mening vad som
              anförs i motionen om genomförandet av en parbogaranti.
            </item>
            <item xml:id="i-K24LEYfxy3s9tnPJq9hCmr">
              Riksdagen tillkännager för regeringen som sin mening vad som
              anförs i motionen om insemination för ensamstående.
            </item>
            <item xml:id="i-CXN5w7T7neVHriAUDVyPyE">
              Riksdagen tillkännager för regeringen som sin mening vad som
              anförs i motionen om att skyndsamt ta bort steriliseringskravet
              i könstillhörighetslagen.
            </item>
            <item xml:id="i-Qvysnoi5J5bBPRK2p95Nvb">
              Riksdagen tillkännager för regeringen som sin mening vad som
              anförs i motionen om ekonomiskt bistånd (socialbidrag).
            </item>
            <item xml:id="i-HPc6f8WHXFmnXjuZVtymNv">
              Riksdagen tillkännager för regeringen som sin mening vad som
              anförs i motionen om överskuldsatthet. 4
            </item>
            <item xml:id="i-MahrwPHPxci4dkhUk6obHk">
              Riksdagen tillkännager för regeringen som sin mening vad som
              anförs i motionen om barnfattigdom. 5
            </item>
            <item xml:id="i-LpwsJZwnn2bsYg5swCyDiB">
              Riksdagen tillkännager för regeringen som sin mening vad som
              anförs i motionen om en nationell handlingsplan för spelförebyggande
              arbete.
            </item>
            <item xml:id="i-jt88KutqzTnmAcdS4UAXx">
              Riksdagen tillkännager för regeringen som sin mening vad som
              anförs i motionen om insatser för att motverka hemlöshet.
            </item>
          </list>
          <p xml:id="i-4q7MLVfbdYVNwa8dUc3MaR">
            1 Yrkande 8 hänvisat till KU.
          </p>
          <p xml:id="i-AMJJFTfbVXsQohd7r7wt3s">
            2 Yrkande 14 hänvisat till FiU.
          </p>
          <p xml:id="i-A1z4qWpow2GPPJ9VyJRxbd">
            3 Yrkande 40 hänvisat till TU.
          </p>
          <p xml:id="i-HJTT4kEnopoFHKJke4nbNb">
            4 Yrkande 54 hänvisat till CU.
          </p>
          <p xml:id="i-DkrJSmQZdHP9hw2Eryjvfx">
            5 Yrkande 55 hänvisat till SfU.
          </p>
        </div>
        <div type="motContent">
          <head xml:id="i-SM5U4oHXdDfVqMWBWNqrr6" type="h1">
            Motivering
          </head>
          <p xml:id="i-3a1BthLnAuuhaJzCoWhYEv">
            Tabell 1
          </p>
          <p xml:id="i-UhLxoiNTSv5hAbupAuvdBL">
            (anslag i tusental kronor)
          </p>
          <table>
            <row xml:id="i-3yJ56X8m9e7tLuSXiSC4BQ">
              <cell>
                Anslag
              </cell>
              <cell>
                Regeringens förslag
              </cell>
              <cell>
                Anslagsförändring
              </cell>
            </row>
            <row xml:id="i-TBFDXn9Exrb1FrdZrLpwNy">
              <cell>
                Nytt anslag: Äldresatsning Nytt anslag: Patientkontrakt Nytt
                anslag: Missbrukarvård 2:5 Insatser mot hiv/aids och andra smittsamma
                sjukdomar 1:6 Bidrag till folkhälsa och sjukvård. Stimulansbidrag
                100 000 för att öka användningen av LOV i specialistsjukvården
                slopas.
              </cell>
              <cell>
                0 0 0 145 502 1 711 507
              </cell>
              <cell>
                +300 000 +60 000 +30 000 +10 000 100 000
              </cell>
            </row>
            <row xml:id="i-SmHYPA2krNGcZsLVz61sRg">
              <cell>
                Summa utgiftsområdet
              </cell>
              <cell>
                62 252 179
              </cell>
              <cell>
                +300 000
              </cell>
            </row>
          </table>
          <head xml:id="i-Di6iyDZuucYT1CXfHTfdeE" type="h1">
            Hälso- och sjukvård
          </head>
          <p xml:id="i-FzY5xPwbJgiKJgNbER16zf">
            En väl fungerande hälso- och sjukvård kan vara skillnaden mellan
            liv och död för en människa. När en svårt sjuk kan botas och återvända
            till ett aktivt liv eller när ett för tidigt fött barn kan räddas
            är det för den enskilde, familjen och de närstående det viktigaste
            och mest betydelsefulla som hänt i livet. Inget är mer avgörande
            för livskvalitet. Det som dagligen utförs i svensk hälso- och
            sjukvård kan upplevas som ett mirakel för den enskilde men är
            ett resultat av professionellt och hårt arbete av engagerade medarbetare.
            Det är också ett resultat av gemensamma investeringar under lång
            tid där strävan att erbjuda alla, inte bara några, den allra bästa
            hälso- och sjukvården har drivit på utvecklingen och bidragit
            till att svensk hälso- och sjukvård i internationella jämförelser
            rankas mycket högt när det gäller medicinsk kvalitet.
          </p>
          <p xml:id="i-5JVjLkeC5p4RzMXSsdcZhQ">
            Ska svensk hälso- och sjukvård kunna behålla den toppositionen
            måste den ha tillgång till den allra senaste kunskapen, professionella
            medarbetare, de mest avancerade behandlingsmetoderna, teknik och
            läkemedel för att kunna bota, lindra och förebygga sjukdomar och
            ohälsa. Målet måste vara att ständigt flytta fram positionerna
            genom investeringar i forskning och utveckling så att fler med
            dödliga sjukdomar kan räddas till livet, att kroniska sjukdomar
            kan behandlas så att människor kan leva ett gott och självständigt
            liv och att behandlingsbara sjukdomar kan förebyggas och botas.
            Forskning och utveckling måste vara en central och integrerad
            del i svensk hälso- och sjukvård så att ny kunskap snabbt når
            ut och används i vården och kommer patienten till del.
          </p>
          <head xml:id="i-Ukvv1Ycm4RX6Ryi8no5Eqn" type="h2">
            Hälso- och sjukvårdspolitikens inriktning
          </head>
          <p xml:id="i-BktvbKRHNdga6FSZbLKD9x">
            Alla har rätt till en god sjukvård. Den som blir sjuk ska veta
            att han eller hon får hjälp av en personal som har den bästa utbildningen,
            tillräckligt med tid och som arbetar med de mest moderna metoderna
            och den senaste medicinska tekniken.
          </p>
          <p xml:id="i-BBaN5qm3tvVQM2z8A5b5WF">
            Vi vill genomföra ett brett reformprogram för en jämlik sjukvård
            och vi vill modernisera, utveckla och förstärka sjukvården.
          </p>
          <p xml:id="i-Nf7NNqR4P8fCosaPazRkbW">
            Vi vill införa ett patientkontrakt där patientens alla delar
            inom behandling ingår och inom vilken tid det ska ske. När vården
            och patienten har kommit överens om vad som ska göras och när,
            ska kontraktet fungera som en vårdgaranti.
          </p>
          <p xml:id="i-QwxxoZRAdi3GJje9C2jYGV">
            Vi vill införa en nationell kvalitetscertifiering för alla offentligt
            finansierade vårdgivare, med lika höga kvalitetskrav på alla vårdenheter
            och all omsorg.
          </p>
          <p xml:id="i-JKxT8L3quhx5bbNLBbDJC9">
            Vi vill inte att staten ska bestämma vilka organisationsformer
            landstingen ska välja. Regeringen försöker genom stimulansbidrag
            styra landstingen att införa etableringsfrihet. Vi anser inte
            att detta är en fråga som staten ska engagera sig i och vi avvisar
            därför det tidsbegränsade stimulansbidrag till landstingen som
            syftar till att öka användningen av LOV i specialistsjukvården.
          </p>
          <p xml:id="i-Cvied1gPrP6AzsXWFResn5">
            Vi vill att alla ska ha rätt till sjukvården på lika villkor.
            Den som har haft möjlighet att teckna en privat sjukvårdsförsäkring
            ska inte kunna få snabbare vård än andra på ett offentligt finansierat
            sjukhus. Så såg lagstiftningen tidigare ut, men den avskaffades
            skyndsamt av den borgerliga regeringen 2007. Vi anser att det
            bara är hälsotillståndet som ska avgöra när och hur du får vård
            på ett offentligt finansierat sjukhus aldrig plånbokens tjocklek
            eller olika privata försäkringar. Vi vill i lag förbjuda möjligheten
            att köpa sig förtur (gräddfiler) på offentligt finansierade sjukhus.
          </p>
          <p xml:id="i-8vWS25CoMGMXLgv3wAoTRz">
            Vi vill slå vakt om universitets- och regionsjukhusen. De har
            en avgörande betydelse för att ge högkvalitativ och jämlik vård.
            Samarbetet mellan sjukhusen är viktigt för hela vårdorganisationen.
            Att bryta ut ansvaret för sjukhusen riskerar att slå sönder vårdkedjor
            för patienter och försämra samverkan mellan olika delar i vården.
            Vi anser att universitets- och regionsjukhusen ska ägas gemensamt.
            Sjukhusen har en avgörande betydelse för landstingens möjlighet
            att leva upp till lagstadgat ansvar för vården, vilket gör dem
            olämpliga att privatisera.
          </p>
          <head xml:id="i-PEH2GZ992nBS4J1RpMVKi4" type="h2">
            En sammanhållen och gemensam hälso- och sjukvård för alla
          </head>
          <p xml:id="i-GtpcFdg7U6xRbCQm14XShQ">
            En jämlik hälso- och sjukvård är en av grundvalarna i den svenska
            välfärden. Alla människor har lika rätt till bra kvalitet och
            god tillgänglighet till vården, oavsett var man bor, vem man är,
            vad man tjänar eller vilket kön eller religion man tillhör. Det
            är patienter med störst behov som ska prioriteras först inte de
            med störst plånbok. Det krävs ett tydligt politiskt ledarskap
            för att prioritera vården för de sjukaste och sköraste. Hälso-
            och sjukvården ska därför styras demokratiskt och finansieras
            gemensamt och solidariskt.
          </p>
          <p xml:id="i-DJVb6C3cJ4Ezq38Kw9Xg3R">
            Studier och olika jämförelser visar att svensk hälso- och sjukvård
            är öppen för hela befolkningen och håller hög kvalitet samtidigt
            som kostnaderna är måttliga. Men det finns fortfarande omotiverade
            köns- och klasskillnader i den svenska vården. Kvinnor och män
            behandlas olika. Social bakgrund och var i landet man bor kan
            ibland ha betydelse för vilken vård man får och vilka resurser
            man får tillgång till. Det finns också brist på kunskap om hbt-personers
            situation inom hälso- och sjukvården och psykiatrin. Kvinnor och
            män, oavsett kön, könsidentitet, etnisk tillhörighet, religion
            eller annan trosuppfattning, funktionsnedsättning, sexuell läggning
            och ålder, ska utifrån sina behov behandlas likvärdigt i sjukvården
            när det gäller resurser och insatser. Omotiverade skillnader i
            bemötande och omhändertagande ska bort. Det går att säkra en högkvalitativ
            vård för alla.
          </p>
          <head xml:id="i-rDQmthaXMuteEFCFggETT" type="h2">
            Patientkontrakt för trygghet och tillgänglighet
          </head>
          <p xml:id="i-S6zVZm3LFSYiwfeLsokmSQ">
            God tillgänglighet i hälso- och sjukvården är en prioriterad
            fråga. Köer och väntetider är besvärande för patienten och dyrt
            för samhället. Bristen på exakta besked är ibland lika besvärligt
            som väntan i sig. Att inte veta när en behandling ska genomföras
            är frustrerande för patienten och skapar missnöje med vården.
          </p>
          <p xml:id="i-WJCdUrWMV1TufuxF7XGhqK">
            Det har gått nästan sju år sedan den nationella vårdgarantin
            infördes (1 november 2005) som en överenskommelse mellan den socialdemokratiska
            regeringen och Sveriges Kommuner och Landsting (SKL). Vårdgarantin
            anger inom vilken tid vården ska ges. I september 2008 lanserade
            den borgerliga regeringen den så kallade kömiljarden för att ge
            ett ekonomiskt incitament för landstingen att uppfylla vårdgarantin.
            Om tillräckligt många patienter fick vård inom vårdgarantins ramar
            fick landstinget del av kömiljarden. Konstruktionen av kömiljarden
            inbjöd dock till fiffel med siffrorna. För att kunna nå regeringens
            mål flyttade en del landsting över väntande patienter till en
            annan kö för passivt (frivilligt) väntande, som inte räknades
            med i underlaget för att landstingen skulle få del av kömiljarden.
            I verkligheten hade många av patienterna i den passiva kön inte
            alls bett om att få vänta med ingreppet. Under senare tid har
            även andra problem med kömiljarden och vårdgarantin framkommit.
            Läkare har pekat på att sjukhusen prioriterar yngre och friskare
            patienter på bekostnad av kroniskt sjuka. Orsaken är att landstingen
            vill få del av kömiljarden och då räknas nybesök men inte återbesök.
          </p>
          <p xml:id="i-LpL19agCdXDW1sNCLKmJsS">
            Erfarenheterna av vårdgarantin och kömiljarden visar på betydelsen
            av att stimulanspengar fokuserar på rätt sak, det vill säga patientens
            möjlighet att få vård inom garanterad tid och vårdgivarens ansvar
            att se till att detta blir möjligt. Incitamenten för landstingen
            bör utformas så att det ska löna sig att hjälpa patienter snabbt
            inte flytta runt dem mellan olika statistiska kolumner.
          </p>
          <p xml:id="i-F4uqJm83d8sdTWTJcmQXVs">
            Läkarförbundet har i en studie från sommaren 2012 visat att felprioriteringarna
            inte bara handlar om att återbesök prioriteras bort på grund av
            kömiljarden utan att problemen är mer utbredda än så och även
            finns inom undersökning och diagnostik. Det innebär att patienter
            får vänta för länge på sin diagnos. Patienter i alla åldrar och
            samhällsgrupper drabbas, men de mest drabbade är alltjämt patienter
            med komplexa och tidskrävande diagnoser.
          </p>
          <p xml:id="i-4Kz7nRH6axXWPE1sckMUWF">
            Ett problem med dagens vårdgaranti är att det är väntetiden vid
            varje undersökning/besök/behandling som regleras och inte patientens
            sammanlagda väntetid. För individen är det viktigt att den sammanlagda
            väntetiden i vården blir dels kort och dels förutsägbar så att
            det är möjligt att planera in undersökningstillfällen när det
            passar patienten.
          </p>
          <p xml:id="i-SkWyWU82hMUTqWzF7X47oy">
            Vi föreslår att ett system införs med patientkontrakt som omfattar
            alla delar i hälso- och sjukvården: besök, undersökningar, röntgen,
            remisser. I kontraktet ska det finnas en tidsplan för remisser
            och eventuella behandlingar och det ska framgå vem som ska utföra
            behandlingarna. När vården och patienten har kommit överens om
            vad som ska göras och när, ska kontraktet fungera som en vårdgaranti
            som säkerställer att patientens sammanlagda tid för undersökning
            och behandling blir kort.
          </p>
          <p xml:id="i-4mTiREw9h11id7VQ1qpfn2">
            I patientkontraktet ska följande preciseras:
          </p>
          <list style="ul">
            <item xml:id="i-7bCoLuWRWJ9feZJjbiXrnv">
              Tidsplan för remisser, återbesök och eventuella behandlingar.
            </item>
            <item xml:id="i-LnFxSAV298qxHTBvTvtpL5">
              Att övergångar mellan olika vårdenheter fungerar. Patienten ska
              inte själv behöva ringa runt till olika vårdgivare eller kökanslier.
              Det ska vara vårdgivarens ansvar att säkerställa att patienten
              får vård i tid.
            </item>
            <item xml:id="i-Ah3GSrHqtuXB3HdiJyuNua">
              Att det finns uppgifter till de personer patienten kan kontakta.
              Patienten ska känna sig trygg med vad som kommer att hända och
              till vem han eller hon ska vända sig om frågor uppstår.
            </item>
            <item xml:id="i-283dSmNw9S9pwU3A9J1XWS">
              Att vårdgarantin är en rättighet för patienten och en skyldighet
              för vårdgivaren.
            </item>
          </list>
          <p xml:id="i-WYcWPb8svuAWjgMuG4bhU">
            Patienten ska inte behöva vara aktiv och gå runt och handla på
            en sjukvårdsmarknad för att få vård i tid och en fungerande vårdkedja.
            Det krävs ett politiskt ansvar för att säkerställa att alla patienter
            även den som har begränsade möjligheter att hävda sina rättigheter
            får vård i tid. Vårt alternativ för att korta vårdköerna och klara
            vårdgarantin är tydligt: tillför mer resurser till sjukvården,
            gynna de landsting som bäst klarar vårdgarantin och tillförsäkra
            patienter ett patientkontrakt med tids- och behandlingsplan. Patientkontrakt
            ingår som en del i vår strävan att modernisera sjukvården, strukturera
            kvalitetsarbetet och höja kvaliteten i vården. Vi föreslår i budget
            för 2013 60 miljoner på ett stimulansbidrag till landsting som
            inför patientkontrakt. Det finns belägg för att tillfrisknande
            och välmående ökar när patienten är medveten och tar aktiv del
            i vårdprocessen. Patientkontrakt är ett verktyg för detta.
          </p>
          <head xml:id="i-RvJzzKe9K2nMuBmWKixujw" type="h2">
            Nationell kvalitetscertifiering av hälso- och sjukvården
          </head>
          <p xml:id="i-CJuj4wBT4QieoyqRM5Yqda">
            För att säkerställa att alla offentligt finansierade vårdgivare
            erbjuder vård av hög kvalitet föreslår vi att ett system med nationell
            kvalitetscertifiering införs. Oavsett var jag som patient bor
            och oavsett om vårdgivaren jag väljer är offentlig, kooperativ,
            ideellt driven eller privat ska jag vara garanterad en vård av
            hög kvalitet. Den nationella certifieringen ska därför gälla alla
            offentligt finansierade vårdgivare, offentliga såväl som privata.
            Certifieringen ska vara tidsbegränsad och omprövas med jämna mellanrum.
            Den ska kunna dras in när vårdgivare har brister i vården. Det
            ska utvärderas om en verksamhet svarar upp mot gemensamma standarder.
            För att få certifiering ska vårdgivare visa att vården har hög
            kvalitet och är evidensbaserad, håller god tillgänglighet, uppfyller
            krav på patientsäkerhet med mera. Certifieringen innebär också
            att alla vårdgivare måste följa nationella riktlinjer, ingå i
            samma nationella system för kvalitetsregister och öppna jämförelser.
          </p>
          <p xml:id="i-XvaYKj9nc8ztpCbpL9WZin">
            Andra länder, till exempel Danmark, har kommit längre än Sverige
            när det gäller certifiering av vårdkvalitet. För att genomföra
            kvalitetscertifiering krävs noggranna förberedelser. Nationell
            kvalitetscertifiering handlar i grunden om att vända på perspektivet
            och inte bara ingripa när något gått fel, utan satsa på att det
            ska bli rätt från början. Detta ökar tryggheten och säkerheten
            för patienten samtidigt som det främjar kvalitetsarbete och ger
            en gemensam plattform för alla offentligt finansierade vårdgivare.
          </p>
          <head xml:id="i-BSpTYZZTmUdDgoirMHubvB" type="h2">
            Nationella riktlinjer
          </head>
          <p xml:id="i-DuXekBQ1oHiqqzJagBRXfy">
            Nationella riktlinjer är nationella rekommendationer och beslutsstöd
            för behandling av vanligt förekommande sjukdomar. På ett antal
            områden saknas sådana riktlinjer. På andra områden finns nationella
            riktlinjer men de följs inte av alla vårdgivare, vilket kan bidra
            till att vårdkvaliteten skiljer sig på olika ställen i landet.
            För att förbättra likvärdigheten och patientsäkerheten vill vi
            att nationella riktlinjer utarbetas på fler områden än idag. Vi
            vill att all offentlig finansierad vård ska vara skyldig att följa
            de nationella riktlinjerna. Att följa nationella riktlinjer är
            att säkerställa att de modernaste och effektivaste metoderna används
            och att inte bostadsort, kön eller socioekonomisk tillhörighet
            avgör vilken vård du får. De nationella riktlinjer som Socialstyrelsen
            tar fram måste genomföras. Vi föreslår att nationella riktlinjer,
            liksom vissa läkemedelsrekommendationer, ska utformas så att de
            kan göras obligatoriska i vården.
          </p>
          <p xml:id="i-WtVnyb3L8BKJTQPUQM2Jy">
            Ett exempel på problem men också utvecklingsmöjligheter när det
            gäller arbetet med riktlinjer är cancervården. År 2007 presenterade
            Socialstyrelsen nationella riktlinjer för cancervården. Två år
            senare kom en nationell cancerstrategi som nu håller på att genomföras.
            Enligt de nationella riktlinjerna ska alla vårdregioner ha särskilda
            vårdprogram för de vanligaste cancersjukdomarna. Men riktlinjer
            genomförs inte överallt på en gång. En granskning i början av
            2011 visade att det fanns vårdregioner som saknade vårdprogram,
            och vården varierade kraftigt mellan olika delar i landet till
            exempel när det gäller prostatacancer och mammografi. Det har
            varit svårt att komma åt skillnader trots att cancersjukvården
            haft en särskild cancerstrategi. Cancerpatienter måste kunna känna
            sig trygga i sin visshet att de kommer att få god, medicinskt
            relevant och likvärdig vård oavsett var i landet de bor. 2007
            års cancerriktlinjer hade en mer vårdprogramsliknande ansats där
            man ville täcka hela cancervården. Därefter har regionala vårdprogram
            tagits fram. Uppdateringen av de nationella riktlinjerna 2013
            kommer inte att ta upp områden där vården fungerar utan fokusera
            på åtgärder som är förknippade med
          </p>
          <list style="ul">
            <item xml:id="i-GmPUAAaZ8uuuRYAm6Dgitc">
              etiskt svåra frågor
            </item>
            <item xml:id="i-RDytRDZnvVLdGq6UUpFJNv">
              höga kostnader och tveksamheter om nytta
            </item>
            <item xml:id="i-CHvm1mzYcTzymJDibCPUZu">
              praxisskillnader (omotiverade skillnader i landet)
            </item>
            <item xml:id="i-SunRqMBuqzK4taTxw6wm1">
              olika uppfattningar i professionen om vad som är rätt
            </item>
            <item xml:id="i-8bwdJ95LVkHqdD1RL4iBP9">
              behov av utmönstring (ineffektiva eller skadliga åtgärder).
            </item>
          </list>
          <p xml:id="i-Q9MKPWmFUDN9K8v1U3qjLU">
            Svensk hälso- och sjukvård har ett ansvar för vilken sjukvård
            och vilka behandlingsmetoder som erbjuds. Även de senaste åren
            har det uppmärksammats att läkare fått ersättning för verkningslösa
            homeopatiska behandlingsmetoder. Det är allvarligt. Den som besöker
            den allmänna sjukvården ska vara tryggt förvissad om att behandlingsmetoderna
            säkert vilar på vetenskap och beprövad erfarenhet. Att tillförsäkra
            detta borde vara en självklar del av nationella riktlinjer. Detta
            bör riksdagen som sin mening ge regeringen till känna.
          </p>
          <head xml:id="i-XacEAgPPArpaTNy2fcPNH1" type="h2">
            Patientsäkerhet i vården
          </head>
          <p xml:id="i-AxYJB81GUJTTZMQ2QWaYVy">
            Alla patienter ska kunna veta att de får en säker vård av god
            kvalitet oavsett var i landet de bor eller vilken sjukdom de söker
            för. Säker vård av hög kvalitet är grundläggande för den svenska
            vården. Ändå drabbas runt 100 000 patienter varje år av vårdskador
            i Sverige, och för cirka 3 000 patienter kan vårdskadan ha varit
            en bidragande dödsorsak. Vårdskador kostar samhället cirka två
            miljarder kronor varje år.
          </p>
          <p xml:id="i-LqX69TfXBgGgr68qVsMHhP">
            Statens insatser för att säkerställa kvalitet och säkerhet har
            i alltför hög grad varit fokuserad på tillsyn när något händer.
            Men, det räcker inte att granska och bedöma en enskild händelse.
            Hälso- och sjukvård är en riskfylld och komplex verksamhet. Hälso-
            och sjukvården måste därför hela tiden dels arbeta systematiskt
            med patientsäkerhet och dels lära av sina misstag för att förbättra
            och utveckla kvaliteten och bekämpa ojämlikheter i vården. För
            att all personal ska känna sig trygg med att rapportera in avvikelser
            är det viktigt att misstag och tillbud används i lärande och förebyggande
            syfte och inte för att peka ut syndabockar även om självklart
            alltid felbehandlingar ska utredas och leda till konsekvenser
            för den som brister i ansvar. Det bör genomföras regelbundna vårdskadeundersökningar
            inom hälso- och sjukvården där data presenteras köns- och åldersuppdelat.
            Alla vårdskadeundersökningar ska åtföljas av särskilda åtgärdsprogram.
            Arbetet kräver naturligtvis flera insatser och bygger på att det
            bedrivs ett aktivt arbete över hela landet och i alla delar av
            vården. Det arbete som bedrivs idag med nationella riktlinjer
            och öppna jämförelser är ett bra första steg liksom satsningen
            på statliga stimulansmedel till landstingen om de uppfyller vissa
            krav. Den nya patientsäkerhetslagen är ett steg i riktning mot
            att titta på system och styrning snarare än att bara fokusera
            på enskilda mänskliga misstag. Tyvärr skedde införandet av den
            nya lagen på ett alltför snabbt och ogenomtänkt sätt. Socialstyrelsen,
            som tog över merparten av Hälso- och sjukvårdens ansvarsnämnds
            uppgifter, fick inte tillräckliga resurser för att sköta den viktiga
            klagomålshanteringen. Detta gjorde att tusentals ärenden försenades
            kraftigt. Det är av största vikt att Socialstyrelsen får de resurser
            som krävs för att hantera klagomålshanteringen. Regeringen måste
            noga följa denna fråga och vid behov vidta ytterligare åtgärder.
            Samhället måste kunna erbjuda tydliga kommunikationsvägar för
            patienter som blivit felbehandlade eller skadade av vården. Dessa
            patienter måste känna tryggheten i att veta att deras fall verkligen
            prövas. Det handlar om förtroende för hela sjukvårdssystemet.
          </p>
          <p xml:id="i-Fd2ess9kWtbjWQJKXdAGFX">
            Det är av fundamental betydelse för hela samhället och alla medborgares
            trygghet och säkerhet att nödnumret 112 fungerar på ett bra sätt.
            För den som befinner sig i en nödsituation räcker det med ett
            enda samtal till nödnumret 112 för att nå samhällets alla räddningsresurser.
            Det är SOS Alarm som på statens vägnar ansvarar för nödnumret
            112 och de möter varje dag tusentals människor som behöver hjälp
            i samband med olyckor och vid akuta sjukdomstillstånd. Under det
            senaste året har det kommit in ett antal anmälningar om att sjuka
            och nödställda ringt 112 men inte fått den hjälp som varit nödvändig.
            Misstag kommer alltid att kunna inträffa men Socialstyrelsen har
            gjort bedömningen att det finns problem med bedömningar och prioriteringar
            nationellt och därför gjort en landsomfattande granskning. Socialstyrelsen
            skriver i tillsynsrapport 2012 att det finns allvarliga brister
            som bland annat handlar om bedömning och prioritering av ambulansbehovet,
            personalens kompetens, samverkan mellan personalgrupper och mellan
            olika vårdgivare samt verksamhetens egenkontroll. Vissa (men inte
            alla) av de aktuella händelserna som klagomålen bygger på har
            varit av sådan allvarlig karaktär att de har medfört livshotande
            vårdskador, i vissa fall med dödlig utgång, medan andra har bedömts
            medföra risk för vårdskada. Enligt vårdgivaren beror de flesta
            uppmärksammade bristerna på att larmoperatören eller sjuksköterskan
            inte förstod graden av allvar i det inkomna samtalet och att det
            i första hand rör sig om kommunikationsproblem. Socialstyrelsen
            kommer att följa upp verksamheten för att se om brister åtgärdas.
            Staten äger 50 procent i SOS Alarm, och avtalet om nödnumret 112
            tecknas av Försvarsdepartementet. Kvaliteten i den hjälp och service
            som ges genom nödnumret 112 måste säkras. Staten har som hälftenägare
            ett ansvar för att kvaliteten i verksamheten säkras.
          </p>
          <head xml:id="i-TKeHgu7nULHnzVJ6zwc85r" type="h2">
            Nationella kvalitetsregister
          </head>
          <p xml:id="i-QLRm9gxV7Hvhz8bZ3Aa1XE">
            Kvalitetsregistren är en unik tillgång för hälso- och sjukvården
            men är också viktiga för medicinsk forskning, kliniska prövningar
            och industriell utveckling. Alla nationella kvalitetsregister
            innehåller personbundna uppgifter om problem/diagnos, behandling
            och resultat. När ett register är fullt utbyggt blir det möjligt
            att följa upp vad som utförs i sjukvården för alla patienter i
            landet på det område registret omfattar. Det är naturligtvis också
            möjligt att följa upp vad enskilda landsting, sjukhus eller kliniker
            åstadkommer. Syftet med kvalitetsregistren är att möjliggöra lärande
            och ständigt förbättringsarbete.
          </p>
          <p xml:id="i-njQQdJvayuFefrxQiipaZ">
            Hittills har kvalitetsregistren använts i relativt liten grad
            för klinisk forskning, men de forskningsresultat som har tagits
            fram har varit livsviktiga för patienterna. I den översyn av kvalitetsregistren
            som har gjorts bedöms att den vetenskapliga produktionen från
            kvalitetsregistren kan öka med 510 gånger. Här finns också stora
            möjligheter att attrahera internationellt forskningssamarbete.
          </p>
          <p xml:id="i-Y6nbY3e2Zj6At4fvNjPcmC">
            Den översyn av kvalitetsregistren som gjordes 2010 pekar på att
            det bland annat behövs en mer effektiv datainsamling till registren
            och en starkare nationell styrning av infrastrukturen. I dag finns
            problem med att vissa uppgifter dubbelregistreras i journalsystemen
            och kvalitetsregistren, vilket kan lösas genom att integrera strukturerade
            kvalitetsregister och nuvarande journalsystem. För att tiden ska
            räcka till är det viktigt att man inte behöver mäta allt utan
            kan koncentrera sig på att mäta rätt saker.
          </p>
          <p xml:id="i-5Wmz8SagKHtUgXEBzzo51j">
            Det behövs nationellt stöd och en organiserad samverkan mellan
            staten, sjukvårdshuvudmännen, forskningen och industrin för att
            alla register ska få tillräcklig finansiering och kvalitet, göras
            öppna och tillgängliga och användas i forskningssammanhang. Staten
            har ett huvudansvar för att denna utveckling kommer till stånd.
          </p>
          <head xml:id="i-UPwPKJm3HbK9GBokjEhe43" type="h2">
            Tid för vård
          </head>
          <p xml:id="i-LgGXopW1KTzXquMV6GGaxL">
            Hälso- och sjukvårdens personal upplever att en alltför stor
            del av arbetstiden upptas av annat än rent patientarbete. Intyg,
            resursfördelningssystem, dubbla eller tredubbla journalanteckningar
            och rapportering till olika register är exempel på aktiviteter
            som tar mycket tid från den direkta vården. Läkare, sjuksköterskor
            och övrig vårdpersonal behöver mer tid att jobba direkt med patienterna.
            Framgångsrikt utvecklingsarbete på olika sjukhus, kliniker och
            vårdcentraler runt om i landet visar att det går att ändra på
            organisation och arbetsmetoder för att frigöra mer tid för vård.
            Detta arbete måste spridas och tillämpas i hela hälso- och sjukvården
            samtidigt som staten ser över sina krav och regler för att frigöra
            tid för vård. Vi föreslår att staten och sjukvårdshuvudmännen
            gemensamt utarbetar ett handlingsprogram för att minska den tid
            vårdpersonalen måste ägna åt uppgifter som inte är till direkt
            nytta för patienterna. Uppskattningar har gjorts som pekar på
            att endast en tredjedel av tiden idag kan avsättas till direkt
            patientarbete. En målsättning skulle kunna vara att inom fem år
            minst hälften av arbetstiden ska kunna ägnas åt direkt patientarbete.
            En exakt målsättning måste naturligtvis analyseras ytterligare
            men det är viktigt att det sätts upp mål som går att följa upp.
            Det är av central betydelse att utvecklingsarbetet inte resulterar
            i minskade resurser till sjukvården. Den tid som frigörs ska användas
            till att förbättra vården och arbetsmiljön.
          </p>
          <head xml:id="i-TbBQp1koACYW42KWrx25zX" type="h2">
            Personalen i hälso- och sjukvården
          </head>
          <p xml:id="i-Bsc4sraJ16X5jAUDcSjG6E">
            Arbetsmiljön måste bli bättre i hälso- och sjukvården. Tunga
            lyft och en arbetsorganisation som sliter ut och tvingar inte
            minst många kvinnor att sluta i förtid måste ersättas med moderna
            arbetsplatser i vården som är hälsosamma och utvecklande. För
            oss är det självklart att all hälso- och sjukvårdspersonal ska
            arbeta i en bra arbetsmiljö under kollektivavtalsenliga villkor
            och ha meddelarskydd, oavsett om arbetsgivaren är privat eller
            offentlig.
          </p>
          <p xml:id="i-ETtCkG8DEknjfZQmoUcbDg">
            Inom offentligt driven vård och omsorg har personalen en grundlagsskyddad
            rätt att påtala missförhållanden och till exempel prata med journalister.
            Arbetsgivaren är förbjuden att till exempel ta reda på vem som
            har pratat med medier. Trots detta finns det alltför många inom
            den offentliga omsorgen som drar sig för att berätta om brister
            och fel. Lex Sarah gör att alla anställda är skyldiga att påtala
            missförhållanden, men många tvekar att slå larm inom såväl offentlig
            som privat vård på grund av risk för obehag eller repressalier.
            En viktig skillnad är dock att privatanställda inte anonymt kan
            lämna ut uppgifter om missförhållanden utan att riskera disciplinpåföljd
            av arbetsgivaren. De anställda måste själv kunna bedöma om missförhållandena
            är så allvarliga att det är ett Lex Sarah-ärende, annars riskerar
            de till och med skadestånd för att ha avslöjat företagshemligheter.
            Detta är helt orimligt. Hur vården och omsorgen av våra gamla,
            ofta sjuka och sköra, bedrivs får aldrig vara en företagshemlighet.
          </p>
          <p xml:id="i-3ExvuZmWHQ5QNW8XU9y4yQ">
            Personalen är den viktigaste kvalitetsfaktorn, de måste ha rättigheter
            och möjligheter att diskutera vårdens kvalitet utan att riskera
            bestraffning. De fackliga organisationerna har länge drivit denna
            fråga, utan framgång. Riksrevisionen har i en rapport (RiR 2008:21)
            uppmärksammat frågan och föreslagit att personalens meddelarskydd
            ska stärkas. Det är nu hög tid att stärka kvalitetskontrollen
            och personalens rättigheter i den privata vården och omsorgen.
            Det är viktigt att alla entreprenadavtal med privata utförare
            inom vård och omsorg omfattar personalens rätt till meddelarskydd.
            Men det räcker inte. Ett fullgott skydd kräver lagstöd. Regeringen
            har efter omfattande kritik pressats att starta en utredning i
            frågan trots att man tidigare varit emot en lagstiftning i frågan.
            Redan i juni 2011 utlovade regeringen en utredning i frågan. Utredningen
            tillsattes dock först ett år senare, i juni 2012, och har i uppgift
            att titta på hur meddelarskyddet kan stärkas framför allt i sådan
            skattefinansierad verksamhet som avser vård, skola och omsorg
            samt att analysera och beakta kritik mot tidigare förslag om stärkt
            meddelarskydd. Med dessa vaga utfästelser är det högst oklart
            om det kommer ett förslag i frågan från regeringen som ger privatanställda
            i vård och omsorg meddelarskydd. Vi föreslår mot denna bakgrund
            att regeringen får ett tydligt uppdrag av riksdagen att återkomma
            med ett förslag till lagändring som ger all personal inom offentligt
            finansierad vård och omsorg fullt meddelarskydd.
          </p>
          <head xml:id="i-Rtcqr4MCC3M4tVmAygbm3p" type="h2">
            En modern it-strategi för hälso- och sjukvården
          </head>
          <p xml:id="i-96bR5ZbeLvH1gbegApp4rr">
            Det finns enorma möjligheter att med hjälp av informations- och
            kommunikationsteknik förbättra och utveckla vården för patienterna.
            En väl utvecklad it-infrastruktur leder till att vårdpersonalen
            kan ägna mer tid åt patienterna och anpassa vården till varje
            patients behov.
          </p>
          <p xml:id="i-XFPGFmf8SbETzKnXgH8f1P">
            När it används som ett strategiskt verktyg i alla delar av vården
            kan de samlade vårdresurserna utnyttjas på ett mer effektivt sätt.
            Men för att detta ska bli verklighet krävs en nationell och uthållig
            kraftsamling.
          </p>
          <p xml:id="i-J8imgsSGzGfa91BC4zrAty">
            Att utveckla journalhanteringen i vården är en nödvändighet.
            Målet bör vara en patient en journal. Journalerna är idag splittrade
            och svåröverskådliga. Olika personalkategorier för var sin journal
            med dubbelarbete som följd. All information om en patient ska
            samlas på ett ställe så att patienten slipper berätta sin sjukdomshistoria
            vid varje ny vårdkontakt. Patienten ska ha tillgång till sin egen
            journal. Det administrativa arbetet minskar, tid spars och patientsäkerheten
            ökar.
          </p>
          <p xml:id="i-CtACYywwL9xhKgwhQBvT8m">
            Den socialdemokratiska regeringen påbörjade arbetet med en nationell
            it-strategi i bred samverkan med centrala aktörer. Den nuvarande
            regeringen har inte tillräckligt prioriterat arbetet med den nationella
            it-strategin. Många bra förslag som skulle kunna underlätta och
            effektivisera arbetet både för personal och för patienter har
            inte fullföljts. Det finns alltför många olika it-system inom
            vården som inte är kompatibla med varandra. Det ofullbordade it-arbetet
            har istället för att rationalisera vården inneburit tidstjuvar
            och merarbete. Det är samtidigt viktigt att inte låsa in sig i
            stora dyra system där kostnaderna drar iväg på grund av monopolsituationer.
            Därför bör användandet av öppna standarder vara norm. Syftet ska
            vara att förenkla och effektivisera både tidsmässigt och ekonomiskt.
            Den nationella it-strategin måste bli mer kraftfull och ha tydliga
            mål och tidsplaner.
          </p>
          <p xml:id="i-2BGfcNxTxQZtE8g7JV7W7t">
            Ett modernt utnyttjande av it handlar också om att utveckla lösningar
            direkt för patienten. Många människor, oavsett ålder, behöver
            hjälp med att hålla ordning på information som har med den egna
            hälsan att göra. Det är svårt att minnas vilken antibiotika läkaren
            ordinerade sist, vilka vaccinationer som är gjorda eller vilket
            knä som smärtade för tio år sedan. På samma sätt som de flesta
            människor idag har ett bankkonto på internet kan man ha ett säkert
            konto för att samla information som rör hälsan. Hälsokontot ska
            vara individuellt. Ingen annan än den som har hälsokontot ska
            ha tillgång till informationen. Kontot ska vara lika säkert som
            ett bankkonto. Ett hälsokonto kan till exempel innehålla den egna
            journalen, kortfattad information från vårdcentraler, sjukhus
            och hemsjukvård, information från apoteket, tandläkaren, optikern,
            vaccinationer, utlandsvård etc., läkemedelsförteckning, personliga
            minnesanteckningar. På sikt ska det också finnas möjlighet att
            ha direkt kontakt med vården. Vi har lagt förslag om hälsokonto
            under flera år och stödet för ett sådant har successivt ökat.
            Vi ser därför positivt på att regeringen nu bedömer att ett fullt
            utbyggt hälsokonto ska finnas tillgängligt under 2014 men kommer
            att bevaka frågan mot bakgrund av risken för förseningar eller
            omprioriteringar.
          </p>
          <head xml:id="i-DLB3g795frQnPrXQAqYR5M" type="h2">
            Hälsofrämjande och jämlik hälso- och sjukvård
          </head>
          <p xml:id="i-RpS1gwyoRKKW4n5vzCLXtb">
            Primärvården har en central betydelse för det sjukdomsförebyggande
            hälsoarbetet och för en jämlik hälsa. Internationell forskning
            visar att en bra primärvård är den del av sjukvården som har störst
            betydelse för folkhälsan. Utan en bra primärvård utnyttjas inte
            den samlade hälso- och sjukvårdens resurser på bästa sätt. Men
            det är inte bara primärvården som bär ansvar för ett sjukdomsförebyggande
            hälsoarbete. Även sjukhusen har en viktig hälsofrämjande roll.
          </p>
          <p xml:id="i-CDT9LjJda1DgmhuVVF8SW3">
            Att vårdkedjor fungerar väl och att människor har vetskap om
            att sjukhusvården finns tillgänglig med god kompetens och hög
            kvalitet den dag de själva eller anhöriga behöver den har i sig
            en viktig hälsofrämjande funktion. Hur vården ges och personalens
            bemötande har stor betydelse, men även sådant som lokalernas utformning,
            väntetider och den mat som serveras. Hälso- och sjukvården ska
            inte bara vara åtgärdande, utan också hälsofrämjande. Det får
            tydliga konsekvenser. Det gäller t.ex. hur mycket man arbetar
            med livsstilsråd, uppföljning efter inläggning, kontakter med
            primärvården och samhället i övrigt.
          </p>
          <p xml:id="i-93EYdLCFUzfH5p13AXsBdu">
            En avgörande fråga är att resurserna styrs dit där behoven är
            störst. Ersättningssystemets utformning styr vårdens prioriteringar
            och därför får man olika effekter av vårdvalssystem beroende på
            hur systemet ser ut. Ersättningssystemen inom primärvården ska
            utformas så att hälsans bestämningsfaktorer tillsammans med sjuklighet
            och vårdtyngd styr resurserna.
          </p>
          <p xml:id="i-QkeCUbfdQgpxogbCBvCVRH">
            Ersättningssystemen bör premiera hälsofrämjande och sjukdomsförebyggande
            insatser för alla åldersgrupper, teamarbete och hög tillgänglighet.
            Förebyggande arbete ska tydligt ingå i primärvårdens uppdrag.
            Arbetet med att omvandla vårdcentraler till hälsocentraler ska
            främjas. Det innebär exempelvis att vårdcentraler erbjuder insatser
            för rökavvänjning, alkoholrådgivning, kostrådgivning samt skadeförebyggande
            arbete inom äldreomsorgen och läkemedelsgenomgångar. I de fall
            man vet att livsstilsförändringar ger lika stor eller större effekt
            som läkemedel och då läkaren bedömer att det är möjligt bör detta
            i första hand prövas och följas upp. Fysisk aktivitet på recept
            (FAR) är framgångsrikt. I samarbete med andra aktörer inom friskvårdsområdet
            kan detta utvecklas och förbättras. Samverkan mellan olika personalgrupper
            är en nödvändig förutsättning för ett arbete som utgår från en
            helhetssyn på människan och möjlighet att möta mångskiftande vårdbehov
            och socialmedicinsk problematik.
          </p>
          <p xml:id="i-QcnCbVnmqbenimQFyX9JFP">
            En problematik som behöver uppmärksammas gäller rehabiliteringen.
            Patienters möjlighet till god rehabilitering har försvagats efter
            vårdvalsreformen. En grundläggande orsak är oklarheten kring primärvårdens
            ansvar och uppdrag i den tidiga rehabiliteringen. De som inte
            har en arbetsgivare som köpt rehabiliterande tjänster riskerar
            att helt bli utan en viktig del av sin hälso- och sjukvård. En
            ytterligare orsak är att vissa vårdvalsmodeller inte gynnar teamarbete,
            vilket ger en hälso- och sjukvårdsstruktur rakt motsatt den som
            Rehabiliteringsrådet förordar i sitt betänkande.
          </p>
          <p xml:id="i-G45V9uqRbAyTwqPBXCULUt">
            Vi föreslår att regeringen får i uppdrag av riksdagen att återkomma
            med ett förslag till förtydligande av hälso- och sjukvårdslagen
            (HSL) om att ersättningssystemen i vården ska utformas så att
            de premierar hälsofrämjande och sjukdomsförebyggande insatser,
            med ett jämlikhetsperspektiv.
          </p>
          <p xml:id="i-6MQpteiXVMEfYETFQjsHah">
            Vi vill att människor ska ha inflytande över sin hälso- och sjukvård.
            Medborgare ska ha rätt att välja vårdcentral och läkare. På denna
            punkt är vi ense med regeringen. Vi är dock kritiska till hur
            lagarna för detta har utformats. Vi menar att de gällande lagarna
            LOV (lagen om vårdval) och lagen om vårdval i primärvården har
            stora och avgörande brister. Lagarna innebär fri etablering för
            företag inom välfärdsområdet och hindrar därmed landstingen/regionerna
            att utforma och utveckla modeller för en god primärvård utifrån
            medborgarnas behov. Fri etablering innebär att landstingen/regionerna
            blir tvungna att tillåta vårdföretag att etablera sig där de finner
            det mest lönsamt. Det finns en risk att utbudet av primärvårdsenheter
            blir lägre i mer kostnadskrävande områden om inte ersättningssystemet
            tar tillräcklig hänsyn till sjuklighet och sociala skillnader
            (se till exempel kritiken mot utformningen av Vårdval Stockholm).
            Det är oacceptabelt att marknadsmekanismer ska sätta spelreglerna
            för en behovsstyrd verksamhet. Det måste finnas möjlighet för
            den som finansierar vården att vid behov diskutera och styra etableringar
            av privata aktörer.
          </p>
          <p xml:id="i-WWhignnwboRU1BWHgyjF17">
            LOV möjliggör även för privata utförare (men inte för offentliga)
            att sälja tilläggstjänster. Det öppnar för en tudelning av vården
            som leder till att det blir plånboken och inte behoven som styr.
            Det kan på sikt att leda till att den offentligt finansierade
            vården urholkas. Risken är stor att det skapas en lägsta nivå
            som alla har tillgång till och den som vill (och har råd) kan
            köpa tjänster eller behandlingar utöver detta. En demokratiskt
            styrd och solidariskt finansierad vård som ges efter behov är
            en grundläggande del av den svenska välfärden. Det är viktigt
            att medborgarna har valmöjlighet. Det är medborgarna som ska ha
            rätt att välja vårdgivare, inte vårdföretagen som ska välja patienter.
            Denna fråga behöver ses över så att inte svensk sjukvård och äldreomsorg
            utvecklar system som ökar skillnaderna i förutsättningar istället
            för att minska dem.
          </p>
          <head xml:id="i-AgmVg2NkGdeYX4E7P6QmJZ" type="h2">
            Fri etablering i specialistsjukvården
          </head>
          <p xml:id="i-5uKo2G6t7qt53XffzkJL4J">
            Den borgerliga regeringen tillsatte under förra mandatperioden
            en utredning som skulle titta på frågan om valfrihetssystem i
            den öppna specialistsjukvården. Utredningen föreslog en lag om
            vårdgivaretablering (LOVE) som går ut på att vårdgivare ska kunna
            etablera sig fritt inom den öppna specialistvården. Taxan skulle
            bestämmas av en nationell myndighet. Kritiken mot förslaget har
            varit stark. Landstingen skulle få ytterst begränsade möjligheter
            att påverka vilka etableringar som sker. Genom att införa nationella
            taxor för samtliga legitimerade yrkesgrupper får landstingen svårare
            att kontrollera kostnaderna och planera sin verksamhet. Med LOVE
            är tanken att tvinga landstingen/regionerna att acceptera privata
            etableringar.
          </p>
          <p xml:id="i-3t7mWnZUvT6ef4Jvnkzvzd">
            Vi tror inte på idén om lagstadgad fri etablering i specialistsjukvården.
            Det slår sönder fungerande vårdkedjor och gör det helt omöjligt
            för landstingen att planera, lokalisera och bygga upp en effektiv
            specialistsjukvård. Det är snarare så att det behövs en samordning
            över nuvarande landstingsgränser för att hushålla med de resurser
            som finns. Privata vårdgivare kan spela en roll i specialistsjukvården
            men detta bör regleras genom vårdavtal snarare än genom fri etablering.
          </p>
          <p xml:id="i-S599rZX4rWPy4Kt7S6mNQs">
            Regeringen har inte lagt fram något förslag om införande av LOVE,
            däremot försöker regeringen genom stimulansbidrag styra landstingen
            att införa etableringsfrihet. Vi anser inte att detta är en fråga
            som staten ska engagera sig i och vi avvisar därför det tidsbegränsade
            stimulansbidrag till landstingen som infördes från 2012 och som
            syftar till att öka användningen av LOV i specialistsjukvården
            (för 20132014 uppgår det till 100 miljoner årligen på anslag 1:6
            Bidrag till folkhälsa och sjukvård).
          </p>
          <head xml:id="i-8jRgAoLFKycQVPaz9rU2Co" type="h2">
            Jämställd hälso- och sjukvård
          </head>
          <p xml:id="i-DTURB7SgtVmo7BrujooVmj">
            Socialstyrelsen och olika forskarrapporter har vid flera tillfällen
            redovisat analyser av vårdens jämställdhet. De visar att det fortfarande
            förekommer vissa systematiska (och omotiverade) skillnader i bemötande
            och omhändertagande av kvinnor jämfört med män. Det kan handla
            om att kvinnor får sämre behandlingar, ges äldre billigare mediciner
            eller att de oftare får felaktiga diagnoser. Socialstyrelsen pekar
            på att framsteg görs och att erfarenheterna visar att förändringar
            är möjliga att åstadkomma enbart genom att synliggöra rådande
            förhållanden. Att nå ökad jämställdhet i vården kräver ett brett
            och långsiktigt arbete med sikte på forskning, behandlingsmetoder
            och attityder. Kvinnor och män ska utifrån sina behov behandlas
            likvärdigt i sjukvården när det gäller resurser och insatser.
            Vi föreslår en nationell genomförandeplan för jämställd sjukvård.
            Centralt i en sådan plan är ökad och mer spridd kunskap om hur
            könsfaktorer påverkar vården. Det behövs också mer forskning för
            att belysa vilka könsskillnader som finns och hur de uppkommer.
            Ökat fokus på jämställdhet och genus på vårdutbildningarna på
            gymnasiet och högskolan samt i vidareutbildningar för personal
            inom hälso- och sjukvården är också av central betydelse för att
            få en jämställd vård. Arbetet med könsuppdelad vårdstatistik bör
            fortsätta och jämställd vård bör vara ett eget uppföljningsområde
            i de nationella jämförelserna. Att nå ökad jämställdhet i vården
            kräver ett brett och långsiktigt arbete med sikte på forskning,
            behandlingsmetoder och attityder. Kvinnor och män ska utifrån
            sina behov behandlas likvärdigt i sjukvården när det gäller resurser
            och insatser.
          </p>
          <head xml:id="i-W2ghDqcgUijkLrWWYR1hTC" type="h2">
            Myndighetsstrukturen
          </head>
          <p xml:id="i-N5TbAgZQuxAXRhCSkAUAtK">
            Socialdemokraterna föreslog redan i budgetmotionen inför 2010
            att det skulle göras en översyn av myndighetsstrukturen på Socialdepartementets
            verksamhetsområde. Det handlade dels om att tydliggöra ansvarsfördelningen,
            dels om att effektivisera arbetet. Vi tror inte det är optimalt
            att ha ett dussin myndigheter på detta område.
          </p>
          <p xml:id="i-SjjxpxKGFGoEtEE3YwwRw4">
            De borgerliga partierna var själva före 2006 inne på att minska
            antalet myndigheter men resultatet har blivit fler myndigheter
            på Socialdepartementets område. Så småningom tillsatte dock regeringen
            en utredning (Statens vård- och omsorgsutredning) som i sitt slutbetänkande
            våren 2012 föreslog att tolv av dagens myndigheter och organisationer
            ersätts av fyra nya myndigheter som är inriktade på dessa huvuduppgifter:
          </p>
          <list style="ul">
            <item xml:id="i-XTrR6tSTinxBVa5u1nWXYD">
              Utveckling och spridning av kunskap.
            </item>
            <item xml:id="i-GdBi7s7m4tMS1GvnvsRk8n">
              Inspektion som tryggar bra kvalitet i alla verksamheter.
            </item>
            <item xml:id="i-CR4r4HczS8R6de1Lz4vKJM">
              Gemensamma it- och kommunikationslösningar.
            </item>
            <item xml:id="i-M2EVAsdVBzywSpMwVJjybz">
              Överblick som ger förmåga att hantera långsiktiga utmaningar.
            </item>
          </list>
          <p xml:id="i-5yzC9P7PMpbcUNu2mzrtgQ">
            Vi är positiva till utredningens inriktning. Vi delar utredningens
            bedömning att statens arbete på området är alltför splittrat.
            Till exempel finns det vid sidan av Socialstyrelsen särskilda
            myndigheter för läkemedel, tandvårds- och läkemedelsförmåner,
            medicinsk utvärdering, smittskydd, folkhälsa, handikappolitisk
            samordning och medicinsk-etiska frågor. Flera myndigheter bedriver
            inspektion. På it-området görs satsningar som skulle behöva vara
            mer samordnade. Den övergripande statliga styrningen skulle också
            kunna bli effektivare med hjälp av bättre stöd för långsiktiga
            prioriteringar. Dagens myndighetsstruktur har vuxit fram stegvis.
            Nya myndigheter har skapats vid olika tillfällen, för att möta
            olika behov, utan någon samlad bild av hur helheten ska fungera.
            Stora delar av den nationella samordningen utvecklas idag genom
            frivilligt samarbete mellan kommuner, landsting, yrkesgrupper
            och andra. Det är bra, men staten behöver också förstärka sin
            förmåga att bidra och styra när så behövs. Staten behöver dessutom
            vidareutveckla sitt arbete med regler, godkännanden, tillstånd,
            legitimationer och tillsyn. Utredningens förslag ger en långsiktigt
            hållbar statlig grundstruktur som kan vidareutvecklas successivt.
          </p>
          <p xml:id="i-PfXE6AuARE4BoH5YEMHvr9">
            Regeringen har valt att inte invänta remissinstansernas synpunkter
            på utredningen. Istället har man fattat beslut om att en särskild
            utredare ska förbereda och genomföra bildandet av en ny tillsynsmyndighet
            för hälso- och sjukvård och socialtjänst. Nuvarande tillsynsverksamhet
            enligt patientsäkerhetslagen, socialtjänstlagen och lagen om stöd
            och service till vissa funktionshindrade vid Socialstyrelsen bryts
            ut och en ny renodlad tillsyns- och tillståndsmyndighet (Inspektionen
            för vård och omsorg) inrättas under 2013. Vi har inget emot tanken
            på en renodlad tillsynsmyndighet (ett förslag som följer utredningen)
            men vill understryka vikten av att den totala processen inte avstannar.
            Utredningens förslag och remissinstansernas synpunkter behöver
            analyseras och regeringen bör därefter lägga fram ett samlat förslag
            om myndighetsstrukturen på Socialdepartementets område. Detta
            bör riksdagen som sin mening ge regeringen till känna. Om ett
            särbeslut ska tas om ny tillsynsorganisation måste det förberedas
            och genomföras utifrån en realistisk tidsplan. Så skedde inte
            när Socialstyrelsen efter initiativ från regeringen under förra
            mandatperioden i allt för snabb takt fick ta över tillsynsuppgifter
            från andra myndigheter (Hälso- och sjukvårdens ansvarsnämnd och
            länsstyrelserna). Konsekvensen av regeringens forcerade och orealistiska
            planering den gången blev ett organisatoriskt kaos med långa handläggningstider.
            Detta får inte upprepas.
          </p>
          <head xml:id="i-UYtuPu4ntwY8dMAAhg4L1x" type="h2">
            Driftsformer i hälso- och sjukvården
          </head>
          <p xml:id="i-K8acntuQSRUM8omaK5fn3g">
            För oss socialdemokrater är kvalitet och likvärdighet viktigast
            i hälso- och sjukvården. I flera borgerligt styrda landsting och
            regioner har det genomförts och planerats omfattande privatiseringar
            av hälso- och sjukvårdsverksamheter utan annat syfte än att privatisera
            gemensam egendom och gemensamma uppgifter. Ibland sker dessa utförsäljningar
            genom att verksamhet mer eller mindre slumpas bort. Vi motsätter
            oss denna politik. Kvalitet och likvärdighet, patientnytta och
            säkerhet ska styra sjukvården, inte privatiseringar av ideologiska
            skäl. Vi föreslår en lag om investeringsskydd så att skattefinansierad
            verksamhet inte kan säljas ut till privata ägare till underpris.
          </p>
          <p xml:id="i-GFSDFJWbeRieMJJ5U4q61n">
            Samtidigt är vi inte negativa till alternativ i vården. Det är
            inte självklart att en offentligt driven vårdcentral håller hög
            kvalitet bara för att den drivs offentligt. Motsvarande förhållande
            gäller även privat driven verksamhet. Däremot finns det många
            goda exempel på vårdcentraler, läkarmottagningar, sjukgymnastik
            med mera som drivs av dem som jobbar där eller av företag eller
            idéburna ideella aktörer på uppdrag av landstinget.
          </p>
          <p xml:id="i-B8UJCA5vD27KGN78SKwpFB">
            Ingen som söker vård inom den offentligt finansierade hälso-
            och sjukvården ska behöva riskera att lönsamhetskalkyler görs
            innan behandling sätts in. Vi motsätter oss varje lösning som
            innebär att man med privata medel, till exempel genom privata
            försäkringar tillåts köpa sig förtur (gräddfiler) till offentligt
            finansierad vård. Därför måste det finnas regler för privata utförares
            medverkan i den offentligt finansierade hälso- och sjukvården.
            Alla människor ska ha rätt att vid behov få tillgång till vård
            med hög kvalitet. Det ska bara vara hälsotillståndet som avgör
            när och hur du blir behandlad i hälso- och sjukvården, inte plånboken
            eller tillgången till privata försäkringar. Vi föreslår att gräddfiler
            för privatbetalande patienter inte ska vara tillåtet i den offentligt
            finansierade vården. Detta bör regleras i lag.
          </p>
          <p xml:id="i-R1uJZXpP219aE56QMp2yeV">
            Vi tror att det finns ett stort utrymme för att utveckla närsjukvården
            genom att ta till vara personalens engagemang. Vi ser positivt
            på att många vård- och hälsocentraler drivs i former där personalens
            egna engagemang får stort utrymme. Det kan ske i form av privat
            företagande, kooperativ eller ideell organisation. Men det kan
            också ske som en självstyrande enhet (intraprenad) inom landstinget/regionen
            med stora frihetsgrader och stort eget ansvar. Kvalitet och resultat,
            patientsäkerhet och tillgänglighet bör styra vårdens prioriteringar
            inte driftsformer eller snäva lönsamhetskalkyler.
          </p>
          <p xml:id="i-JhuPaik4FpEh6b4R98ziHr">
            Nästan alla svenska sjukhus som finansieras gemensamt drivs idag
            offentligt. Så ser det också ut i många jämförbara länder. Många
            av sjukhusen utgör komplexa och högt kvalificerade nav i sjukvårdens
            vårdkedjor och förändringar av dessa påverkar vården i många andra
            delar. Att bryta ut och avhända sig ansvaret för sjukhusen riskerar
            att slå sönder fungerande vårdkedjor för patienten och försämra
            samverkan inom alla delar av vården. Vi vill därför inte sälja
            ut eller privatisera sjukhus .
          </p>
          <p xml:id="i-XXDHW5F7XwEpEsDbTPyToD">
            Universitets- och regionsjukhusen har central betydelse för att
            ge högkvalitativ vård och jämlik vård över hela landet. Dessa
            sjukhus är avgörande för hela sjukvårdens infrastruktur. Sjukhusen
            har en avgörande betydelse för landstingens möjlighet att leva
            upp till lagstadgat ansvar för vården vilket gör dem olämpliga
            att privatisera. Det är landstingen och regionerna som ansvarar
            för hur sjukvården ska organiseras och det är där de olika politiska
            alternativen ställs mot varandra. Universitets- och regionsjukhusen
            har central betydelse för utbildning och praktik för hälso- och
            sjukvårdens personal. Vi föreslår att det inte ska vara tillåtet
            att sälja, privatisera eller stycka upp universitets- och regionsjukhus.
            Detta bör regleras i lag.
          </p>
          <head xml:id="i-Qn6imxSy1cuD4n9qqhuJFE" type="h2">
            Organdonation
          </head>
          <p xml:id="i-AR6bsy3jL8EoJMfE853tRZ">
            Väntelistan för en organtransplantation är lång. Varje år genomförs
            omkring 600 organtransplantationer och 800 vävnadstransplantationer.
            Varje människa har rätt att själv bestämma om man vill donera
            eller inte. Bristen på organ och vävnader är stor och det är därför
            viktigt att fler människor än i dag tar ställning till om man
            är positiv till organdonation eller inte. Som en följd av bristen
            på organ avlider många innan de får möjlighet att bli transplanterade.
          </p>
          <p xml:id="i-yBAQ3ykRrepya72JkZZKk">
            En majoritet av svenska folket har i olika undersökningar svarat
            ja på frågan om de kan tänka sig att donera organ efter sin död.
            Många av dem som är positiva har dock inte anmält det till Donationsregistret.
            Inom sjukvården har olika frågor ställts kring vad som bör gälla
            vid organdonation och vård av döende patienter. Eventuella förändringar
            av nuvarande lagstiftning och hantering måste dock föregås av
            grundliga överväganden.
          </p>
          <p xml:id="i-GfkacEQL6AymTFzoyQbaVb">
            Vi föreslår att regeringen tar initiativ till en översyn av nuvarande
            regler och hantering och lägger fram förslag om hur fler organ
            ska kunna tillvaratas och användas för donation. Frågan inrymmer
            en rad olika etiska överväganden. Ett förslag som bör övervägas
            för att få fler att ta ställning till organdonation är att göra
            det möjligt att meddela sin vilja med ett kryss på deklarationsblanketten.
            Det bör också undersökas om sjukvården ska kunna få titta i donationsregistret
            redan innan patienten avlidit för att kunna göra förberedelser
            för organdonation. Det bör vidare prövas om sjukvården under en
            kort och begränsad tid ska få fortsätta intensivvården även när
            hoppet att rädda patientens liv är ute om det innebär att man
            kan tillgodose en patients önskan att donera organ.
          </p>
          <head xml:id="i-LMN2yjYMAt4xJrejuSGAWP" type="h2">
            Hbt-personers hälsa
          </head>
          <p xml:id="i-9jp64wSrg1y1tpZFU8TYKi">
            Majoriteten av hbt-personer har en god hälsa. Det visar undersökningar
            som bland annat Folkhälsoinstitutet gjort (2006). Studien visade
            att hbt-personer generellt tycks ha en god hälsa men att det i
            hbt-gruppen trots detta finns en betydligt större andel individer
            med sämre hälsa än i den övriga befolkningen. Hbt-personer möts
            fortfarande av fördomar och kränkningar och detta påverkar deras
            hälsa.
          </p>
          <p xml:id="i-TEdAxfFGAXoBxaVGW84xrR">
            Ungdomsstyrelsens rapport Hon, hen, han från 2010 redovisar att
            en fjärdedel av de unga homo- och bisexuella kvinnorna någon gång
            har försökt ta livet av sig. Drygt 40 procent av transpersonerna
            uppger att de blivit utsatta för kränkande behandling de senaste
            tre månaderna. Varannan transperson har övervägt att ta livet
            av sig. Bland de unga homosexuella och bisexuella är det 65 procent
            av kvinnorna och 48 procent av männen som har blivit bemötta på
            ett kränkande sätt. Vanligast är att unga hbt-personer utsätts
            för kränkande behandling i skolan. Många unga homosexuella, bisexuella
            och transpersoner har lågt förtroende för polisen, skolan, socialtjänsten
            och Arbetsförmedlingen på grund av att de känner sig diskriminerade
            i mötet med personalen.
          </p>
          <p xml:id="i-AJG5TLUcpJyxuSD35NrayC">
            Många unga hbt-personer upplever diskriminering i samhället och
            att de blir kränkta av skola, vård, Arbetsförmedlingen och socialtjänsten.
            De är även missnöjda med polisens bemötande vid anmälan av övergrepp.
            Bland de unga homosexuella och bisexuella är det 65 procent av
            kvinnorna och 48 procent av männen som de senaste tre månaderna
            har blivit bemötta på ett kränkande sätt. Även en stor andel av
            transpersonerna, 41 procent, upplever att de har blivit utsatta
            för kränkande behandling de senaste tre månaderna. Tendensen är
            densamma i Folkhälsoinstitutets nationella folkhälsoenkät som
            varje år mäter befolkningens levnadsvanor och självupplevda hälsa.
            Unga hbt-personer har lågt förtroende för samhällets institutioner
            vilket kan leda till att de undviker att ta kontakt med dem även
            om de behöver hjälp.
          </p>
          <p xml:id="i-PDHS5aKHrpzKjTmYnBP9dE">
            Vårdens bemötande har stor betydelse för viljan att söka och
            ta emot hjälp. Det är viktigt att hälso- och sjukvården inte uppträder
            fördomsfullt eller okunnigt. Alla människor har rätt att bli bekräftade
            och få vård och omsorg utifrån sina förutsättningar. Många har
            vittnat om hur bristande kompetens kring dessa frågor hos vårdpersonalen
            har skapat problem. Vi föreslår att regeringen ser över möjligheterna
            att ta ytterligare initiativ för att stödja sjukvårdshuvudmännens
            arbete med attityder och kunskap när det gäller bemötande i vården.
            Forskning kring hbt-personers hälsa bör stimuleras. hbt-perspektivet
            ska tas upp på vårdutbildningarna i gymnasiet och högskolan och
            i fortbildning. Hbt-personers hälsa ska kontinuerligt följas upp
            och belysas när folkhälsoundersökningar görs.
          </p>
          <p xml:id="i-HvnW8xunF5zeAPn5qtfWP7">
            Särskilt viktigt är att ungdomsmottagningarna har en fullgod
            hbt-kompetens. Unga hbt-personer som besöker mottagningarna ska
            vara säkra på ett gott och kompetent bemötande. Vi föreslår därför
            att Socialstyrelsen ges i uppdrag att ta fram ett system för hbt-certifiering
            för landets samtliga ungdomsmottagningar.
          </p>
          <p xml:id="i-4jP33KELBiv7LwqYHkvMN4">
            Vi föreslår också att regeringen tillsätter en utredning med
            uppgift att skapa en samlad verklighetsbild av levnadsvillkoren
            för transpersoner i Sverige. Därigenom får vi bättre förutsättningar
            att stärka deras ställning i samhället.
          </p>
          <head xml:id="i-QaCHUteecZaykcSY9qGK9y" type="h1">
            Hiv/aids
          </head>
          <p xml:id="i-47V6r7EFLmXci62hSqYWam">
            Vi vill att det genomförs en särskild informationskampanj angående
            hiv. Vi föreslår i budget för 2013 10 miljoner till en särskild
            satsning på informationskampanj angående hiv. År 2006 antog riksdagen
            på förslag från den socialdemokratiska regeringen en nationell
            strategi mot hiv/aids. Målet var att halvera antalet nysmittade
            i vårt land på tio års sikt. Det är ett fullt realistiskt mål
            men kräver ett intensifierat arbete. Under ett antal år har regeringens
            anslag legat still på en miniminivå trots att problemen inte på
            något sätt minskat. Även om siffrorna varierar mellan enskilda
            år finns det en svagt ökande trend av rapporterade fall av hiv-infektion
            i Sverige sedan 2003. Detta är inte förvånande. Informationsinsatser
            är en färskvara och behöver förnyas. Samtidigt måste samhället
            hjälpa och stödja de personer som idag lever i Sverige som hiv-positiva.
            Samhället har ett stort ansvar för att minska den inhemska smittspridningen.
            Män som har sex med män är en särskilt utsatt grupp. Dessbättre
            behöver dagens generation inte vara med om att begrava nära vänner
            som dött i aids. Men det påverkar säkert också riskmedvetandet
            och gör det angeläget att samhället går in med olika informationsinsatser.
            De stora informationsinsatser som gjordes under tidigare årtionden
            har ingen verkan nu och många ungdomar var inte ens födda när
            dessa kampanjer genomfördes som mest intensivt. Utvecklingen har
            påtalats och varit känd för regeringen under flera år. Men uppenbarligen
            har inte detta lett till insikten att det behövs något initiativ
            från regeringens sida.
          </p>
          <p xml:id="i-JX4dHtw99V8LcQ2GTavsqn">
            När det gäller det preventiva arbetet mot hiv och andra smittsamma
            sjukdomar har den borgerliga regeringens budgetpropositioner aldrig
            innehållit några nya satsningar eller initiativ. Det kommer inte
            att vara en hållbar strategi. Könssjukdomarna ökar igen och det
            finns tecken på att kondomanvändningen har gått ned i bland annat
            ungdomsgrupperna. Staten måste intensifiera sina insatser när
            det gäller smittskydd och insatser mot hiv. Ett intensifierat
            arbete bör bland annat bestå av särskilda informationsinsatser
            kring smittskydd och hiv och därför behövs ett riktat anslag för
            detta. Informationskampanjen ska vara ett komplement till övriga
            nödvändiga åtgärder: en översyn av smittskyddslagen, metoder att
            ge lärarna stöd när det gäller att på ett fördomsfritt och kunskapsbaserat
            sätt undervisa om sex och samlevnad, insatser för att utveckla
            ungdomsmottagningarnas verksamhet samt sprututbytesprogram på
            de ställen där det görs bedömningen att det kan bidra till minskad
            smittspridning.
          </p>
          <head xml:id="i-NyyRnuB9jnELP2cjxCDMA2" type="h1">
            Läkemedel
          </head>
          <p xml:id="i-Spkym6ve1NMdwCakYLkpfC">
            Läkemedel är idag den i särklass vanligaste behandlingsmetoden
            inom vården och kommer i framtiden att bli än viktigare. Tack
            vare framgångsrik forskning och utveckling blir det möjligt att
            bota och behandla allt fler sjukdomar och skador. Det är en fantastisk
            framgång som räddar liv och ger livskvalitet åt många människor.
          </p>
          <p xml:id="i-hMcbQW8cwgZ3rLR73DyTf">
            Samtidigt behöver läkemedelsanvändningen förbättras och effektiviseras
            på flera områden. Det gäller inte minst läkemedelsförskrivningen
            till äldre. Mer än 95 procent av de som är över 75 år konsumerar
            något receptbelagt läkemedel. Kunskapen om hur olika terapier
            ska vägas och prioriteras mot varandra vid en genomgång av en
            multisjuk patients läkemedelsanvändning är idag ofullständig.
            Dessa patienter kan ha upp till tio olika läkemedel. Ofta görs
            ingen samlad bedömning av vilka läkemedel patienten har och hur
            de påverkar varandra. Det finns därför ett stort behov av ökad
            kunskap till förskrivare kring hur läkemedel ska värderas och
            prioriteras för sådana patienter. Av alla äldre som läggs in akut
            på sjukhus har upp till en femte­del drabbats av biverkningar
            av läkemedel. Dödligheten i denna patientgrupp är avsevärt större
            än i andra typer av patientgrupper. Vi menar att det behövs fler
            läkemedelsgenomgångar och att alla äldre patienter som behöver
            det bör få tillgång till en läkare med ett helhetsansvar för den
            medicinska behandlingen och läkemedlen. Personal i vård och omsorg
            bör få regelbunden utbildning och fortbildning i effektiv och
            säker läkemedelshantering. Vi föreslår ett nationellt initiativ
            för läkemedelssäkerhet för att kartlägga omfattning och orsaker
            till felaktig läkemedelsanvändning. Varje kommun borde ha ett
            sär­skilt system för säkerhet och kvalitet i sin läkemedelshantering
            för äldre. Det behövs också en bättre rappor­tering och information
            om läkemedels­användning till och för allmänheten. Ett förslag
            skulle kunna vara att inrätta en jour eller upplysningslinje dit
            allmänheten kan ringa när de vill diskutera eller är oroliga för
            sin egen eller en anhörigs läkemedelsanvändning. Det behövs också
            en verksamhet som utifrån ett brukarperspektiv kan bygga upp en
            organisation för råd, stöd och biverkningsrappor­tering.
          </p>
          <p xml:id="i-9FaPt2AWfi4qU9q7LF78Cx">
            Introduktion av nya läkemedel sker inte i den utsträckning och
            med den snabbhet som krävs för att låta forskningsframsteg och
            innovationer nå patienten och därmed förbättra vården. Här behövs
            en överläggning mellan alla parter för att hitta en samsyn kring
            hur samhället säkrar en snabb och säker prövning och introduktion
            av nya läkemedel.
          </p>
          <head xml:id="i-U26tXYrfwQMuetcsu3rhyU" type="h1">
            Apoteksmarknaden
          </head>
          <p xml:id="i-15rTJJ5nQsRevPJGy4BYuj">
            Riksdagens borgerliga majoritet beslutade 2009 om en avreglering
            av apoteksmarknaden. Vi socialdemokrater röstade emot denna avreglering.
            Utgångspunkten för vårt ställningstagande var att det är av högsta
            vikt att läkemedelshanteringen är kostnadseffektiv, säker, lättillgänglig
            och ses som en del av sjukvården inte som en marknad vilken som
            helst. Det svenska apotekssystemet där Apoteket AB hade ensamrätt
            på försäljning till konsumenterna och där läkemedelsbolagen konkurrerade
            om att få sälja läkemedel till Apoteket AB var ett mycket framgångsrikt
            system. Det bidrog till att vi hade ett av de säkraste och mest
            kostnadseffektiva distributionssystemen för läkemedel i världen
            samtidigt som apoteken låg i topp när det gäller kundnöjdhet inom
            detaljhandeln. Riksdagens beslut 2009 innebar att Apoteket AB:s
            ensamrätt på försäljning av läkemedel till konsument avskaffades.
            Beslutet motiverades bland annat med behovet av ökad tillgänglighet
            för konsumenterna, men det fanns även starka ideologiska inslag
            i argumentationen.
          </p>
          <p xml:id="i-BYbCVmrkyAzKg4Ajj1Lqmh">
            Den av staten fastställda handelsmarginalen för apoteken höjdes
            i samband med avregleringen för att stimulera nya apotekskedjor
            att etablera sig. Därmed fick samhället ta på sig ökade kostnader
            för apoteksservicen. Sedan avregleringen har över 600 av de 900
            apoteken sålts. Inga apotek, inte heller det som är kvar av det
            statligt ägda Apoteket AB, har numera något specifikt samhällsansvar.
            I samband med försäljningen av apotekskluster ingick klusterköparna
            avtal med staten. Enligt dessa avtal är klusterköparna förhindrade
            att under en treårsperiod lägga ned vissa utpekade apotek. Dessa
            avtal löper ut under första kvartalet 2013. Efter denna period
            finns en stor risk att olönsamma apotek avvecklas. Detta problem
            löses knappast genom ett symboliskt tillskott till glesbygdsapotek.
          </p>
          <p xml:id="i-Kur9j6YQUhiLs1Y1v3EGv6">
            En annan viktig fråga är hur den så kallade 24-timmarsregeln,
            det vill säga att kunden ska kunna få sitt läkemedel inom 24 timmar,
            ska kunna garanteras på den avreglerade marknaden, där möjligheterna
            att hänvisa till ett annat apotek är starkt begränsade. Vi menar
            att tillsynen behöver skärpas och att möjligheter till ekonomiska
            sanktioner införs för att värna 24-timmarsregeln. Sanktionerna
            ska kunna riktas antingen mot apoteksledet eller mot distributionsledet
            beroende på var ansvaret ligger.
          </p>
          <p xml:id="i-SsVH4x7HdTbkocHDPfVnHx">
            Konsumentverket redovisade sommaren 2011 att svenska konsumenter
            ger apoteken sämre betyg än de gjorde före avregleringen. År 2008
            gav 95 procent apoteksmarknaden ett gott betyg, medan siffran
            2011 sjunkit till 77 procent. Trots fler apotek att välja på upplever
            alltså konsumenten att det blivit sämre. Fler uppger nu att de
            får vänta på sina receptbelagda mediciner när apoteken inte har
            dem på lager och det är fler som tycker att personalen på apoteken
            inte kan ge råd om de receptbelagda medicinerna.
          </p>
          <p xml:id="i-7Ri2wLvHTNeVEG5bQNXEQH">
            Statskontorets delrapport om omregleringen av apoteksmarknaden
            i juni 2012 konstaterar att det blivit fler apotek och ökade veckoöppettider
            efter avregleringen. Samtidigt skriver Statskontoret att det finns
            indikationer på att konsumenterna inte lika ofta får sina läkemedel
            vid första besöket på apotek och att apotekens lagerhållning och
            tillhandahållande av förordnade läkemedel inom 24 timmar kan ha
            försämrats något efter omregleringen. Statskontoret har genomfört
            en enkät som visar att hälften av apotekspersonalen upplever att
            förutsättningarna har blivit sämre för tillhandahållandet jämfört
            med före omregleringen. Statskontoret varnar för svårigheter att
            behålla kompetens och säkerhet i läkemedelsförsörjningen på öppenvårdsapoteken.
            Den enkät som apotekspersonal har svarat på, visar att sju av
            tio upplever tydliga eller vissa brister i förutsättningarna att
            utföra korrekta receptexpedieringar. Nästan sex av tio anser att
            det har skett en försämring på området efter omregleringen. Den
            vanligaste förklaringen till detta är att personal inte har tillräcklig
            tid att lägga på rådgivning. För att kunna ge god information
            och riktiga råd krävs att apotekspersonalen är uppdaterad om nya
            läkemedel och nya rön genom kompetensutveckling. Sex av tio av
            dem som har svarat på Statskontorets enkät upplever att de i ganska
            eller mycket liten utsträckning har möjligheter att få tillräcklig
            kompetensutveckling. Drygt sex av tio menar att förutsättningarna
            har försämrats efter omregleringen.
          </p>
          <p xml:id="i-DmCzWxZT8xMbXPhmupnySJ">
            Det är nu mycket viktigt att regeringen tar missnöjet på allvar
            och agerar med kundernas intresse i främsta rummet så att tillhandahållandeskyldigheten
            kan upprätthållas. I det sammanhanget bör även behovet och utformningen
            av en förutsägbar och kostnadseffektiv lösning för apotekstäckningen
            i glesbygd analyseras. Detta bör riksdagen som sin mening ge regeringen
            till känna.
          </p>
          <head xml:id="i-JgfTgFMoXWAFwBVc1hgdG3" type="h1">
            Antibiotikaresistens
          </head>
          <p xml:id="i-U1uYrT6rXRidLxtq97Fsah">
            Konsumtionen av antibiotika fortsätter att öka i världen. Problemet
            med antibiotikaresistens är nu så stort globalt att det måste
            placeras på samma nivå som en rad av de stora sjukdomarna som
            varje år skördar miljontals liv. Europeiskt centrum för förebyggande
            och kontroll av sjukdomar (ECDC) har beskrivit antibiotikaresistens
            som ett av de allvarligaste hälsohoten inom EU. Det är bland annat
            en felaktig och överdriven användning av antibiotika som lett
            fram till att allt fler bakterier blir motståndskraftiga mot läkemedlet
            och inte kan behandlas.
          </p>
          <p xml:id="i-4wv8i4ThdxCHJgs1LmCu9U">
            Förutom fler dödsfall kommer många rutiningrepp inte längre att
            vara möjliga. Utan effektiva antibiotika kommer sjukvården att
            stå handfallen inför en rad bakteriella infektionssjukdomar som
            lunginflammation, blodförgiftning och tuberkulos. Det blir också
            riskabelt att genomföra operationer som t.ex. byte av höftleder
            eller hjärtklaffar och organtransplantationer. Behovet av nya
            preparat är mycket stort och det är en fråga som Sverige behöver
            arbeta med nationellt, men också driva inom EU och internationellt.
            I dag har utvecklingen av antibiotika nästan upphört. Endast två
            klasser av nya antibiotika har introducerats under de senaste
            40 åren. Samtidigt finns det rapporter om resistens mot alla kända
            antibiotika.
          </p>
          <p xml:id="i-EpYamhHfHUZSZ2CM76ZFEV">
            Sverige har stora förutsättningar att driva antibiotikafrågan.
            I Sverige råder en relativt sett gynnsam situation då förekomsten
            av antibiotikaresistens i ett internationellt perspektiv är låg.
            Men problemen i Sverige växer och situationen har under senare
            år blivit mer bekymmersam. Antalet nya fall av meticillinresistenta
            gula stafylokocker (MRSA) fortsätter att öka: från 425 fall 2001
            till 1884 fall 2011. Faktorer som fler äldre patienter, fler komplicerade
            kirurgiska ingrepp och mer avancerad medicinsk behandling inom
            cancer- och transplantationsområdet gör att allt fler löper risk
            att drabbas av resistenta bakterier och svårbehandlade infektioner.
            Ytterligare faktorer som ökar spridningen av antibiotikaresistenta
            bakterier är det ökande resandet och att allt fler söker sjukvård
            utomlands. För att bekämpa denna problematik krävs samordnade
            insatser inom en rad områden. Återhållsam antibiotikaanvändning,
            god hygien inom vård och omsorg, effektiv och tillgänglig infektionsdiagnostik,
            forskning och utveckling av nya antibakteriella ämnen samt insatser
            inom veterinärmedicinen och miljöområdet är alla viktiga insatsområden
            för att få bukt med spridningen av resistenta bakterier.
          </p>
          <p xml:id="i-4BmPd75UvxMEvcwZkjCHZ9">
            Den socialdemokratiska regeringen presenterade redan 2005 en
            nationell strategi för ett samordnat arbete mot antibiotikaresistens
            och vårdrelaterade infektioner. Syftet med strategin var att bevara
            möjligheten att effektivt behandla bakteriella infektioner hos
            människor och djur med antibiotika. Under 2011 har Socialstyrelsen
            presenterat en utredning om hur arbetet kan utvecklas ytterligare.
            Regeringen behöver genomföra förslagen i Socialstyrelsens rapport
            Förslag till utveckling av strategin mot antibiotikaresistens
            och vårdrelaterade infektioner . I rapporten föreslås bland annat
            att det inrättas en nationell samverkansfunktion som inkluderar
            relevanta aktörer inom alla samhällssektorer, att en nationell
            handlingsplan och kommunikationsstrategi utvecklas, att övervakningen
            av antibiotikaresistensen förstärks samt att satsningen på preventiva
            åtgärder för att förebygga uppkomst av infektioner och smittspridning
            fortsätter. En del positiva saker har hänt. Samverkansfunktionen
            är under uppbyggnad och landstingen har fått en prestationsbaserad
            ersättning till landsting som minskar sin antibiotikaförskrivning.
            Sannolikt behöver det dock vidtas ytterligare åtgärder för att
            vända utvecklingen. Uppföljningen av antibiotikaförskrivningen
            i landstingen 2011 visade att endast tre landsting nått de uppsatta
            målen om att minska antibiotikaförsäljningen. Färsk statistik
            från Smittskyddsinstitutet till och med juli 2012 tyder också
            på att utvecklingen går åt fel håll. Under perioden oktober 2011juli
            2012 har förskrivningen ökat jämfört med samma period åren innan.
          </p>
          <head xml:id="i-3Y5JHNTEuKwfEfWNA5nsjM" type="h1">
            Narkolepsi
          </head>
          <p xml:id="i-MmHkwYXvrHjRb3787NEpqt">
            Vaccinationen mot influensan A(H1N1) under åren 2009 och 2010
            bidrog sannolikt till att rädda liv. 60 procent av svenskarna
            valde att vaccinera sig med Pandemrix, det vaccin som i Sverige
            erbjöds alla medborgare. Därmed minskades smittspridningen, och
            antalet dödsfall i Sverige var lägre än i de flesta andra länder.
          </p>
          <p xml:id="i-LSKzhSbxEXsc4L6CHiv5F1">
            Under våren och sommaren 2010 fick dock Läkemedelsverket in rapporter
            om barn och unga som misstänktes ha fått narkolepsi i samband
            med vaccinering med Pandemrix. Totalt känner vi i dag till över
            200 fall där personer som var 19 år eller yngre vid vaccinationstillfället
            har anmält att de utvecklat narkolepsi. Detta är djupt tragiskt.
          </p>
          <p xml:id="i-2Z8fcvotv7ryNHk9DqJxs4">
            Narkolepsi är en kronisk, neurologisk sjukdom. Det främsta symtomet
            är dagsömnighet. Plötsliga attacker av muskelsvaghet, hallucinationer,
            en känsla av förlamning innan man somnar eller vaknar (sömnparalys),
            samt uppsplittrad och dålig nattsömn är andra symtom som varierar
            i omfattning hos olika individer.
          </p>
          <p xml:id="i-NhTvGuTcyuJgPgh3rf6ip2">
            Läkemedelsverket har i två olika studier efter att vaccinationen
            var avslutad konstaterat att unga som vaccinerats med Pandemrix
            löper ökad risk att drabbas av narkolepsi i jämförelse med ovaccinerade.
            Finländska och irländska studier bekräftar och förstärker resultaten
            av de svenska studierna.
          </p>
          <p xml:id="i-JeTiUqoAbexPLFuZyTG8KY">
            En stor majoritet av alla läkemedel som distribueras i Sverige
            är försäkrade via Läkemedelsförsäkringen. Försäkringen ger ekonomisk
            ersättning till personer som drabbas av skador till följd av läkemedelsanvändning.
            Pandemrix omfattas av Läkemedelsförsäkringen och en del av de
            barn och unga som insjuknat i narkolepsi har redan fått besked
            om att ersättning kommer att utgå.
          </p>
          <p xml:id="i-4mcXCFr52he2QkytdVGdSR">
            Läkemedelsförsäkringens konstruktion innehåller dock vissa ekonomiska
            begränsningar. Bland de drabbade och deras familjer har det funnits
            en stor oro för att en del av dem ska bli utan ersättning eller
            få ett mycket litet belopp. En osäkerhetsfaktor som också funnits
            är i vilken grad de drabbade barnen och ungdomarna kommer att
            kunna arbeta i framtiden. Det är därför av stor betydelse att
            de berörda barnen och ungdomarna kan känna långsiktig trygghet
            när det gäller ersättningen.
          </p>
          <p xml:id="i-8zrPsxG7BuD4up2ybCkUST">
            Förhoppningen är att framtida forskning ska leda till att behandling
            kan utvecklas som kan ge lindring eller till och med botemedel.
            Därför har Vetenskapsrådet fått i uppdrag att kartlägga forskning
            med relevans för uppkomst och behandling av narkolepsi. Dessutom
            genomför Läkemedelsverket tillsammans med Karolinska institutet
            och Smittskyddsinstitutet forskningsprojekt som kommer att belysa
            viktiga frågeställningar om sjukdomen.
          </p>
          <p xml:id="i-QoV3JDdFJVP61MhxJhdyQA">
            Sverige har även en pågående och nära dialog med Finland och
            Irland, som är i samma situation vad gäller barn och unga som
            drabbats av narkolepsi.
          </p>
          <p xml:id="i-9r6vwy75VcBqVYUp875hNp">
            Narkolepsiföreningen Sverige har också vänt sig till regeringen
            för att få en statlig garanti om full ersättning till de barn
            och unga som drabbats av narkolepsi efter vaccinering med Pandemrix.
            Vi socialdemokrater anser att det är rimligt att staten tar ett
            ansvar för att säkerställa att barnen och ungdomarna får en likvärdig
            ersättning.
          </p>
          <p xml:id="i-D3o93hYTYCuAP2maW13X7f">
            Socialdemokraterna har offentligt tillsammans med företrädare
            för regeringen gett ett tydligt besked om att de drabbade barnen
            och ungdomarna, samt deras familjer, inte ska behöva ägna framtiden
            åt segdragna rättsprocesser.
          </p>
          <p xml:id="i-NZdiug3m4kY6st1NztU6Wi">
            Statens åtagande måste i det här fallet stå fast över tid. Staten
            ska ta det yttersta ansvaret för att de barn och ungdomar som
            var 19 år eller yngre vid vaccinationstillfället och som drabbats
            av narkolepsi efter vaccineringen med Pandemrix, och som av Läkemedelsförsäkringen
            bedöms ha en läkemedelsskada, ska få ersättning. Det gäller efter
            det att begränsningen i Läkemedelsförsäkringen om hur mycket ersättning
            som totalt kan utgå till samtliga drabbade eventuellt aktualiseras.
          </p>
          <head xml:id="i-SU3tsoJA9VMUuuAg7SpsLn" type="h1">
            Rett Center
          </head>
          <p xml:id="i-G7j9kbzBUwZQGkA7ZveKqL">
            Rett Center är ett nationellt svenskt center för Rett syndrom,
            en sällsynt men livslång och svår neurologisk störning som drabbar
            företrädesvis flickor i spädbarnsåldern. Centret samlar en flerprofessionell
            kompetens för att möta komplicerade, specifika flerhandikappbehov
            vid Rett syndrom. Centret fungerar som specialistklinik, forsknings-
            och utvecklingsenhet och kompetenscenter. Rett Center drivs av
            Jämtlands läns landsting som en fristående klinik för högspecialiserad
            vård med patienter från hela Sverige. Staten har sedan 2001 efter
            ett initiativ av socialminister Lars Engqvist engagerat sig i
            Rett Center. Under den förra socialdemokratiska regeringen när
            (S), (V) och (MP) samarbetade lyftes Rett Centers anslag in i
            statsbudgeten, vilket gjorde att verksamheten gavs en långsiktig
            planeringshorisont. När den nya borgerliga regeringen tillträdde
            hamnade anslaget i stället i en hantering via regleringsbrev,
            vilket gjorde att osäkerheten ökade och framförhållningen försvårades
            avsevärt. Nu ingår Rett Center tillsammans med andra verksamheter
            i den del som står till regeringens disposition för övriga bidrag
            för utveckling inom hälso- och sjukvårdsområdet. Detta gör att
            Rett Center inte långsiktigt kan känna att man kan ta ansvaret
            för att driva ett nationellt åtagande fullt ut så länge anslaget
            hanteras på detta sätt. Det är självklart att rätten till bästa
            vård ska gälla även för patienter med en sällsynt diagnos.
          </p>
          <p xml:id="i-4iCyuv8cdr8oVKng9s6yFq">
            Av EU:s rådsrekommendation från 2009 om en satsning avseende
            sällsynta sjukdomar framgår att de rekommendationer som där ges
            stämmer mycket väl överens med Rett Centers verksamhet. Av socialutskottets
            betänkande 2011/12:SoU1 framgår att Rett Center, som är inriktat
            på patienter med Rett syndrom, är en viktig aktör. Rett Center
            har sedan 2001 fått ekonomiskt bidrag från staten. Bidraget har
            under de senaste åren uppgått till 7 miljoner kronor per år. Enligt
            uppgift till utskottet kommer bidraget att uppgå till 7 miljoner
            kronor även 2012. Bidraget ingår även i regeringens förslag till
            budgetram för 2013. Verksamhet och forskning på området måste
            långsiktigt säkras, enligt utskottets mening.
          </p>
          <p xml:id="i-CTPrCVrFw8b1sJGhokeC6D">
            Vi anser att verksamhetens långsiktiga existens behöver säkras,
            i avvaktan på en nationell och stabil lösning för sällsynta diagnoser,
            och att statsbidraget som varit oförändrat under en lång rad år
            behöver anpassas till kostnadsutvecklingen. Staten har ett särskilt
            ansvar för Rett Center och vi föreslår att statsbidraget till
            Rett Center räknas upp till 10 miljoner för 2013 (inom anslag
            1:6 Bidrag till folkhälsa och sjukvård). Därmed säkras verksamheten
            och staten tar sitt ansvar för Rett Center och de berörda patienterna.
            Detta bör riksdagen som sin mening ge regeringen till känna.
          </p>
          <head xml:id="i-TwihceBk43TXKEYx3nAjMk" type="h1">
            Psykiatri
          </head>
          <p xml:id="i-GgADUaXD83RBeGyQUpEMnb">
            Att bli psykiskt sjuk eller drabbas av psykisk ohälsa påverkar
            inte bara en själv utan också familj och vänner. Att få en psykisk
            sjukdom eller att må psykiskt dåligt är så vanligt att vi alla
            känner någon som är eller har varit drabbad. Minst 25 procent
            av alla kvinnor och 15 procent av alla män kommer någon gång i
            livet att få en behandlingskrävande depression. Allvarlig depression
            drabbar cirka 6 procent av befolkningen, ungefär 50 000 personer
            i Sverige har schizofreni och 23 procent lider av tvångs­syndrom.
            Psykisk ohälsa är också ett växande problem bland många ungdomar,
            särskilt unga kvinnor. Ändå är det fortfarande en dold sjukdom,
            något man alltför sällan talar om.
          </p>
          <p xml:id="i-U6tQ85xwfZnLCeZvE9S6tR">
            Fördomarna i samhället minskar, men är fortfarande stora. I en
            undersökning 2009 bland ett representativt urval av svenska folket
            uppgav en av fyra tillfrågade att de inte kunde tänka sig att
            arbeta tillsammans med någon som har en psykisk sjukdom och att
            en av fem inte skulle bjuda in någon till sitt hem om man visste
            att personen har en psykisk sjukdom. Dessa attityder går dock
            oftast att påverka och i detta arbete har alla ett ansvar. Gradvis
            ökar öppenheten att tala om psykisk ohälsa och detta är en viktig
            förutsättning för att öka kunskaperna och minska fördomar. Den
            konstlade uppdelningen i vi och dem måste upphöra och ersättas
            av insikten att alla kan insjukna i psykisk sjukdom eller någon
            gång i livet drabbas av psykisk ohälsa.
          </p>
          <p xml:id="i-U74AMhYsV1koC5jGwvGtWT">
            Det finns stora brister när det gäller psykiskt sjukas och funktionsnedsattas
            möjlighet till vård, omsorg, boende, rehabilitering och sysselsättning.
            Detta är inget nytt problem. Vi står inför stora utmaningar för
            att systematiskt höja ambitionsnivån så att vården och stödet
            vid psykisk sjukdom och psykiska funktionshinder kan jämföras
            med kroppslig vård och funktionsnedsättningar. Den socialdemokratiska
            regeringen tillsatte en stor psykiatriutredning 2003 som fick
            uppdraget att se över hela psykiatriområdets organisation och
            resursbehov. Utredningen presenterade sina förslag strax efter
            valet 2006. Den borgerliga regeringen väntade till budgeten 2009
            med att anslå några pengar. När det väl anslogs pengar så var
            det tidsbegränsade mål och satsningar som inte kombinerades med
            en proposition som stakar ut psykiatrins utveckling på längre
            sikt. Den psykiatriska vårdens problem är omfattande och komplexa
            och kan inte lösas genom tidsbegränsade satsningar och mål.
          </p>
          <p xml:id="i-RqGo2j4v7qyE9MqjbdXHWf">
            Statskontoret har i en delrapport 2012 om statens psykiatrisatsning
            20072011 beskrivit problemen med ständiga nya och många projekt
            på följande sätt:
          </p>
          <p xml:id="i-FiDCgomdFogPwCKV3sEk7j">
            Flera projekt rapporterar om svårigheter att rekrytera deltagare
            på grund av konkurrens från andra projekt. Detta har skapat en
            projektträngsel, främst bland utbildningsprojekt som riktar sig
            till landstings- och kommunanställda. Bara inom kommun- och landstingsgemensamma
            kompetensprojektet fanns 97 olika utbildningssatsningar 2010.
            Det finns också fler projekt som erbjuder samma typ av utbildning.
            Exempelvis har så kallad case manager-utbildning erbjudits via
            tre olika projekt. Försäkringskassan har haft svårt att få personal
            i kommuner och landsting att delta i deras utbildning eftersom
            de redan deltar i andra utbildningar som organiserats inom ramen
            för psykiatrisatsningen. Konkurrensen mellan olika projekt har
            tillsammans med brist på personal och ekonomiska resurser försvårat
            genomförandet av flera av insatserna.
          </p>
          <p xml:id="i-X6SoUrNzxxGjgDknEdiCBN">
            Statistik från Sveriges Kommuner och Landsting (SKL) visar att
            kostnaderna för psykiatri halkar efter annan sjukvård, trots alla
            tidsbegränsade statliga projektpengar. Lösningen är inte mer av
            samma sak. Vi socialdemokrater anser att det behövs en långsiktig
            och uthållig satsning i hela samhället för att skapa förutsättningar
            för god vård och ett gott liv för den som drabbas av eller lever
            med en psykisk sjukdom. Det behövs gemensamma mål för flera olika
            samhällssektorer och en nationell plattform som slår fast vad
            som är psykia- trins uppdrag och hur den ska utvecklas. Vi föreslår
            att det upprättas en långsiktig nationell handlingsplan för en
            ambitionshöjning inom vård och stöd för människor med psykisk
            sjukdom och psykiska funktionshinder. Denna plan bör ha ett tioårigt
            perspektiv och innehålla mål på kort och lång sikt som kan följas
            upp och utvärderas. Samordningsfunktionen inom Socialdepartementet
            för arbete med insatser mot psykisk ohälsa borde få ett utvidgat
            uppdrag och börja titta på hur en långsiktig struktur skulle kunna
            se ut.
          </p>
          <p xml:id="i-JB8dBR3p4wUeraWVAXr2KG">
            Vår långsiktiga inriktning för psykiatrin innehåller bland annat
            följande delar: stärkt skolhälsovård, åtgärdsplan för barn och
            ungdomar i kris, stöd till hela familjen, bättre individuellt
            stöd för att delta i arbetslivet, individuell bedömning av ungdomar
            på ungdomshem, snabbare och enklare stöd till psykiskt sjuka,
            bättre tillvaratagande av brukarnas erfarenheter, fler slutenvårdsplatser
            och nya sviktplatser, mer resurser till forskning och kompetensutveckling
            och fler jobb till personer med psykiska funktionshinder. Psykia-trin
            behöver långsiktighet och en fungerande grundstruktur, inte fler
            projekt.
          </p>
          <p xml:id="i-QaDTYCaxeqQ2Pcr517iQPR">
            Många unga uppger dålig psykosomatisk hälsa (Socialstyrelsen
            2011). Det betyder inte att de flesta unga mår dåligt. De allra
            flesta unga är trygga och känner tillförsikt. De lever med fungerande
            relationer och nätverk, trivs i skolan och inspireras av kompisar,
            kultur, idrott, musik eller något annat. Samtidigt måste vi vara
            medvetna om att uppväxtåren är en känslig tid då mycket kan hända.
            Kraven kan upplevas som hårda och svåra att leva upp till och
            uppväxtförhållandena kan variera starkt. Var fjärde flicka i ålderna
            1318 år uppger att de har ont i magen en gång i veckan och var
            femte flicka att de ofta är nedstämda. I åldersgruppen 1624 år
            uppgav 29 procent av flickorna/kvinnorna och 14 procent av pojkarna/männen
            att de hade lätta eller svåra besvär av ängslan, oro eller ångest
            (SCB 2008). De allra flesta klarar av sina problem med hjälp av
            den nära omgivningen. Andra behöver olika typer av stöd, vård
            eller andra insatser för att få hjälp med sina problem. Små problem
            kan ibland utvecklas till stora problem om inte rätt insatser
            görs tidigt. Det behövs ett brett utbud av stöd med en fungerande
            skolhälsovård, nationella hjälplinjen (telefon och webb), tillgång
            till ungdomsmottagningar med mera för att snabbt kunna fånga upp
            problem och ge de unga rätt stöd i tid.
          </p>
          <p xml:id="i-3pHLprPxwzQC1ZoUXBrC7Z">
            När det gäller barn och ungdomar med psykiatriska problem så
            brukar de inte vara svåra att upptäcka. Det krävs tidiga insatser
            i skolan och skolhälsovården för att effektivt kunna stödja dessa
            barn. För att upprätthålla en jämn och hög kvalitet på skolhälsovården
            bör Socialstyrelsens riktlinjer gälla för alla skolor. Genom tidiga
            insatser i skolan och skolhälsovården kan barn- och ungdomspsykiatrin
            (BUP) ges möjlighet att koncentrera sig på barn med mer omfattande
            behov. Vi föreslår att alla kommuner instiftar en åtgärdsplan
            för ungdomar som drabbas av psykiska problem. Ansvarsfördelningen
            ska vara tydlig så att det inte råder några oklarheter om till
            vem man ska vända sig och vem som ansvarar för vad. Om ett barn
            mår dåligt eller har stora problem ska man veta vem man ska ringa
            för att få snabb hjälp, en slags Barnens räddningstjänst. Vi föreslår
            att det ska finnas samverkansmodeller i varje kommun för barn
            och ungdomar med problem (samverkan skola, socialtjänst, barn-
            och ungdomspsykiatri, ungdomsmottagning). Lösningarna kan anpassas
            efter lokala förhållanden och se olika ut i olika kommuner men
            det bör finnas dels en väg in i systemet, dels tydlighet vad varje
            aktör i systemet ansvarar för och hur samverkan, samordning och
            uppföljning ska gå till.
          </p>
          <p xml:id="i-XKiYhqB8K9mvT37ZK3JN3G">
            Psykisk ohälsa påverkar hela familjen. Därför måste den samlade
            barn- och ungdomshälsan ge förutsättningar för att kunna hjälpa
            hela familjen. Varje ung människa med psykisk sjukdom eller funktionsnedsättning
            måste också ha rätt till ett individuellt anpassat stöd för att
            kunna bli delaktig i arbetslivet till exempel genom en handledare
            som ser till att de insatser som behövs i form av rehabilitering,
            utbildning, arbetsträning, behandling blir av och samordnas.
          </p>
          <p xml:id="i-StyuMVA32dqCyjfiWhHX2m">
            Under 1980- och 1990-talen förändrades psykiatrin i hela Norden.
            Tillvägagångssättet var olika men målet detsamma: att minska slutenvården
            och tvångsvården och decentralisera vården och omhändertagandet
            bort från de stora mentalsjukhusen till öppnare vårdformer där
            kommunerna och landstingen fick ett större ansvar. Detta har i
            grunden varit en positiv utveckling men kräver att alla led i
            vårdkedjan fungerar för att varje patient och brukare ska få rätt
            insatser i rätt tid.
          </p>
          <p xml:id="i-My8xJmegWu3Z5DttD8tjY">
            Specialistpsykiatrin kommer aldrig att kunna hantera alla behov
            av psykiatriskt stöd som finns. Många som lider av psykisk ohälsa
            skulle kunna få hjälp om primärvården hade kompetens och resurser
            att behandla mindre svåra depressioner, ångesttillstånd, ätstörningar
            och liknande. Vi vill systematiskt bygga upp kompetensen om psykisk
            ohälsa i primärvården. Den som själv är eller har varit sjuk och
            föremål för psykiatrisk vård har stor kunskap att bidra med för
            att utveckla vården. Brukar- och patientorganisationerna har en
            viktig roll i detta. Vi vill stärka deras roll i utvecklandet
            av vården. Vårdutbudet räcker idag inte till för de stora behoven.
            Sverige har minst antal vårdplatser inom psykiatrin i hela Norden.
            Det finns patienter som behöver slutenvård men som idag inte får
            det, eller skrivs ut för tidigt. Vi vill därför att antalet slutenvårdsplatser
            i ett längre perspektiv ses över och därtill vill vi uppmuntra
            en ny mellanform så kallade sviktplatser där man kan få hjälp
            och stöd under kortare perioder. I Norge och Danmark har man lyckats
            bra med att utveckla mellanvårdsformer och deras erfarenheter
            bör tas till vara i det svenska utvecklingsarbetet.
          </p>
          <p xml:id="i-Cj1TKX2r4TQNMMAR37rDwA">
            Den jämförelse som gjorts av psykiatrin i de nordiska länderna
            visar att systemet med kommunala boendestödjare och personliga
            ombud har fungerat väl. Det finns dock en brist på personliga
            ombud och det är angeläget att rekryteringen ökas och underlättas.
          </p>
          <p xml:id="i-V1aaLxJzginrdwF9vbyN8r">
            Kunskapen om psykisk ohälsa och vilka former av behandlingar
            som fungerar är eftersatt och det behövs en mångårig bred satsning
            på kompetensutveckling för den personal som jobbar med psykiskt
            sjuka och funktionshindrade.
          </p>
          <head xml:id="i-YUVUgtQs9JkyFKTwBqK2vH" type="h1">
            Tandvård
          </head>
          <p xml:id="i-Hm1euyc3Ny9Fm6EqJjt5oG">
            Tandvården är mycket betydelsefull för människors hälsa. Dålig
            tandhälsa minskar livskvaliteten avsevärt och kan leda till följdsjukdomar.
            Tack vare tidigare gjorda investeringar och den fria barn- och
            ungdomstandvården har allt fler i vårt land en god tandhälsa jämfört
            med tidigare generationer. Individens kostnad för tandvård kan
            dock bli hög, särskilt om det behövs mer omfattande åtgärder.
            För att säkra en god tandhälsa i befolkningen och förhindra nya
            klasskillnader i tandhälsa är det nödvändigt att tandvårdsförsäkringen
            har starkt fokus på regelbunden och förebyggande tandvård samtidigt
            som det måste finnas ett bra skydd mot riktigt höga kostnader.
            Alla ska regelbundet kunna gå till tandläkaren och ingen ska behöva
            avstå från tandvård av ekonomiska skäl.
          </p>
          <p xml:id="i-Y1qdCm6LLhGYufj5yUqRo9">
            Målsättningen på sikt bör vara att patientkostnaderna i tandvården
            omfattas av ett högkostnadsskydd av samma modell som gäller inom
            hälso- och sjukvården. Det är en modell som gör det möjligt att
            börja bygga en tandvårdsförsäkring där man successivt kan genomföra
            förbättringar för att nå målet.
          </p>
          <p xml:id="i-4dbx813SdZuoEKxoPDkB2b">
            Tandvårdsförsäkringen förändrades 1 juli 2008 då bland annat
            skyddet mot höga kostnader förstärktes jämfört med tidigare. Den
            tandvårdsreform som infördes var dock otillräcklig. Det förbättrade
            skyddet mot höga kostnader är viktigt och riktigt, men det räcker
            inte för att åstadkomma en god tandhälsa i befolkningen. Reformen
            saknar i stort sett satsningar på den grundläggande och förebyggande
            tandvård som omfattar alla. Det medför att såväl patienternas
            som samhällets kostnader för tandvård riskerar att öka ytterligare
            i framtiden. De flesta patienter har inte fått billigare tandvård
            efter tandvårdsreformen. Riksrevisionens utvärdering av reformen
            (från 2012) visar att personer med låga inkomster och dålig tandhälsa
            inte i någon större utsträckning tar del av högkostnadsskyddet.
            Andelen som avstår från tandvård trots behov har ökat sedan reformen.
            Drygt sju procent uppger att de trots dålig tandhälsa ändå inte
            besöker tandvården regelbundet. I nästan tre av fyra fall beror
            det på att de inte har råd att gå oftare. Var femte vuxen svensk
            har inte varit hos tandläkaren någon gång de senaste tre åren.
            Detta nedslående resultat måste regeringen ta på allvar. Riksrevisionen
            föreslår att regeringen ska följa upp om tandvårdsbidraget och
            högkostnadsskyddet är rätt utformade och träffar rätt målgrupper.
            Vi delar Riksrevisionens bedömning. Det är av yttersta vikt att
            tandvårdsförsäkringen utformas så att alla regelbundet har möjlighet
            att besöka tandvården och åtgärda tandvårdsproblem i tid. En viktig
            insats för att säkra framtida tandhälsa och förebygga framtida
            kostnader är målsättningen att på sikt förlänga den avgiftsfria
            tandvården. Socialdemokratiskt ledda Västra Götalandsregionen
            har här gått före och successivt höjt från lagstadgade 19 år till
            dagens 22 år. Det finns intentioner att gå vidare till 25 år.
          </p>
          <head xml:id="i-GWLE6XrBzEkcDiFSZuKnne" type="h1">
            Folkhälsa
          </head>
          <p xml:id="i-9xpZjACzTY9s525ju8vRgB">
            I en internationell jämförelse är hälsosituationen totalt sett
            i Sverige mycket god. Medellivslängden fortsätter att öka och
            var 2011 83,7 år för kvinnor och 79,8 år för män. Den viktigaste
            orsaken till att medellivslängden ökat är att dödligheten i hjärt-
            och kärlsjukdomar minskat kraftigt. Dödligheten i cancer, trafikolyckor
            och självmord har minskat under de senaste 20 åren. Generellt
            har de äldre i befolkningen haft den bästa hälsoutvecklingen.
            Hälsosituationen för barn i Sverige är i flera avseenden bland
            de bästa i världen. Det gäller till exempel den låga andelen barnolycksfall,
            den höga andelen vaccinerade barn och den jämförelsevis låga andel
            som utsätts för fysisk bestraffning under barndomen.
          </p>
          <p xml:id="i-Md7pmxG9i4JxR6AgrHdGHL">
            Det finns dock inom befolkningen stora tydliga socioekonomiskt
            relaterade skillnader när det gäller hälsoutvecklingen. Regeringen
            borde mot denna bakgrund ta ett nationellt initiativ om jämlik
            hälsa. Personer med kort utbildning har i de flesta avseenden
            sämst hälsa. Risken för förtida död, före 65 års ålder, är mer
            än dubbelt så hög bland personer med enbart grundskoleutbildning
            jämfört med dem som har eftergymnasial utbildning för både kvinnor
            och män. Det är stora skillnader i förtida död för samtliga stora
            dödsorsaker: hjärt- och kärlsjukdomar, cancer, skador, alkoholrelaterad
            sjuklighet, diabetes och sjukdomar i andningsorganen. Trots att
            insjuknandet i hjärtinfarkt och stroke totalt sett har minskat
            sedan 1990 ses till exempel ingen minskning alls för kvinnor i
            förvärvsarbetande ålder och bland kvinnor i yngre medelålder med
            kort utbildning ökar insjuknandet i dessa diagnoser. Den förda
            politiken behöver analyseras utifrån med utgångspunkt från dessa
            fakta.
          </p>
          <p xml:id="i-A5WPvAdHVgAfo5X6683Tah">
            Skillnaderna i såväl dödlighet som självskattad hälsa har ökat
            mellan olika socioekonomiska grupper. Under de senaste 20 åren
            har exempelvis medellivslängden inte alls ökat bland kvinnor med
            endast grundskoleutbildning, samtidigt som den ökat bland kvinnor
            med längre utbildning och bland män med såväl kort som längre
            utbildning.
          </p>
          <p xml:id="i-K7MaKaEtz8LtvVPiap3wo6">
            Ett framgångsrikt folkhälsoarbete bygger på ett gemensamt ansvarstagande
            mellan individen och samhället. Individens möjligheter att göra
            hälsofrämjande val ska aktivt stödjas av samhället. Men vi socialdemokrater
            anser samtidigt att folkhälsoarbetet och kopplingen till att minska
            klyftorna i samhället måste tydliggöras. De stora hälsoskillnaderna
            i Sverige är djupt orättvisa och extremt kostsamma för samhället.
            Människors hälsotillstånd påverkas inte bara av individuella levnadsvanor
            utan också av samhälleliga faktorer. Det finns stora hälsoskillnader
            mellan individer och mellan olika delar av landet. Mäns och kvinnors
            hälsotillstånd och livschanser har ett tydligt socioekonomiskt
            mönster där rika, välutbildade människor och yrken med hög status
            har ett markant försprång. Ohälsa är skevt fördelad mellan olika
            socioekonomiska grupper på så sätt att grupper med lägre utbildning,
            lägre inkomster, icke facklärda och facklärda arbetare, som grupper
            har ett sämre hälsotillstånd än andra (Socialstyrelsen 2009).
            Eftersom den ojämna fördelningen av hälsa i princip kan påverkas
            genom politiska beslut är ojämlikhet i hälsa mellan olika socioekonomiska
            grupper en av de största utmaningarna på hälsoområdet (Statens
            folkhälsoinstitut 2010). Minskade sociala och ekonomiska klyftor
            är det mest verkningsfulla medlet för en bättre folkhälsa. Det
            betyder att den ekonomiska politiken ska verka utjämnande samtidigt
            som det görs satsningar på arbete, bra utbildning för alla, integration
            och värnandet av den generella välfärden.
          </p>
          <p xml:id="i-TaKomXvVAdVuanRkEUMcEc">
            Regeringen väljer tyvärr att blunda för de strukturella hälsoskillnader
            som finns. Regeringens skrivelse från juni 2012 En folkhälsopolitik
            med människan i centrum tar upp folkhälsopolitiken ur ett rent
            individualistiskt perspektiv. De tycks på allvar tro att skillnader
            i folkhälsa kan lösas genom att människor i grupper med sämre
            hälsa får livsstilsråd. Genom att inte vilja se hur sociala klyftor,
            utbildningspolitik och ekonomisk politik påverkar hälsosituationen
            försöker regeringen reducera folkhälsopolitiken till ett rent
            individperspektiv. Detta är genant då vi i Sverige har en grundlagd
            erfarenhet av att med hjälp av politisk styrning utveckla samhället
            så att bästa möjliga hälsa ges till alla.
          </p>
          <p xml:id="i-BbCGB76jhwn3FeaMm8JMSW">
            Historiskt står folkhälsoförbättringar för 3040 procent av BNP-tillväxten.
            Folkhälsofrämjande åtgärder är därmed en investering för Sverige.
            På uppdrag av WHO presenterade Marmotkommissionen år 2008 en rapport
            kallad Closing the gap, som studerat fördelningen av den globala
            hälsan i världen. Uppmaningen till världens länder var att genast
            påbörja ett omställningsarbete för att minska sociala orättvisor
            och öka befolkningens hälsa. Den svenska regeringen gav endast
            Statens folkhälsoinstitut ett allmänt uppdrag att ta lärdom och
            intryck av kommissionens arbete. Ur ett nordiskt perspektiv så
            har vi i Sverige knappt ens påbörjat vår resa i att analysera
            vilka grupper som har störst ohälsa och vad som skall göras för
            dem i syfte att förbättra folkhälsan. Övriga nordiska länder redovisade
            på den nordiska folkhälsokonferensen i Åbo under augusti månad
            2011 ett antal initiativ och insatser. För Sveriges del fanns
            inget annat än ett antal enkla beskrivningar om huruvida vi påverkas
            eller inte. Andra länder och städer har dock visat sig vara betydligt
            mer offensiva i frågan. I England tillsattes en kommission motsvarande
            WHO:s Marmotkommission, kallad Fair Society Health Lives. I Malmö
            stad har den socialdemokratiskt ledda majoriteten tillsatt en
            kommission med forskare, politiker och andra experter för att
            identifiera skillnader i hälsa mellan olika stadsdelar samt presentera
            lösningar på hur hälsoklyftorna kan minska.
          </p>
          <p xml:id="i-TLEwkGbNWtRrDaQHDHh1Gn">
            Nu borde det vara dags för Sverige som nation att göra detsamma.
            Vi föreslår att regeringen tillsätter en kommission för jämlik
            hälsa. Uppdraget ska vara att identifiera oacceptabla förhållanden
            som leder fram till skillnader i befolkningens hälsa samt ta fram
            förslag på hur vi kan minska hälsoklyftorna. Uppdragets omfattning
            ska vara brett. §§Det ska handla om att studera ojämlika förhållanden
            i vården som leder till kortare livslängd beroende på var i landet
            man bor. Men det ska också handla om att granska den ekonomiska
            politiken och hur den påverkar människors livschanser och möjligheten
            till en bättre hälsa. Kommissionen bör ha en bred sammansättning
            och bestå av exempelvis förtroendevalda, forskare, representanter
            från vården, näringslivet och regionerna/landstingen.
          </p>
          <p xml:id="i-ELWaPQELCMsaqzdoaFm7NQ">
            Information till medborgarna av allmän karaktär har sin plats
            i folkhälsoarbetet, men samhället måste ta ett större och mer
            konkret ansvar för folkhälsan. En effektiv folkhälsopolitik måste
            direkt och konkret rikta sig till de grupper som har de svåraste
            folkhälsoproblemen och kombineras med en politik för utjämning
            av ekonomiska och sociala klyftor i samhället. En effektiv folkhälsopolitik
            måste också omfatta alla samhällets delar och involvera såväl
            staten, landstingen/regionerna, kommunerna, företagen och intresse-
            och branschorganisationer som de stora folkrörelserna och föreningslivet.
          </p>
          <p xml:id="i-UzN7SqoZTeVTUXqpLqxdun">
            Hälso- och sjukvården har en viktig roll när det gäller individuellt
            förebyggande och hälsofrämjande arbete och i förlängningen förbättrad
            folkhälsa. För att arbetet i större utsträckning ska utgå från
            befintlig kunskap och evidens på området bör nationella riktlinjer
            användas i vården. Redan idag förekommer en hel del rådgivning
            men det varierar stort mellan olika landsting/regioner. Patientenkäter
            har visat att bara 30 procent säger sig ha fått frågor om livsstil
            när de varit i kontakt med sjukvården. Givetvis kan inte detta
            standardiseras utan måste situationsanpassas men potentialen att
            öka rådgivningen är mycket stor. För att detta ska bli verkningsfullt
            måste vårdpersonalen ha tillgång till effektiva verktyg i form
            av strukturerade program för hur man tillsammans med patienten
            gemensamt kan ta sig an livsstilsproblem så som övervikt, rökning,
            missbruk eller brist på motion. Hälso- och sjukvårdens olika ersättningssystem
            (till exempel för primärvården) bör premiera framgångsrikt hälsofrämjande
            arbete. Varje vardagskontakt mellan vårdgivare och medborgare
            är en möjlighet till mobilisering av individens egen kraft i behandlingsarbetet
            eller ett tillfälle att stödja och stärka en individ i förebyggande
            livsstilsförändring. Studier visar också att vårdpersonalens engagemang
            och påverkan ger effekt. Dessa möten ger möjlighet till främjande
            och förebyggande insatser på individuell nivå men ger också en
            samlad kunskap om befolkningens hälsa. Fysisk aktivitet på recept
            har med framgång införts i primärvården. Det innebär att patienten
            istället för läkemedel ordineras fysisk aktivitet och exempelvis
            får kostnader för motion subventionerad. Intresset för att använda
            fysisk aktivitet på recept växer. Vi vill att fysisk aktivitet
            på recept ska vara ett naturligt inslag i hälso- och sjukvården
            liksom rådgivning om matvanor. Flera landsting/regioner (till
            exempel projektet Friskare Liv i Blekinge) arbetar också aktivt
            med självhjälpsgrupper och andra insatser för att stärka individens
            möjligheter att rehabiliteras eller att lära sig att leva med
            sin sjukdom.
          </p>
          <p xml:id="i-DS4xZy4koyMU9XyF7eHqhW">
            Regeringen aviserar i sin folkhälsoskrivelse att man avser skapa
            ett forum där bland andra näringslivet och civilsamhället ska
            ingå. I skrivelsen anges att forumet ska samverka med ANDT-rådet,
            bidra med underlag till utvecklandet av insatser och strategier,
            utforma och sprida information till skolor, hälsovården och arbetslivet
            och ta fram en överenskommelse mellan staten, kommuner, näringsliv
            och civilsamhället om gemensamma åtaganden. Modellen kommer från
            Storbritannien där alkoholindustrin ingår i liknande forum och
            där regeringen arbetar med överenskommelser där alkoholindustrin
            och civilsamhället är tänkta att delta. Flera hälsoorganisationer
            har valt att avstå från att delta i ett sådant arbete på grund
            av att åtgärderna visat sig verkningslösa och att alkoholintressen
            har för stort inflytande. Självklart ska det i Sverige ske ett
            samråd med alla aktörer men regeringen måste noga överväga formerna
            för detta arbete så man inte hamnar i samma situation som Storbritannien.
            Vi avser att noga följa det fortsatta arbetet med denna fråga
            och förbehåller oss rätten att återkomma i ärendet.
          </p>
          <p xml:id="i-F9dvjDQQSQ5n6TLRDz12vZ">
            Idrotten bidrar till folkhälsa, demokrati och integration för
            människor i alla åldrar i hela Sverige. När vi säger idrott för
            alla, på lika villkor menar vi givetvis även barn och ungdomar
            med särskilda behov och oberoende av kön, bakgrund och etnicitet.
            Det är viktigt att det utvecklas större utbud av idrotts- och
            motionsaktiviteter som vänder sig till de grupper som i liten
            utsträckning deltar i det utbud som finns idag. Det är inte minst
            en folkhälsofråga och ett centralt perspektiv i varje diskussion
            om idrott. Forskare vid Sahlgrenska akademin har i en nyligen
            publicerad undersökning visat att träning hos yngre individer
            kan kopplas till minskad risk för svår depression senare i livet.
            Studien omfattar alla svenska män födda mellan 1950 och 1987 som
            mönstrat. Forskarnas slutsats är att skolan bör ge större utrymme
            för aktiv idrottsutövning och stimulera till vanor som bygger
            upp och underhåller den fysiska konditionen.
          </p>
          <p xml:id="i-SmpwTCB2egvgvnAQfvPAKV">
            Folkhälsoarbete riktat mot äldre bör vara en prioriterad fråga.
            Förebyggande arbete främjar folkhälsan och livskvaliteten och
            kan skjuta upp vård- och omsorgsbehov vilket är viktigt både ur
            ett mänskligt och ur ett samhällsekonomiskt perspektiv. Äldre
            ska ha förutsättningar att leva ett aktivt liv tillsammans med
            andra. De ska också ha tillgång till den kunskap som krävs för
            att leva ett hälsosamt liv. Att främja fysisk aktivitet och goda
            matvanor gäller inte bara unga människor eller medelålders. Effekten
            av hälsosam kost och motion är stor även bland äldre och kan motverka
            depressioner och förebygga fallolyckor och frakturer.
          </p>
          <head xml:id="i-UzmfV483ZU3SouqGYS3YNf" type="h1">
            Tobak
          </head>
          <p xml:id="i-PLynhD4hbSZ1jGwLpp6SUp">
            I takt med att färre röker har dödsfallen på grund av rökning
            minskat. Men fortfarande dör cirka 6 400 personer varje år av
            rökning. Det är fler liv än trafikolyckor, hiv/aids, narkotika
            och självmord skördar tillsammans. Det är aldrig för sent att
            sluta röka. Cancerrisken minskar allt eftersom tiden går efter
            rökstoppet. 1015 år efter man slutat har man samma cancerrisk
            som den som aldrig rökt. Passiv rökning under en längre period
            innebär samma hälsorisker som för rökaren. Fler personer i Sverige
            dör av passiv rökning än av trafikolyckor. Cirka 200 dödsfall
            per år beror på passiv rökning.
          </p>
          <p xml:id="i-UNAmL6Uj5wBFwCmfDHQ2Bo">
            Trots att rökningens risker är väl kända röker cirka 11 procent
            av männen och 13 procent av kvinnorna i Sverige. Rökningen har
            minskat under de senaste decennierna, särskilt bland män. För
            50 år sedan rökte hälften av alla män och var tionde kvinna. Den
            stora ökningen bland kvinnorna kom på 1960- och 1970-talen. Under
            1980-talet minskade tobaksbruket även bland kvinnor. Sverige är
            ändå ett av de få länder i världen där kvinnor röker lika mycket
            som män.
          </p>
          <p xml:id="i-JprZhCuxiV3cZrgRqPJT19">
            Hälften av alla rökare beräknas dö till följd av sin rökning.
            De förlorar i genomsnitt tio år av sin förväntade livslängd. Varje
            år orsakar rökning cirka 10 000 cancerfall i Sverige, vilket är
            ungefär 25 procent av alla cancerfall. Att inte röka är därför
            det bästa sättet att förebygga cancer. Andelen rökare är ojämnt
            fördelad i befolkningen. Att få människor att avstå tobak är en
            stor hälsovinst både för individen och för samhället. En stor
            hälsorisk med rökning är risken att utveckla KOL (kroniskt obstruktiv
            lungsjukdom). KOL är en snabbt ökande sjukdom i vårt land och
            en av de vanligaste dödsorsakerna. KOL orsakas av tobaksrökning
            och leder till andningssvårigheter och problem att klara det dagliga
            livet. Eftersom lungornas kapacitet försämras kraftigt klarar
            sig många inte utan syrgas.
          </p>
          <p xml:id="i-W7uDzPiNdqyRa3fHhTnXbu">
            Att dagens rökare får hjälp att sluta är viktigt men det handlar
            också om att få människor att inte börja röka överhuvudtaget.
            Nyrekryteringen av rökare är fortfarande stor. Varje år börjar
            cirka 16 000 ungdomar i Sverige att röka och fortfarande är rökare
            överrepresenterade i befolkningsgrupper med låg utbildning och
            låga inkomster.
          </p>
          <p xml:id="i-RYtLHFRb81xtsCWVfJP73s">
            Arbetet med att begränsa tobaksbruket måste ske genom både information
            och lagstiftning för att bli effektivt. De mer omfattande restriktioner
            som har riktats direkt mot rökarna, senast förbudet mot rökning
            i serveringsmiljöer 2005, har satt en ny norm för var man röker
            och hindrat rökare att utsätta andra för sin rök på jobbet, i
            offentliga lokaler eller i serveringsmiljöer. Det bör utredas
            om det är möjligt att införa ett mer allmänt förbud mot rökning
            i offentliga miljöer.
          </p>
          <p xml:id="i-LjMAnmPiZcoWAmcey8Xq2">
            Arbetet med att minska rökningen i Sverige har pågått under lång
            tid och vid en internationell jämförelse varit mycket framgångsrikt.
            Lagstiftning och information har tillsammans lett till ändrade
            värderingar i samhället, där den rökfria miljön blivit en självklar
            norm i allt fler sammanhang och ses som ett naturligt hänsynstagande
            till andra. Arbetet med att minska rökningen måste fortsätta.
            Hälso- och sjukvården har en viktig roll i detta arbete. Samtliga
            primärvårdsenheter i sjukvården behöver kunna erbjuda lättillgänglig
            och effektiv rökavvänjning. Vi anser också att det är mycket viktigt
            med förebyggande arbete för att bekämpa tobaksbruket i Sverige.
            Det handlar bl.a. om informationssatsningar och annat tobakspreventivt
            arbete. Samhällets engagemang och insatser på tobaksområdet får
            inte mattas av och nedprioriteras. Engagemanget och aktiviteterna
            för en rökfri miljö behöver öka på lokal, regional och central
            nivå. Den borgerliga regeringen organiserade under förra mandatperioden
            om det centrala arbetet med drogfrågor, de specialorganisationer
            som fanns för arbetet försvann och ovanför den vanliga myndighetsstrukturen
            bildades en samordningsfunktion som består av två sekretariat
            inom Regeringskansliet (ANT-sekretariatet och Samant). Den nya
            organisationen skulle enligt regeringen ge förutsättningar för
            ett arbete med alkohol-, narkotika-, dopning- och tobaksfrågorna
            i en permanent och hållbar struktur. Vi anser inte att det kunnat
            visas att det nya sättet att organisera arbetet ger tillräcklig
            kraft. Tobaksfrågan riskerar att komma till korta i den nya organisationen
            där andra frågor dominerar.
          </p>
          <p xml:id="i-2Rnbifx2aGZLgzoWKG9AsY">
            Arbetet mot tobak behöver intensifieras. Det innebär bl.a. att
            nya steg behöver tas för att få fler miljöer och sammanhang där
            man inte röker. Ett viktigt arbete och område gäller rökfri arbetstid
            där utvecklingen gått snabbt de senaste åren. Allt fler kommuner
            har bestämt att arbetstiden ska vara helt rökfri. Grundregeln
            för rökfri, eller tobaksfri arbetstid är att alla medarbetare
            omfattas och att rökning/snusning inte får ske på betald arbetstid.
            Det tillåts endast på den obetalda lunchrasten. En stor majoritet
            av de anställda tycker det är bra, andra känner sig förföljda
            och ser sin integritet kränkt. Få inser den fulla potentialen
            av införandet av en rökfri arbetstid. Rökningens kostnader är
            stora för individ och samhälle. Sjukskrivning i rökrelaterad sjukdom
            kostar årligen 18 miljarder kronor. Tre av fyra rökare vill sluta
            röka. De tre har stor nytta av en stödjande arbetsmiljö med en
            rökfri policy och avvänjningsstöd. Arbetsgivaren har här sin allra
            största möjlighet att främja de anställdas hälsa. Men det kräver
            att arbetsgivaren inte bara fattar ett policybeslut utan också
            tänker på vilka åtgärder som behövs för att hjälpa människor att
            sluta röka.
          </p>
          <p xml:id="i-5auhUesgQcsvMFB4n1JJLK">
            En annan åtgärd som varit framgångsrik internationellt är information
            i bildform på cigarettpaketen som varnar för tobaksrökningens
            hälsokonsekvenser. Kanada var först i världen år 2001. Sedan kom
            Brasilien, Singapore, Thailand, Venezuela och Australien. Inom
            EU har en rad länder beslutat införa bildvarningar. Belgien var
            först i november 2006. Därefter följde Rumänien, Storbritannien,
            Lettland, Frankrike, Malta, Spanien och Ungern. Irland inför varningsbilder
            under 2013 . Noggranna utvärderingar och forskningsprojekt visar
            att varningsbilder är effektiva. Ett exempel är en studie som
            omfattade USA, Kanada, Australien och Storbritannien. Den jämförde
            bl.a. hur varningarna på cigarettpaket uppfattades av rökarna.
            I Kanada ansåg 84 procent av de tillfrågade att bilderna ger värdefull
            information om tobakens hälsorisker. I USA, som hittills endast
            haft ganska små textvarningar, var andelen som tyckte att varningarna
            hade någon betydelse endast 47 procent. Samma studie visade också
            att kunskaperna om hälsoriskerna är bäst där man med varningsbilder
            specificerar enskilda sjukdomar som har samband med rökning. Motivationen
            att sluta förstärks och återfall förhindras. Sverige bör agera
            mer offensivt i denna fråga. Vi föreslår att riksdagen ger regeringen
            i uppdrag att återkomma med ett förslag om obligatoriska bildvarningar.
          </p>
          <p xml:id="i-3qt9fmzRTuEj9jCQuTKZJu">
            En åtgärd som kan minska tobaksrökningen är införande av dold
            försäljning. I flera länder har man infört dold försäljning av
            tobaksvaror och fler länder har beslutat införa denna skyddsåtgärd
            för att minska rökningen. I ramkonventionen om tobakskontrolls
            artikel 13 finns klara riktlinjer som bland annat innebär just
            att tobaksprodukter ska förvaras ej synliga för kunden, en insats
            som har störst påverkan på barn och ungdomar. Uppföljningar efter
            införandet av dold försäljning på Island och i Kanada har visat
            att rökningen minskar. Vi föreslår att regeringen får i uppdrag
            att återkomma till riksdagen med ett förslag om dold försäljning
            av tobak.
          </p>
          <p xml:id="i-77KDP5KML25oTi9WdJYH7p">
            För att minska tobaksbruket bland ungdomar anser vi att det är
            viktigt att minska tillgängligheten till tobak. Åldersgränsen
            för köp av tobak är i dag 18 år, men denna gräns upprätthålls
            inte alltid av tobaksförsäljarna. Om en person säljer tobak till
            minderårig kan personen dömas till olaglig cigarettförsäljning.
            Men bara enstaka fall av försäljning till minderåriga har lett
            till åtal. För några år sedan infördes skärpta sanktioner och
            anmälningsplikt för cigarettförsäljning. Vi anser dock att det
            behövs ytterligare skärpningar för att incitamenten att sälja
            till minderåriga ska minimeras. Vi föreslår därför att det görs
            en översyn av tobakslagen för att möjliggöra tillståndsplikt för
            försäljning av tobak. Det innebär att en handlare som säljer tobak
            till minderårig skulle kunna få sitt tillstånd indraget. En licensiering
            skulle kunna öka efterlevnaden av åldersgränsen och även kunna
            minska den illegala importen och distributionen av tobak.
          </p>
          <p xml:id="i-2Xecu72NisPRs1CHhp8pRo">
            I regeringens nationella strategi för alkohol-, narkotika-, dopnings-
            och tobakspolitiken som antogs av riksdagen våren 2011 saknas
            effektiva förslag med förutsättning att ha betydande inverkan
            på tobaksbruket hos barn, ungdomar och vuxna. WHO:s tobakskonvention
            kan tjäna som utgångspunkt för en genomgång av ytterligare insatser.
            Ju fler av dessa faktorer som verkar i hälsofrämjande riktning,
            desto större är chansen till en tobaksfri uppväxt och ett tobaksfritt
            liv. Det är svårt att få den borgerliga regeringen att agera offensivt
            i tobaksfrågor. Folkhälsoinstitutet har fått ett uppdrag att titta
            på möjliga åtgärder men vad det blir för resultat av detta uppdrag
            är oklart. När det gäller rökfria miljöer kan erinras om att Moderaterna
            (och en del andra enskilda borgerliga politiker) motsatte sig
            lagstiftningen om rökfria serveringsmiljöer som riksdagen fattade
            beslut om 2004.
          </p>
          <p xml:id="i-PrDkU3L5Uwa8LjYzxjs5Ag">
            Det tobakspreventiva arbetet bland barn och unga bör inte isoleras
            från annat samhällsarbete mot tobak. Barn, tonåringar och vuxna
            lever tillsammans och påverkar varandra i vardagen. Insatser riktade
            till unga gör mindre nytta om man inte samtidigt arbetar med vuxnas
            attityder och normer. Det bör prövas om det är möjligt att sätta
            ett nationellt mål om ett tobaksfritt Sverige 2030. Med en helhetssyn
            ökar möjligheterna att minska tobaksanvändningen i alla åldersgrupper
            och därmed skadeverkningarna i form av sjukdom och för tidig död.
            För att nå resultat krävs en översyn och framtagande av förslag
            som kan prövas på områdena informationsinsatser, utbildning, avvänjningshjälp,
            aktiv prispolitik, neutrala tobaksförpackningar eller varningsbilder
            på tobaksförpackningarna, dold försäljning i handeln och fler
            rökfria miljöer. Det behövs ett sammanhållet grepp i tobaksfrågan
            och vi föreslår att regeringen återkommer till riksdagen med ett
            samlat åtgärdspaket för att minska tobaksbruket. Detta bör riksdagen
            som sin mening ge regeringen till känna.
          </p>
          <head xml:id="i-GgY4SV7zzSzTEPraMPH3L1" type="h1">
            Alkohol och narkotika
          </head>
          <p xml:id="i-5cABjHV19gvRiRZodjKKgv">
            Det behövs ett effektivt och långsiktigt samhälleligt arbete
            mot droger. Sättet att organisera arbetet och kraften i det utåtriktade
            arbetet är avgörande faktorer för framgång. Den nationella strategi
            för alkohol-, narkotika-, dopnings- och tobakspolitiken (ANDT)
            som antogs av riksdagen våren 2011 bör ses mot bakgrund av händelseutvecklingen
            under den senaste tioårsperioden. Alkoholkonsumtionen och narkotikamissbruket
            ökade under 1990-talet, inte minst bland ungdomar. För att vända
            utvecklingen antogs på den socialdemokratiska regeringens förslag
            en alkoholhandlingsplan 2001 och en narkotikahandlingsplan 2002.
            Det förebyggande arbetet förstärktes, såväl lokalt som cen-tralt.
            Informationskampanjer drogs i gång, kommuner och landsting tog
            fram egna handlingsplaner och ett stort antal lokala drogförebyggare
            anställdes för att samordna det förebyggande arbetet. Det centrala
            arbetet kom att ledas av Alkoholkommittén respektive Mobilisering
            mot narkotika (som leddes av en särskild narkotikasamordnare).
            Utgångspunkten var att det behövdes en stark nationell resurs
            för att driva det alkohol- och narkotikaförebyggande arbetet i
            en tid av ökad tillgänglighet för ungdomar av både alkohol och
            narkotika och ökad totalkonsumtion av alkohol i befolkningen.
            Det förstärkta förebyggande arbetet gav resultat. Under 2000-talet
            avstannade ökningen av alkoholkonsumtionen bland ungdomar, och
            vi kunde till och med se en minskning i konsumtionen. Andelen
            ungdomar som uppger att de provat narkotika sjönk också.
          </p>
          <p xml:id="i-N8ZUC7ttmtJB7pPm7X7kNr">
            Den borgerliga regeringen som tillträdde 2006 lade ner Alkoholkommittén
            och Mobilisering mot narkotika. Vi tycker att det var ett felaktigt
            vägval. Den tidigare specialiseringen ledde till ökad kraft i
            det förebyggande arbetet. Uppgifterna överfördes istället till
            flera olika myndigheter, ett särskilt sekretariat bildades i Regeringskansliet
            och olika departementsarbetsgrupper inrättades där Socialdepartementet
            samordnar arbetet. Vi anser att den arbetsmodellen, som befästes
            i den nyligen antagna nationella strategin för ANDT, har lett
            till att arbetet blivit otydligare och tappat i fokus, tempo och
            kraft. Det saknas nationella initiativ och ett kraftfullt utåtriktat
            perspektiv i arbetet. Ett utåtriktat arbete, som Alkoholkommittén
            och Mobilisering mot narkotika bedrev, är viktigt för att få förankring
            och förståelse för alkoholens konsekvenser och stöd för en restriktiv
            alkoholpolitik. För att genomföra politiska åtgärder eller prioriteringar
            av resurser, exempelvis i polisens eller tillsynsmyndigheters
            arbete, som leder till minskad konsumtion och skador behövs en
            ökad samordning mellan olika politikområden eftersom många delar
            av den verksamma politiken ligger utanför Socialdepartementets
            område. Regeringens ANDT-råd omfattar bland annat inte handelsområdet
            och behöver större tyngd i regeringens departementssamordning
            för att kunna spela en pådrivande roll.
          </p>
          <p xml:id="i-WfLMu7tfAYakzGumhAZVPG">
            Trots att dödligheten minskar generellt fortsätter de alkoholrelaterade
            skadorna att öka, särskilt bland kvinnor och i vissa grupper.
            Bland de unga har sjukhusvård för alkoholrelaterade diagnoser
            blivit vanligare sedan början av 1990-talet, och dödligheten bland
            personer med dessa diagnoser har ökat, främst bland unga kvinnor.
            Användningen av narkotika, framför allt cannabis, har ökat något
            bland skolungdomar under senare år. Samtidigt ökar vård för narkotikarelaterade
            diagnoser i flera åldersgrupper, men mest bland de unga.
          </p>
          <p xml:id="i-DsXiYGotVqzYT2LYkaDG9E">
            När det gäller inriktningen på arbetet mot droger bör de förebyggande
            insatserna stödjas av en restriktiv alkoholpolitik och en tydlig
            narkotikalagstiftning. För att en restriktiv alkoholpolitik ska
            bli effektiv är det viktigt att detaljhandelsmonopolet försvaras,
            att marknadsföring av alkohol begränsas, att en effektiv ålderskontroll
            sker vid försäljning och servering av alkohol, att alkohollangning
            och -smuggling beivras, att svensk alkoholskatt betalas vid import
            av alkoholdrycker för privat bruk, att alkoholnäthandlares aktiviteter
            i Sverige begränsas, att alkoholskatterna höjs och att Sverige
            fortsätter arbeta för höjda minimiskatter på alkohol inom EU samt
            minskade införselkvoter på alkohol. Vidare bör möjligheterna att
            införa varningstexter på alkoholförpackningar prövas. Varningstexter
            har fler fördelar än en eventuell information till den presumptive
            konsumenten. De gör det svårare att smuggla och sälja vidare förpackningar
            som saknar märkning. Den nationella skattemärkning som EU-rätten
            tillåter är en åtgärd med liknande effekt. Båda skulle kunna användas.
            Vi föreslår också att regeringen prövar nya vägar, exempelvis
            de nya folkhälsoartiklarna i Lissabonfördraget, för att se över
            möjligheterna till begränsningar av alkoholreklamen. Sverige kan
            redan idag införa hårdare reklamregler utan att det strider mot
            EU-rätten. Den franska Loi Evin visar att EU-rätten tillåter långtgående
            reklambegränsningar.
          </p>
          <p xml:id="i-Tms3MRNmSgqsUhceY7FZMU">
            Det är också viktigt att prövning av serveringstillstånd ses
            som en social fråga i kommunerna och inte bara som en näringslivsfråga.
            En annan fråga som måste lösas är folkölsförsäljningen, där vi
            föreslår licensplikt för att komma åt den bristande ålderskontrollen.
          </p>
          <p xml:id="i-YVRk5G9BW7BosJFGsZjVRV">
            Den borgerliga regeringen drev under våren 2008 igenom att privatpersoner
            ska kunna föra in alkoholdrycker i Sverige också för andra personers
            räkning. Vi anser att beslutet var felaktigt och föreslår att
            beslutet omprövas. Beslutet 2008 var en helt onödig EU-anpassning
            som försvagade den restriktiva alkoholpolitiken. Det pågår en
            successiv utveckling mot ökad tillgänglighet. Det finns en rad
            privata företag som tar emot beställningar och kör hem alkohol
            till privatpersoner. Dessa företag är i praktiken inte bara transportörer
            utan bedriver en förtäckt detaljhandel som undergräver detaljhandelsmonopolet.
            Finland och Norge har förtydligat sin lagstiftning för att skydda
            sina detaljhandelsmonopol. Sverige bör, i avvaktan på en omprövning
            av hela frågan, på samma sätt som våra nordiska grannar förtydliga
            lagstiftningen och tillse att aktörerna följer gällande regler.
            Flera av de nätaktörer som erbjuder svenskar att köpa alkohol
            är profilerade lågprisaktörer som lockar kunder genom att inte
            betala skatt och felaktigt påstå att kunderna inte heller behöver
            göra det. Enligt undersökningen vet sex av tio svenskar inte vem
            som ska betala skatt, eller tror att det är säljarens ansvar.
            Enligt samma undersökning har nästan hälften av dem som handlat
            öl, vin eller sprit på nätet fått erbjudanden om olika typer av
            lockpriser och rabatter något som inte är förenligt med den svenska
            alkohollagen. Folkhälsoinstitutet har dessutom konstaterat att
            ålderskontroll ofta inte finns i dessa sammanhang. Att strunta
            i regler och undvika alkoholskatten ger billig alkohol och merförsäljning
            och är motorn i mycket av den växande näthandeln med alkohol.
          </p>
          <p xml:id="i-NFXGsgiCpZde4tUCHPou6g">
            Utvecklingen mot ökad tillgänglighet måste diskuteras i ett helhetsperspektiv.
            Varje steg i sig har en motivering men den sammanlagda effekten
            är negativ ur samhällelig synpunkt. Den borgerliga regeringen
            har under flera år förberett införande av så kallad gårdsförsäljning,
            där egentillverkade alkoholdrycker från gårdar skulle få säljas
            direkt till besökare. Två statliga utredningar kom dock fram till
            att det skulle bryta mot det svenska detaljhandelsmonopolet och
            EU-rätten att låta vissa, men inte alla, tillverkare sälja alkohol
            direkt till kund vid sidan av Systembolaget. Regeringen bör omedelbart
            avbryta handläggningen av ärendet och konstatera att det inte
            är möjligt att införa gårdsförsäljning/spritbutiker utan att bryta
            mot detaljhandelsmonopolet.
          </p>
          <p xml:id="i-PpTUdx7gdcbNG3rDgzKbcM">
            Riksrevisionen noterade förra året i sin granskning (RRS10) av
            det statliga stödet i alkoholpolitiken att det inte går att hävda
            att den bidragsstödda verksamheten till kommuner och ideella organisationer
            gett någon särskild effekt. Enligt Riksrevisionen framstår det
            inte heller som troligt att de statliga myndigheternas tillsyn
            påverkar barns och ungdomars tillgång till alkohol eller deras
            alkoholkonsumtion. Riksrevisionen ifrågasätter därför om det är
            effektivt att staten fortsätter med sitt stöd till lokalt förebyggande
            arbete i varje fall som stödet hittills inriktats, styrts och
            följts upp.
          </p>
          <p xml:id="i-SwfZHZHkQta7148QJhxVEQ">
            Riksrevisionens kritik bör beaktas. Men lokalt förebyggande arbete
            är oerhört värdefullt och bör stödjas även i fortsättningen. Däremot
            måste samhället bli bättre på att koordinera sina insatser, involvera
            föreningsliv och andra ideella krafter och nå de unga som befinner
            sig i riskzonen. Alkoholkonsumtionen är en central faktor när
            det gäller sociala problem och våld bland ungdomar. Levnadsmönster
            och vanor som grundläggs i tidig ålder följer ofta med och påverkar
            resten av livet. Både svensk och utländsk forskning visar på tydliga
            samband mellan ökat alkoholdrickande och ökad våldsbrottslighet.
            Vi föreslår att regeringen får i uppdrag att utarbeta en nationell
            handlingsplan för minskat alkoholbruk bland ungdomar. Vid utarbetandet
            av en handlingsplan bör behovet av förändringar i lagstiftningen
            prövas samtidigt som det utarbetas förslag när det gäller arbete
            med attityder. Lokalt förebyggande arbete är viktigt i flera aspekter.
            Det ökar medvetenheten om alkoholens roll för lokalsamhället,
            kommuner och landsting. Därigenom ökar stödet för att genomföra
            effektiva åtgärder både lokalt och nationellt, som begränsningar
            av tillgänglighet, tillsyn av servering och polisarbete mot langning
            och olovlig försäljning. Genom mobilisering av lokalsamhället
            involveras också fler i det förebyggande arbetet med att förhindra
            alkoholrelaterade problem. Ett ramverk inom vilket det lokala
            arbetet kan bedrivas är till exempel det som beskrivs i Folkhälsoinstitutets
            skrifter om policy för prevention, som beskriver genomförande
            och uppföljning av lokal alkohol- och narkotikapolicy.
          </p>
          <p xml:id="i-6CZq7sQXhtMXrCBydYJw7R">
            Vi anser att reglerna för folkölsförsäljning bör skärpas genom
            licensplikt och kraftfulla åtgärder bör vidtas för att minska
            langningen av alkohol till unga. Lagskärpning vid langning bör
            övervägas och polisens möjligheter till bekämpning av alkoholbrott
            ses över. På de platser i landet där polisen har arbetat målmedvetet
            mot langning av alkohol till unga har ungdomsvåldet minskat. Storskalig
            alkohollangning till unga är ett av få områden där straffskärpningar
            kan förväntas ge positiva resultat. Ungefär en tredjedel av all
            alkohol som förs in i landet säljs vidare. En stor del går till
            ungdomar. En viktig beståndsdel i arbetet för att minska ungdomars
            drickande är föräldrarnas attityder. Det finns idag flera vetenskapligt
            utvärderade föräldrastödsprogram. Vetenskapligt utvärderade föräldrastödsprogram
            bör spridas och implementeras i samtliga kommuner.
          </p>
          <p xml:id="i-7XnL6UjfRzwozHJBiobPHr">
            Vi anser att alkoholskatten ska höjas 2013 och har i partimotion
            om statsbudget 2013 lagt ett sådant förslag. Regeringen har själv
            argumenterat för detta i vårpropositionen 2011 men har inte lagt
            fram förslaget i budgeten varken för 2012 eller 2013. Det är olyckligt
            och några egentliga argument emot en höjning har inte framförts
            av regeringen. Det finns ett tydligt samband mellan pris och konsumtion
            och därför är alkoholskatten ett viktigt alkoholpolitiskt verktyg.
            Erfarenheterna från Finland visar att höjningar av skatt och pris
            minskar konsumtion och skador även när införseln för privat bruk
            är fri. När Finland sänkte sina alkoholskatter 2004 i samband
            med att EU:s regler för skattefri införsel för resande började
            gälla fullt ut, ökade konsumtionen med 10 procent och de flesta
            typer av alkoholrelaterade skador ökade. Sedan 2008 har alkoholskatterna
            höjts upprepade gånger och den totala konsumtionen gått ner. Alkoholskadorna
            har också minskat. Till exempel minskade antalet dödsfall på grund
            av alkoholrelaterade sjukdomar med 3,5 procent mellan 2009 och
            2010, antalet berusade personer som avlidit till följd av olycka
            eller våld sjönk med drygt 10 procent och antalet vårdperioder
            med alkoholrelaterade sjukdomar minskade med över 7 procent mellan
            samma år. Ett annat exempel är den brittiska regeringen som har
            höjt alkoholskatten med en skattehiss på 2 procent över inflationen
            varje år sen 2008. Storbritannien och Irland har sedan flera år
            högre öl- och vinskatt än Sverige (medan spritskatten fortfarande
            är högre i Sverige).
          </p>
          <p xml:id="i-5pJe3aXFTsNaxz6qg2nc28">
            När skatter på alkohol höjs behöver man stärka och prioritera
            insatser mot smuggling och vidareförsäljning. En prioritering
            av tullens och polisens arbete, inte bara på storskalig smuggling,
            utan också småskalig frekvent smuggling är viktig. Förutom prioritering
            kan det behöva utredas om tullen behöver större befogenheter i
            arbetet. Det kan till exempel vara så att tullen idag inte har
            rätt att föra register över personer och fordon, och därmed inte
            har möjlighet att identifiera frekventa smugglare. Kronobergsmodellen
            för lokalt arbete mot langning förtjänar också att spridas och
            användas i sin helhet. Vissa polismyndigheter verkar bara ha anammat
            den delvis, vilket lett till sämre resultat.
          </p>
          <p xml:id="i-UYu2s6ZyXgyLSCwqMMwn3y">
            Alkohol ligger bakom många olyckor i trafiken. De bedöms att
            1 000 människor omkommit i olyckor i Sverige de senaste tio åren
            där alkohol varit inblandat. Alkolås är ett effektivt sätt att
            förhindra att man kör alkoholpåverkad. Redan 2005 ansökte den
            dåvarande socialdemokratiska regeringen om ett nationellt undantag
            i EU för att införa en lagstiftning om obligatoriska alkolås i
            fordon. Den gången blev det nej från EU-kommissionen. Sedan dess
            har dock EU fått en mera positiv inställning till alkolås. Det
            är därför hög tid att regeringen aktivt verkar i EU för att alkolås
            blir ett lagkrav i alla fordon som går i yrkestrafik. På sikt,
            när tekniken utvecklats ytterligare, bör alkolås bli lagkrav även
            i vanliga personbilar. Drar arbetet ut på tiden bör Sverige återigen
            ansöka om ett nationellt undantag i EU om att införa alkolås i
            alla fordon som går i yrkestrafik. Detta bör riksdagen som sin
            mening ge regeringen till känna.
          </p>
          <p xml:id="i-JUSxRRHvN2AyG2v72qRMQH">
            Ett särskilt problem i samband med alkoholrelaterade trafikolyckor
            är så kallad eftersupning det vill säga att förare som varit inblandade
            i en trafikolycka hävdar att han eller hon varit nykter när olyckan
            inträffade, men druckit i efterhand innan polisen kom till olycksplatsen.
            Så gott som alltid handlar det om en ren efterhandskonstruktion.
            Men för polisen är det svårt att skaffa fram bevismaterial om
            huruvida det ligger någon sanning i det påståendet eller inte.
            I Norge finns det lagstiftning som förbjuder eftersupning. Där
            är det inte tillåtet att dricka alkohol sex timmar efter att man
            varit inblandad i en trafikolycka. Under den socialdemokratiska
            regeringsperioden fanns det ett långt framskridet förslag att
            förbjuda eftersupning även i Sverige. Tyvärr har den borgerliga
            regeringen inte drivit detta förslag vidare. Riksdagen godkände
            dock våren 2011 ett socialdemokratiskt förslag om att regeringen
            ska lägga fram ett förslag till riksdagen om förbud mot eftersupning.
            Vi anser att det är viktigt att regeringen handlägger frågan skyndsamt
            så att nya regler kan träda i kraft så snart som möjligt. Det
            är inte rimligt att man idag ska kunna klara sig undan ansvar
            för rattfylleri genom att skylla på att man förtärt alkohol i
            efterhand.
          </p>
          <p xml:id="i-2LZD2MkSFARZePKYfXfr3b">
            Det är värt att framhålla att alkoholens negativa inverkan på
            arbetsliv och produktivitet är stor. I bedömningar av samhällskostnader
            av alkohol svarar produktionsbortfall ofta för nästan hälften
            av de totala kostnaderna. I Missbruksutredningen (2011) uppskattas
            att de 68 000 alkoholmissbrukarna i Sverige med behov av särskilt
            stöd kostar samhället 66 miljarder kronor varav nästan hälften
            är produktionsbortfall.
          </p>
          <p xml:id="i-J3SFu525jWUB5virDn98Nb">
            En del av produktionsbortfallet kommer från sjukfrånvaro och
            genom minskad produktivitet hos personer som är på jobbet. En
            tidsserieanalys av sjukfrånvaro och genomsnittslig konsumtion
            i Sverige för tiden 19352002 visar att en ökning av alkoholkonsumtionen
            med en liter är förknippat med en ökning av sjukfrånvaron för
            män med 13 procent. För kvinnor ökar sjukfrånvaron med 6 procent,
            men resultatet för kvinnor var inte statistiskt signifikant (Thor
            Norström, Per capita alcohol consumption and sickness absence,
            Addiction 2006, 101, 14211427). Även om försämrad produktivitet
            på arbetet är svårare att mäta kan den effekten på produktiviteten
            vara lika stor eller större än frånvaron. Näringslivet verkar
            därmed få bära en stor del av alkoholkonsumtionens konsekvenser.
            En restriktiv alkoholpolitik med monopol, hög skatt och begränsning
            av det privata vinstintresset i alkoholhandeln blir därför något
            som (även) näringslivet som helhet tjänar på.
          </p>
          <head xml:id="i-9ycKj1LhdqZuDhWdiPJ9Eg" type="h1">
            Missbruksvården
          </head>
          <p xml:id="i-WXCDvcsUBdMR3n9AGCc3xj">
            Det finns i Sverige 500 000 personer med missbruk eller beroende.
            Majoriteten av dessa (cirka 330 000) har alkoholproblem. Omkring
            30 000 personer har ett pågående narkotikamissbruk. De allra flesta
            med missbruk har familj, vilket betyder att cirka 20 procent av
            alla barn och vuxna har det i sin omedelbara närhet. Socialtjänst
            och sjukvård satsar tillsammans cirka 17 miljarder kronor per
            år på missbruksvården. Det ska jämföras med samhällskostnaderna
            för missbruk som kan uppskattas till 150 miljarder kronor.
          </p>
          <p xml:id="i-NorWunYyrxXdPLquE1CgLJ">
            Missbruksutredningen genomförde en total genomlysning den svenska
            missbruksvården. Utredningens slutsatser (SOU 2011:35) bör enligt
            vår mening leda till att samhället omprövar en hel del i dagens
            system och samordnar och förbättrar sina insatser mot missbruk.
            Behandling mot alkohol- eller narkotikamissbruk bör erbjudas mycket
            snabbare än vad som ofta sker idag. Det måste vara lätt att få
            vård och stöd på ett mycket tidigt stadium, innan missbruket gått
            för långt och lett till svåra beroenden och sociala problem. Primärvården
            behöver ha beredskap att ge insatser till denna grupp. Vårdpersonalen
            behöver i detta arbete tillgång till effektiva verktyg i form
            av strukturerade program för hur man tillsammans med patienten
            gemensamt kan ta sig an missbruk. Även kommunernas insatser behöver
            utvecklas. Missbruksvårdens kvalitet varierar avsevärt mellan
            olika kommuner. I vissa delar av landet får missbrukare vänta
            länge på behandling om de överhuvudtaget kommer i fråga för rehabilitering.
            Eftersom vårdbehovet hos missbrukare är akut bör målet vara att
            väntetiden till behandling skall vara mycket kort. När någon är
            motiverad och vill bryta ett missbruk är det bråttom, annars försvinner
            tillfället och möjligheten att bryta ett beroende eller missbruk.
          </p>
          <p xml:id="i-KrqAP2HJUjzzsW9RTPhZVe">
            För att behandling av missbrukare skall bli effektiv krävs att
            den enskilde får större inflytande och är delaktig på ett helt
            annat sätt än tidigare när det gäller den egna vården. Personer
            med missbruksproblem har i dag i praktiken en svagare ställning
            än flertalet andra patientgrupper. Genom att snabbt erbjuda vård
            och skräddarsy behandlingen efter missbrukarens egna behov och
            önskemål ökar möjligheterna till snabb och lyckad rehabilitering.
            Trösklarna till behandling är ofta också alldeles för höga. Missbrukarnas
            vård är ofta villkorad på ett sätt som vore otänkbart när det
            gäller alla andra sjukdomar. Får man ett återfall skrivs man ofta
            ut från sin behandling. Det kan jämföras med att avbryta behandlingen
            för en person med ätstörningar efter ett återfall. Målet är total
            drogfrihet, men inga missbrukare ska avskrivas. Även aktiva missbrukare
            som haft omfattande problem under lång tid skall få insatser att
            leva ett värdigt och sjukdomsfritt liv så långt det bara går,
            till exempel genom sprutbytesprogram som hindrar smittspridning
            och som ger möjlighet att komma i kontakt med missbrukaren och
            erbjuda behandling.
          </p>
          <p xml:id="i-UBVDHYZMLN1j7GS9TzLo6N">
            Den svenska missbruksvården behöver bli mer kunskapsbaserad.
            Kvaliteten varierar i dag alldeles för mycket. Vi måste vara säkra
            på att pengarna används rätt. Det gynnar både skattebetalarna
            och de som behöver vård. Kunskaper om bra behandlingsmetoder kan
            användas som underlag för en nationell standard. Missbruksutredningen
            är inne på rätt väg när man föreslår krav på auktorisering för
            behandlingshem samt utveckling av kvalitetsregister för att kunna
            följa upp vårdens kvalitet. Personalens kompetens kan utvecklas
            ytterligare genom kontinuerlig fortbildning av befintlig personal
            samt fortbildning och vidareutveckling av grundutbildningarna
            för läkare, sjuksköterskor, psykologer och socionomer.
          </p>
          <p xml:id="i-4Du3pQxZHht7mH4Dwq2yAy">
            Otydligt ansvar där personer med missbruksproblem bollas mellan
            kommunen och landstinget är i dag ett stort problem. Det får inte
            vara så att en kommuns storlek eller dåliga ekonomi medför att
            individerna inte får de insatser de har rätt till. Missbruksutredningen
            föreslår en ny lag om missbruks- och beroendevård som ska göra
            ansvaret tydligt. Landstinget ges ett samlat ansvar för behandling
            och kommunerna får enbart ansvar för socialt stöd. Sveriges Kommuner
            och Landsting (SKL) vill inte flytta ansvarsgränserna men föreslår
            tydligare regler för brukarinflytande, en stärkt roll för primärvården
            och starkare krav på samverkan. Till exempel bör kommunen och
            landstinget komma överens om vilket samlat vårdutbud som ges och
            vem som ska göra vad i förhållande till individen. Vi delar SKL:s
            ståndpunkt om detta, men det behövs förändringar jämfört med i
            dag genom ett tydligare system med en enkel väg in i vården, snabb
            vård, fungerande vårdkedjor och ett socialt stöd.
          </p>
          <p xml:id="i-M6Z3Wxjq7WLiqpbwBuPBWj">
            Missbruksutredningen innebar ett samlat angreppssätt på missbruksfrågan
            och dess olika delar. Detta arbete får inte vara förgäves. En
            väl fungerande missbruksvård är en enorm vinst för alla i samhället,
            både ekonomiskt och mänskligt. Regeringen bör återkomma under
            2013 med en samlad proposition om missbruksvården.
          </p>
          <p xml:id="i-M7uM3CFzo2jYBixoZEG3Hj">
            För att stärka vårdkedjorna kring den som behöver vård och behandling
            mot sitt missbruk startades på den socialdemokratiska regeringens
            initiativ 2005 den treåriga satsningen Ett kontrakt för livet.
            Arbetet var mycket framgångsrikt. Den enskilde erbjöds avgiftning,
            utredning, motiverande och behandlande insatser och en planering
            som omfattar både LVM-tiden och tiden efter utskrivning. En gemensam
            överenskommelse mellan den enskilde, socialtjänsten och Statens
            Institutionsstyrelse (SiS) låg till grund för en långsiktig vård
            som omfattade LVM-tiden och halvåret därefter. Kommunen fick en
            statlig subvention när överenskommelse träffats om en mera långsiktig
            vård. Uppföljningen av Ett kontrakt för livet visar mycket goda
            resultat jämfört med traditionell LVM-vård. Trots goda resultat
            har inte den borgerliga regeringen fortsatt satsningen. Att satsa
            på samverkan i enlighet med tankarna i Ett kontrakt för livet
            ger stort utbyte av en förhållandevis liten satsning. Vi vill
            att staten och kommunerna samverkar kring individen för att säkra
            kompletta vårdkedjor. Vi vill återinföra den statliga satsningen
            Ett kontrakt för livet och föreslår för detta 30 miljoner från
            och med 2013.
          </p>
          <head xml:id="i-AfqVtXkzvew77ntsmAYGYr" type="h1">
            Den sociala barn- och ungdomsvården
          </head>
          <p xml:id="i-NWJ5jrd6k1xn9WNYm6RgLe">
            Den sociala barn- och ungdomsvården regleras i socialtjänstlagen
            och LVU (lagen om vård av unga). Socialtjänstens uppdrag är att
            arbeta förebyggande men också utreda barnets förhållanden och
            bedöma behovet av insatser. Vid behov ska socialtjänsten erbjuda
            insatser och i vissa fall ingripa oavsett samtycke. Att skilja
            barn och föräldrar åt är den allvarligaste och mest ingripande
            insatsen samhället kan göra i en familj. Just därför måste kraven
            på kvalitet, rättssäkerhet och likvärdighet vara mycket starka.
            Bakgrunden till ett ingripande kan vara föräldrar som inte klarar
            av sin föräldraroll, till exempel på grund av egna problem med
            alkohol, narkotika eller psykiska problem, men det kan också handla
            om barns och ungas egna problem.
          </p>
          <p xml:id="i-7g385jNswBCgWARGTxuM97">
            Ungdomar som tillbringar en stor del av sin barndom i familjehems-
            eller institutionsvård är som unga vuxna en mycket utsatt grupp
            (Socialstyrelsen 2006). Barn och ungdomar som har varit placerade
            i familjehems- eller institutionsvård löper trots vården på lång
            sikt stor risk att utvecklas ogynnsamt i flera avseenden med stor
            risk för framtida sociala problem. De som ingår i gruppen har
            förvisso problem redan från början men resultaten visar att institutionsvården
            i Sverige när det gäller den sociala barn och ungdomsvården behöver
            utvecklas metod- och kvalitetsmässigt.
          </p>
          <p xml:id="i-JCwnBQNqNPnWK727fko7rb">
            Samhället ska prioritera barn och ungdomar som behöver stöd och
            hjälp, även i tider av ekonomisk kris. Allt annat är oacceptabelt
            och ett slöseri med mänskliga resurser. Vi har ett gemensamt ansvar
            för alla barn. Alla barn har rätt till en bra uppväxt och möjligheter
            att utvecklas efter sina egna förutsättningar. De insatser som
            samhället erbjuder måste hålla hög kvalitet och vara likvärdig
            över landet. Kritik från bland annat tillsynsmyndigheter, barnrättsorganisationer
            och enskilda pekar på brister som behöver åtgärdas. Det handlar
            om brister i handläggningen, ansvarstagande och skydd för barn,
            skillnader mellan kommuner, bristande delaktighet och tillämpning
            av barnperspektivet samt kompetensbrister i socialtjänsten.
          </p>
          <p xml:id="i-A8rji7uYdofNgBcjydCgxw">
            Enligt socialtjänstlagen 3 kap. 6 § bör alla kommuner ha en socialjour.
            För barnets bästa och skydd bör socialjouren finnas tillgänglig
            dygnet runt och socionomutbildad personal bör göra en första bedömning.
            Socialstyrelsens öppna jämförelser för 2012 visade att möjligheten
            för barn och unga att dygnet runt få akut professionellt omhändertagande
            av socionomutbildad personal via socialjour helt saknades i 38
            procent av landets kommuner. Utökat samarbete mellan kommuner
            när det gäller jourverksamhet kan vara en väg att gå för att åtgärda
            dessa brister och utveckla verksamheten. I de fall nämnden har
            fattat beslut om vård av barn och unga utanför det egna hemmet
            är nämnden skyldig att noga följa vården. Denna skyldighet innefattar
            bland annat regelbundna personliga besök i det hem där den unge
            vistas och samtal med den eller dem som har tagit emot den unge
            i sitt hem. Fortfarande saknar 10 procent av kommunerna i 2012
            års undersökning rutiner för att erbjuda placerade barn enskilda
            samtal i samband med att ansvarig socialsekreterare gör uppföljningsbesök
            på familjehemmet eller institutionen. Enligt Socialstyrelsen bör
            utbildning och handledning ges till anlitade familjehem individuellt
            eller i grupp. Behovet av sådana insatser har påtalats av familjehemmens
            egna organisationer och de bör även kunna bidra till ökad säkerhet
            och trygghet för de placerade barnen.
          </p>
          <p xml:id="i-9YjtZzuJHfU5TfiQ2Wd7nE">
            Socialstyrelsen jämförde 2011 skolresultaten för placerade barn
            jämfört med barn som inte varit placerade. Undersökningen visade
            att 86 procent av alla barn, födda i Sverige, var behöriga att
            efter avslutade grundskolestudier läsa vidare på gymnasiets nationella
            program. Men när det gäller barn som var placerade första gången
            före 10 års ålder var motsvarande siffra 71 procent. För barn
            som placerats för första gången efter 12 års ålder var siffran
            55 procent. Situationen är inte acceptabel. Hur barnen lyckas
            i skolan är den enskilt viktigaste faktorn för hur det ska gå
            för dem senare i livet. En bra skolgång innebär i regel en bra
            start i vuxenlivet också för de barn som har varit i samhällets
            vård.
          </p>
          <p xml:id="i-LyZn7tNxkE5Whus64qHith">
            Ett område där det behövs ett fortsatt utvecklingsarbete är HVB-hemmen
            (hem för vård och boende). Omsorgsbrist i det egna hemmet är vanligaste
            orsaken till placering före tonåren i HVB-hem. För tonåringar
            är orsaken till boende på HVB-hem beteendeproblem som missbruk
            och kriminalitet, där föräldrarna inte kan lösa situationen. Barnen
            som är placerade i HVB-hem befinner sig ofta i en krissituation.
            HVB-hemmen är en sårbar verksamhet. Kvaliteten kan snabbt ändras
            beroende på personalsituationen och vilka vårdtagare som är där.
            Som en del av regeringsuppdraget om förstärkt tillsyn av den sociala
            barn- och ungdomsvården 20062008 genomförde Socialstyrelsen en
            stor granskning som visade på stora brister i HVB-verksamheten
            bland annat när det gäller delaktighet och säkerhet. När det gäller
            säkerhet måste HVB-hemmen ha rutiner för att förebygga och förhindra
            att barnen under placeringen varken utsätts för sexuella övergrepp
            eller själva begår sådana. En anledning till att problem uppstår
            är att ungdomar med högriskbeteende blandas med ungdomar med lågriskbeteende.
            Vidare måste det säkras att alla skolpliktiga barn som är placerade
            i HVB har tillgång till och deltar i skolundervisning utifrån
            barnets egna förutsättningar. Psykiatrisk vård till ungdomar som
            är placerade på särskilda ungdomshem eller i HVB-hem är en annan
            fråga där huvudmännens ansvarsgränser ställts på sin spets under
            senare år. Det har visat sig finnas oklarheter om vilket ansvar
            landstinget har och i praktiken också den specialiserade psykiatrin.
            Detta har fått till följd att de barn och ungdomar som har de
            allra största behoven av psykiatrisk vård i vissa fall har sämst
            förutsättningar att få dem tillgodosedda. Socialstyrelsens inspektioner
            2011 visade att kvaliteten och säkerheten generellt sett förbättrats
            något sedan tidigare tillsyn. Situationens allvar understryks
            dock av att tillsynen 2011 resulterat i beslut med krav på åtgärder
            i 34 procent av de föranmälda inspektionerna och i 21 procent
            av de oanmälda.
          </p>
          <p xml:id="i-5LwK74HCUN7LAg6qvkcwDm">
            En avgörande faktor är samverkan och kommunikation mellan socialtjänsten
            och HVB-hemmet. Socialstyrelsen gjorde 2011 en kartläggning av
            hur nämnderna bidrar till samverkan med HVB. Den sammantagna bedömningen
            är att majoriteten av de berörda nämnderna samarbetar med verksamheterna
            och att socialsekreterarna i allmänhet har kontakt med de placerade
            barnen. Personalen var nöjd med samarbetet när socialsekreteraren
            deltog i möten och höll kontakten med barnet. En del kommuner
            har organiserat det så att samma socialsekreterare har ansvar
            för alla ungdomarna i ett HVB för ensamkommande barn. Den socialsekreteraren
            besöker boendet ofta, är känd av alla barnen och har enskilda
            samtal med dem. Vissa verksamheter var missnöjda med att socialtjänsten
            inte lämnar information om barnen före placeringen och att de
            jobbar i egen fil, det vill säga har kontakt med barnen men inte
            med personalen. Vidare var somliga kritiska till att socialsekreteraren
            inte kom på mötena och att det inte fungerade med stödet till
            barnen, till exempel inför utslussningen. Den stora personalomsättningen
            inom socialtjänsten är ett problem för HVB-verksamheterna. Samtalen
            med barn och ungdomar visade dock att de flesta känner sin socialsekreterare
            och har regelbunden kontakt med honom eller henne. Men en del
            ungdomar var besvikna på att socialsekreteraren är svår att nå
            och inte ringer upp när de försöker få kontakt.
          </p>
          <p xml:id="i-3BySMEmh5AVaPYxv1cNUjd">
            Barnskyddsutredningen från 2009 hade flera intressanta förslag
            om hur arbetet med placerade barn kan förbättras. Det är välkommet
            att regeringen nu tagit fasta på förslag från utredningen men
            att regeringens beredning tagit tre år är inte godkänt och visar
            på frågornas svaga ställning. Regeringens förslag att knyta en
            socialsekreterare till varje placerat barn är en nödvändig uppstramning
            av systemet men löser inte, vilket ovan beskrivits, alla problem.
            Socialsekreterarna har en pressad arbetssituation och måste ges
            möjlighet att ägna nödvändig tid åt kontakten med placerade barn
            och unga. Sannolikt underskattas den nödvändiga tidsåtgången för
            detta.
          </p>
          <p xml:id="i-Sk3kis7HSzLWuVEneXjYMn">
            Utvecklingen med ett stort antal ungdomar som är omhändertagna
            måste mötas med att erbjuda insatser av högsta kvalitet med tillgång
            till den bästa sociala och psykiatriska kompetensen i samhället.
            Vi anser att detta är ett så allvarligt problem som så länge skapat
            konflikter och frustration, att kommuner och landsting måste vidta
            konkreta åtgärder för att finna lämpliga lösningar och effektiv
            samverkan. Socialstyrelsen måste också ha tillräckliga möjligheter
            att utöva tillsyn enligt de mål som finns. Socialstyrelsen har
            de senaste åren hamnat i en svår situation när det gäller tillsynen
            då man i allt för snabb takt utan tillräcklig förberedelsetid
            övertagit tillsynsuppgifter från Hälso- och sjukvårdens ansvarsnämnd
            (HSAN) och länsstyrelserna. Resultatet har blivit långa handläggningstider.
            Tillsynen av socialtjänsten har också fått stå tillbaka när man
            varit tvungen att prioritera oavslutade och tillkommande patientsäkerhetsärenden
            i samband med organisationsförändringen. Regeringen är ansvarig
            för situationen. Att det tar tid att rekrytera personal och lägga
            om tillsynsverksamheten bortsåg man ifrån. I en enkät som Sveriges
            Kommuner och Landsting (SKL) gjort med landets socialchefer uppger
            29 procent att de fått mindre förtroende för tillsynen av socialtjänsten
            efter förändringarna och varannan (52 procent) är missnöjd med
            stödet och rådgivningen. Det sistnämnda är ganska logiskt eftersom
            Socialstyrelsen vid övertagandet inte fått samma ansvar för råd
            och kunskapsunderlag som de olika länsstyrelserna tidigare hade.
          </p>
          <p xml:id="i-BywR5Rwtuj7aF2vVDhbZS8">
            En utsatt grupp är de ungdomar som vårdas på ungdomshem. Statens
            Institutionsstyrelse (SiS) driver de särskilda ungdomshemmen och
            LVM-hemmen för en liten grupp ungdomar med allvarliga problem
            som vårdas mot sin vilja. Verksamheten är ofta ifrågasatt i media
            men är oerhört viktig och en nödvändig del av vårdsystemet. Utagerande
            beteende, våld, kriminalitet och missbruk är vanliga orsaker till
            placeringen. Tidigare insatser från socialtjänsten har varit otillräckliga.
            Det är bara på SiS särskilda ungdomshem som ungdomar kan låsas
            in och hållas kvar med tvång. SiS har även andra särskilda befogenheter
            för att kunna genomföra vården eller för att skydda den enskilde,
            andra ungdomar eller personal, till exempel avskiljning och vård
            i enskildhet. Enligt Socialstyrelsens senaste granskningar börjar
            SiS utvecklingsarbete ge resultat. Brister finns dock när det
            gäller bland annat hälso- och sjukvårdsinsatser, självmordsprevention
            och sociala insatser (behandlingsplanering och kontakt med socialtjänsten).
            Här behövs ytterligare insatser för att utveckla stödet och vården
            för denna grupp utsatta ungdomar.
          </p>
          <p xml:id="i-ArAhF2d2j9G2m5GsnhQBkZ">
            Samhället tar på sig ett stort ansvar när man flyttar ett barn
            från sin ursprungliga familj. Under 2005 vittnade många olika
            personer om vanvård, systematiska kränkningar och våld i den sociala
            barn- och ungdomsvården i förfluten tid. Även om de allra flesta
            omhändertagna fått en bra vård stod det klart att bristerna varit
            allvarliga och tyvärr så omfattande att man inte kan tala om enstaka
            fall. Kontrollsystemen var undermåliga och förmådde inte upptäcka
            eller ingripa mot övergrepp och skydda dessa barn. Socialtjänstminister
            Morgan Johansson beslutade därför 2006 att utnämna Göran Johansson
            till särskild utredare för Utredningen om vanvård i den sociala
            barnavården 19201980. Utredningen har intervjuat nästan 1 000
            personer och fick under förra mandatperioden sitt uppdrag förlängt.
            Många av de intervjuade har dock kommit upp i hög ålder eller
            lider av sjukdom. De har länge undrat vad som händer efter att
            intervjuerna avslutats och vilka åtgärder staten kommer att vidta
            med anledning av det som hänt. Den borgerliga regeringen tillsatte
            under förra mandatperioden en särskild upprättelseutredning som
            skulle titta på ersättningsfrågan, en offentlig ursäkt samt åtgärder
            för att det som skedde inte ska upprepas. Upprättelseutredningen
            (SOU 2011:9 Barnen som samhället svek åtgärder med anledning av
            övergrepp och allvarliga försummelser i samhällsvården) blev klar
            i våras och föreslog en offentlig ursäkt (ceremoni), ersättning
            till de drabbade samt åtgärder för att det som skedde inte ska
            upprepas. Regeringen lämnade dock den 10 september 2011 besked
            om att de barn som vanvårdats i fosterhem inte skulle få någon
            ekonomisk ersättning. Vi protesterade mot regeringens besked.
            Sverige har som land en skyldighet att göra upp med det förflutna
            och ge dessa barn upprättelse. Vi måste ta deras berättelser på
            allvar och ge en tydlig signal om att detta inte får fortsätta
            att hända. Det har andra länder i liknande sitiation gjort. Upprättelseutredningen
            har ett genomarbetat förslag för ersättning till de drabbade.
            Efter regeringens besked den 12 september 2011 inleddes samtal
            mellan regeringen och oppositionen i frågan. Regeringen, Socialdemokraterna,
            Miljöpartiet och Vänsterpartiet träffade den 28 september 2011
            en ramöverenskommelse om personer som utsatts för övergrepp eller
            försummelse av allvarlig art i social dygnsvård mellan åren 19201980,
            enligt Upprättelseutredningens förslag. Överenskommelsen innebär
            att det tillskapas en särskild möjlighet till ekonomisk ersättning.
            Överenskommelsen har resulterat i en proposition i frågan som
            ska hanteras av höstriksdagen 2012.
          </p>
          <head xml:id="i-BtXRJaWsAsbMg6cBsYrguB" type="h1">
            Ungdomsmottagningar
          </head>
          <p xml:id="i-Kk5R12o5K6nLGwUJoWz9hU">
            Ungdomsmottagningarna spelar en viktig roll när det gäller sex
            och samlevnad och ungdomars hälsa. Hälso- och sjukvården har många
            gånger svårt att möta de hälsoproblem eller behov av samtal som
            finns hos ungdomar, ofta saknas en tydlig ingång i vården. Ungdomsmottagningarna
            arbetar mer på ungdomars villkor och har därför större möjligheter
            att nå ungdomarna på ett effektivt sätt. Till ungdomsmottagningen
            kan man vända sig med frågor och funderingar kring sex och samlevnad,
            sexuell läggning, preventivmedel, oönskade graviditeter, könssjukdomar
            och frågor kring relationsproblem, mobbning, droger, nedstämdhet
            och oro eller bara för att ha någon att prata med. Här handlar
            det verkligen om tidiga insatser och förebyggande arbete i praktiken.
          </p>
          <p xml:id="i-Qpao8A9e6LjnNKXuYzF2Qw">
            Ungdomsmottagningarna arbetar på mycket olika premisser i olika
            delar av landet och ofta under osäkra förhållanden. Tillgängligheten
            varierar stort. Exempelvis är det under sommarmånaderna som mycket
            händer i ungdomars liv och då stänger upp till en tredjedel av
            ungdomsmottagningarna helt, ibland i många veckor. Antalet upptäckta
            klamydiainfektioner i åldersgruppen 1529 år ökar under sensommar
            och höst, med en tydlig topp i september. I en stor studie från
            Göteborgs universitet om unga och sexualitet (Ungkab09) angav
            även de flesta unga själva att lättillgängliga mottagningar är
            en viktig förutsättning för det förebyggande arbetet. Vi föreslår
            en snabb kartläggning av ungdomsmottagningarnas öppettider och
            kompetens så att det blir möjligt att göra jämförelser och se
            om det behövs ytterligare åtgärder, till exempel en norm för tillgänglighet.
          </p>
          <p xml:id="i-GMmg4NhnL1PSwjNWXZwGjH">
            Det är viktigt att hitta nya och kompletterande vägar att nå
            ungdomar. En viktig satsning som gjorts är UMO, som är en nationell
            ungdomsmottagning på nätet för unga mellan 13 och 25 år. Syftet
            med sajten är att göra det lättare för unga att hitta relevant,
            aktuell och kvalitetssäkrad information om sex, hälsa och relation.
          </p>
          <p xml:id="i-2S2SjXLhv8ce9S61Fzdp5m">
            Det behövs ett brett och aktivt engagemang från många olika delar
            av samhället för att motverka hedersvåld och förtryck. Många ungdomar,
            främst flickor, som utsätts för hedersförtryck lever under mycket
            svåra förhållanden. Kunskapen hos berörda myndigheter måste kvalitetssäkras,
            samtidigt som tillgången till skydd och stöd till de utsatta måste
            fungera.
          </p>
          <p xml:id="i-7QnTEqMasTQuNKe3kDBRGu">
            Ungdomsmottagningarna har en viktig roll att möta, samtala, hjälpa
            och stödja ungdomar som lever med hedersproblematik och måste
            ha en beredskap och kunskap att kunna ge stöd i dessa frågor.
          </p>
          <head xml:id="i-MTS2X29QwaJ11sdpv5WK68" type="h1">
            Funktionshinderspolitik
          </head>
          <p xml:id="i-DSVGGM3VouoKHomGRnUBgh">
            Den svenska funktionshinderspolitiken är idag alltför passiv.
            Trots kvarstående problem och orättvisor för personer med funktionsnedsättning
            saknas nya mål och konkreta förslag från regeringens sida. Andra
            frågor än funktionshindersfrågorna prioriteras högre i regeringens
            arbete.
          </p>
          <p xml:id="i-RxXVv8qbymC3JbKDxX3M4Z">
            Funktionshindersfrågorna är i första hand rättighetsfrågor och
            inte vård- och omsorgsfrågor. Det finns en rad frågor som regeringen
            borde ta itu med och där flera olika departement samt riksdagsutskott
            måste involveras. Dagens lama och till intet förpliktande strategier
            och måltexter måste ersättas av handling. För det första bör man
            ändra lagstiftningen så att bristande tillgänglighet blir en diskrimineringsgrund
            i diskrimineringslagen. Detta har utretts flera gånger och färdigt
            utredningsförslag finns liksom fungerande exempel från andra länder.
            Regeringen måste återkomma med en proposition i frågan. För det
            andra bör LSS-reformen värnas. Många som har LSS vittnar om rädsla
            för att LSS-reformen på sikt ska försämras på samma sätt som skett
            med sjukförsäkringen. För det tredje måste arbetet för att tillgänglighetsanpassa
            Sverige intensifieras. Arbetet har gått långsamt och satta mål
            har inte infriats. För det fjärde måste aktiva åtgärder sättas
            in för att öka sysselsättningsgraden för personer med funktionsnedsättning.
            Bland personer utan funktionsnedsättning är sysselsättningsgraden
            över 70 procent och bland dem som har en funktionsnedsättning
            med nedsatt arbetsförmåga är den 50 procent. Inga förbättringar
            kunde noteras under förra mandatperioden trots prat om arbetslinjen.
            Situationen är allvarlig. 207 000 personer med funktionsnedsättning
            var inskrivna hos Arbetsförmedlingen 2011 och det var en ökning
            med 17 000 personer jämfört med 2010. Det behövs bland annat kvalificerat,
            riktat och individanpassat stöd för att kunna vända på denna utveckling
            samt ett större ansvarstagande från bland annat offentliga arbetsgivare.
            För det femte behöver hjälpmedelsfrågan ses över. Tillgången till
            hjälpmedel varierar stort över landet liksom regler och avgifter.
          </p>
          <p xml:id="i-YaC9zN7Wxa1Wb1bccQWQ6s">
            Riksdagen beslutade år 2000 om en nationell handlingsplan för
            handikappolitiken som innebär mål om att Sverige år 2010 ska vara
            tillgängligt för människor med funktionsnedsättningar. Handlingsplanen
            klargjorde att varje sektor i samhället har ett ansvar och uppdrag
            att göra sin verksamhet tillgänglig för alla. Tillgänglighet handlar
            ofta om övergripande fysisk planering eller anpassningar av lokaler
            men det kan också handla om andra saker, till exempel möjligheten
            att tillgodogöra sig information, exempelvis på webbsidor. Kollektivtrafiken
            är ett annat centralt område där det behövs åtgärder för ökad
            tillgänglighet. Av regeringens budgetproposition för 2010 framgick
            att det inte kommer att bli möjligt att nå handlingsplanens mål
            fram till 2010 när det gäller enkelt avhjälpta hinder, tillgänglig
            kollektivtrafik och tillgänglig statsförvaltning. Regeringen har
            inte verkat särskild upprörd över att målen inte nås och frågan
            har uppenbarligen varit lågt prioriterad. Vi hade förväntat oss
            att regeringen skulle återkomma med en tydlig plan för hur man
            tänker gå vidare med de områden som inte blev klara, vilka konsekvenser
            utebliven anpassning av tillgängligheten ska få för olika aktörer
            och vilka nya mål och medel (till exempel ekonomiska stimulanser,
            skärpta regler, ökad information) som ska användas i tillgänglighetsarbetet.
            Någon sådan plan har dock inte regeringen presenterat.
          </p>
          <p xml:id="i-42vtcsitmtGqctHP7XRWco">
            Regeringens strategi för genomförande av funktionshinderspolitiken
            20112016 presenterades sommaren 2011. Strategidokumentet är omfattande
            men saknar på de viktigaste punkterna konkreta förslag och mätbara
            målsättningar. Det är till exempel helt absurt att i en nationell
            strategi för funktionshinderspolitiken i Sverige inte ta upp frågan
            om otillgänglighet som diskrimineringsgrund. Ett uttalat inriktningsmål
            i strategin är exempelvis att sysselsättningsgraden för personer
            med funktionsnedsättning och nedsatt arbetsförmåga ska öka. Men
            inga mätbara siffror nämns. Ett mätbart mål hade (som Handikappförbunden
            påpekat) kunnat vara att sysselsättningsgraden återgår till 1998
            års nivåer, det vill säga 56 procent. Ett annat kvarstående problem
            med strategin är att det inte händer något om aktörer inte uppfyller
            de löst satta målen. Ibland bygger strategin på att myndigheter
            själva ska sätta mål, vilket belyser att strategin är tunn och
            till intet förpliktande.
          </p>
          <p xml:id="i-B9PWc89iN1KAKTxPGLXx9Y">
            Lagen om stöd och service (LSS) har inneburit en enorm förbättring
            av levnadsvillkoren för många funktionshindrade. LSS-verksamheten
            har expanderat år för år, det gäller både antalet personer som
            får del av LSS-insatser och antalet timmar per person. Vi socialdemokrater
            slår vakt om LSS. Vi tycker att det är riktigt att prövning av
            LSS-behov sker på samma sätt i hela landet. Det är dock viktigt
            att förändringar görs i dialog med brukarnas organisationer. LSS
            berör folks vardag och därför måste genomförandeprocessen av eventuella
            förslag från regeringen ske med yttersta noggrannhet och tillräcklig
            förberedelsetid. Under de senaste åren har ett antal personer
            i samband med Försäkringskassans omprövning fått sin assistans
            minskad. Riksdagen har därför i ett tillkännagivande 2012 gett
            regeringen i uppdrag att ta reda på hur många som drabbats och
            vad som har hänt med dem som fått kraftigt minskad assistans.
            Om domstolsdomar på ett avgörande sätt ändrar hittillsvarande
            praxis för bedömning av LSS-behov bör det prövas om det behövs
            förtydliganden från den politiska nivån så att lagens intentioner
            kan upprätthållas.
          </p>
          <p xml:id="i-8qEW3Nw6Rgyg15XrhFg6E">
            Regeringen har i budgetpropositionen lagt fram ett antal förslag
            för att hindra fusk med assistansersättning. Det är olyckligt
            att regeringen hanterar denna viktiga fråga som en detalj i budgetpropositionen.
            Det hade varit bättre om regeringen lagt en särskild proposition
            i frågan. Bakgrunden till ärendet är några uppmärksammade fall
            av rent bedrägeri när det gäller assistansersättning som ledde
            fram till en statlig utredning om hur man kommer åt fusk. Vi stöder
            regeringens intention att säkerställa att pengarna till assistans
            används korrekt. Vi stöder aldrig fusk och felanvändning av skattemedel.
            Det är en stöld och leder många gånger till misstänkliggörande
            av hela grupper när det i själva verket handlar om ett fåtal individers
            ohederliga agerande. Ett av förslagen kräver dock ett förtydligande,
            vilket påpekades redan i somras i samband med lagrådsremissen
            av de assistansberättigades organisationer. Enligt förslaget skall
            assistansanordnaren bli ersättningsskyldig om den enskilde använder
            sin assistans fel. Uppgiftslämnare kan knappast bli någon annan
            än assistenten. Det kan försämra en förtroendefull relation samtidigt
            som det tangerar den assistansberättigades självklara rätt till
            integritet. Det kan i grunden inte vara assistentens uppgift att
            avgöra vad som är felanvändning. Det är däremot helt rimligt att
            säkerställa att Försäkringskassan informeras om faktiska förändringar
            som kan ha betydelse för assistansbehovet (till exempel sjukhusinläggning)
            men det bör tydligt redovisas i vilka situationer och vad assistansanordnaren
            ska rapportera så att inte den enskildes integritet och självbestämmande
            urholkas. Detta bör riksdagen som sin mening ge regeringen till
            känna.
          </p>
          <p xml:id="i-Sxp7HxUEVP1AGVvny397U1">
            För att personer med funktionsnedsättning ska ges möjlighet att
            verka i vardagen på samma villkor som människor utan funktionsnedsättning
            krävs ofta att olika former av hjälpmedel ingår som en del i vården
            och rehabiliteringen. Hälso- och sjukvårdens hjälpmedelsansvar
            ska vila på en värdegrund där individens möjligheter att leva
            ett självständigt liv i trygghet och värdighet ska vara den bärande
            utgångspunkten. Tillgången till hjälpmedel varierar stort över
            landet liksom regler och avgifter. Mot bakgrund av detta anser
            vi att det bör formuleras en nationell strategi för hur vi resursmässigt
            och organisatoriskt ska klara att möta ett växande hjälpmedelsbehov.
            En sådan strategi ska också tydliggöra hur sjukvårdshuvudmännen
            utifrån sitt hjälpmedelsansvar kan bidra till att förverkliga
            de handikappolitiska och äldrepolitiska målen.
          </p>
          <p xml:id="i-Q6UKYLtwo2RNNZyZyrhs3y">
            Personliga ombud är en mycket välriktad reform genom att det
            kommer psykiskt funktionshindrade direkt till del. Ombuden hjälper
            dem att få tillgång till den hjälp de har rätt att få, från kommunen,
            landstinget och olika stödenheter. Ombuden arbetar nära den de
            är ombud för och helt på dennes uppdrag. Socialstyrelsen har konstaterat
            att personliga ombud stärker den enskildes självbestämmande, främjar
            möjligheterna till jämlika levnadsvillkor och ökar delaktigheten
            i samhället. Det har också visats att personliga ombud minskar
            kostnaderna för sjukvård då behovet av psykiatrisk slutenvård
            minskar. Reformen infördes för ett antal år sedan och under de
            senaste åren har verksamheten varit under uppbyggnad. Fler och
            fler kommuner har visat intresse för att ha sådan verksamhet.
            Bristen på personliga ombud är stor, men det är svårt att rekrytera
            nya ombud. Risken att utvecklingen stannar av är överhängande.
            Regeringen bör mot denna bakgrund återkomma med förslag på hur
            arbetet med att rekrytera personliga ombud kan intensifieras och
            utvecklas.
          </p>
          <p xml:id="i-JsuYfUy5esZGDrL8tJPgJZ">
            Samhället som helhet måste bli bättre på att samordna sina insatser
            kring människor med olika former av funktionsnedsättningar, till
            exempel genom koordinatorer som hjälper den enskilde med olika
            kontakter. En undersökning från RBU, Riksförbundet för rörelsehindrade
            barn och ungdomar, visar att föräldrar till barn med funktionsnedsättning
            i genomsnitt hade kontakt med 17 personer kring sitt barns funktionsnedsättning
            och olika stödinsatser. Det är lätt att inse att detta är en orimlig
            situation. Informationen från de olika huvudmännen, främst Försäkringskassan
            och kommunerna, som administrerar samhällets stöd till dessa familjer
            är också bristande enligt samma undersökning. Efter ett förslag
            från Socialdemokraterna tillkännagav riksdagen under förra riksdagsåret
            för regeringen att de skulle starta en försöksverksamhet med samordnare
            för barn och unga med funktionsnedsättning. Socialstyrelsen har
            därefter fått ett uppdrag av regeringen att föreslå en försöksverksamhet.
            Uppdraget ska redovisas i januari 2013 och vi förutsätter att
            en försöksverksamhet därefter kan komma till stånd.
          </p>
          <p xml:id="i-5re1AtgiEGKzLyPsbepoCj">
            Sjukvårdens insatser för människor med funktionsnedsättningar
            måste också förbättras. Många patienter med rätt till en individuell
            vårdplan har ändå ingen sådan. Det är en fråga som landstingen
            måste prioritera högre. Patienterna har ofta själva stor kunskap
            om hur deras situation skulle kunna förbättras, inte sällan med
            relativt enkla medel. Denna kunskap måste tas tillvara på ett
            bättre sätt än idag.
          </p>
          <p xml:id="i-HGK5a2SGud2hV4QcmXDwqj">
            Det förekommer brister i rehabiliteringen och habiliteringen
            av barn med omfattande funktionsnedsättningar, liksom för vuxna
            med tidigt förvärvade eller medfödda funktionsnedsättningar. Vi
            anser därför att vården måste utveckla och stärka samordningen
            särskilt kring dessa patienter, över professions- och områdesgränser.
          </p>
          <head xml:id="i-ECSccoNyAe8oJXZpDMxAvX" type="h1">
            Äldres vård och omsorg
          </head>
          <p xml:id="i-75fG31NqCiSZjWp4ikH2Eh">
            Idag kan allt fler se fram emot många friska år efter man gått
            i pension. På 100 år har medellivslängden i Sverige ökat med över
            25 år. Om fem år kommer en femtedel av alla som bor i Sverige
            att vara över 65 år. Så har det aldrig sett ut tidigare. Att vi
            får leva allt längre och att vi får behålla våra nära och kära
            allt längre i livet kan aldrig i sig vara ett problem för samhället
            utan är istället en enorm tillgång. Det är en stor framgång för
            vårt välfärdssamhälle.
          </p>
          <p xml:id="i-7b6SqBYnHGRVaU2zr8q6YX">
            Den stora generation som nu går i pension mitt i livet tar med
            sig en aktiv livsstil in i pensioneringen och har många innehållsrika
            år framför sig. Allt fler kan och vill arbeta efter 65-årsdagen.
            Hur de nya äldre kan välja att ordna sina liv har stor betydelse
            för den svenska välfärden.
          </p>
          <p xml:id="i-2p7umWxVbFF9352wwkbyX1">
            När allt fler som pensioneras utöver grundpension också har inkomstpension
            från arbete är det fler som kommer att få en hygglig ekonomisk
            standard som pensionärer. Men samtidigt blir de klasskillnader
            som finns i yrkeslivet inte mindre påtagliga vid pensioneringen.
            Arbetslöshet, dåliga arbetsvillkor, otillräcklig utbildning, svag
            ekonomi och otrygghet tidigare i livet präglar också livsvillkoren
            som pensionär. Många äldre kommer fortfarande att leva under knappa
            förhållanden.
          </p>
          <p xml:id="i-DAFqoznKvH9LWTEjuLsuFe">
            Utmaningen är att garantera och klara en vård och omsorg av hög
            kvalitet för alla äldre på lika villkor oavsett bakgrund, även
            när de äldre successivt blir så många fler. Det finns de som målar
            upp en mörk bild av framtiden. De menar att när antalet äldre
            ökar kommer vi inte att ha råd med en gemensamt finansierad välfärd.
            De säger att var och en kommer att bli tvungen att betala mer
            ur egen ficka. Men så behöver det inte vara. Frågan om hur vi
            ska finansiera välfärden i framtiden är en genuint politisk fråga.
            Det går att utveckla en gemensamt finansierad vård och omsorg
            med hög kvalitet för alla äldre det handlar om politiska prioriteringar
            och kraft. Det gör vi genom prioriteringar, ett aktivt folkhälsoarbete
            och genom att fler får möjlighet att arbeta. Unga måste komma
            in på arbetsmarknaden tidigare, frånvaro och förtidspensionering
            på grund av ohälsa måste förebyggas, nya svenskar måste få jobb
            snabbare och den som vill arbeta efter 65 år ska få göra det.
            Vi vill långsiktigt öka ambitionsnivån och de offentliga investeringarna
            i vården och omsorgen för att klara en bra välfärd också framöver.
            Alla äldre skall kunna känna trygghet i att vården och omsorgen
            fungerar och håller hög kvalitet. Vården och omsorgen skall vara
            för alla och ges efter behov, oavsett inkomst. De som kräver försäkringslösningar
            säger indirekt att alla inte ska/kan ha den vårdstandard som de
            själva anser nödvändig för egen del.
          </p>
          <p xml:id="i-WHn7b8hFrLvPppFHLw8mJi">
            Jämfört med många andra länder har Sverige ett gott utgångsläge.
            Vi har en hygglig grund att stå på genom ett robust pensionssystem,
            relativt höga födelsetal, positiv nettoinvandring och en jämförelsevis
            väl utbyggd vård och omsorg för äldre. Vi har tid att ställa om
            och förbereda samhället på att vi blir allt fler äldre. Men vi
            måste agera nu! Vi socialdemokrater vill investera i vår gemensamma
            välfärd och ta vara på människors kraft och erfarenhet istället
            för att öka klyftorna i samhället mellan och inom olika grupper
            i samhället.
          </p>
          <p xml:id="i-D5xwvTeyaSEQdJ5L1YzkGP">
            De som är äldre idag har jobbat och slitit för att det ska bli
            bättre för nästa generation. Nu är det deras tur. Man ska inte
            tvingas förlita sig på anhöriga för att få en god omsorg. När
            hälsan sviktar och man inte kan klara sig hemma på egen hand ska
            hemtjänsten, vården och omsorgen finnas där för alla. Vi ser det
            som ett kontrakt mellan generationer. Varje generation drar nytta
            av den välfärd som generationer före har lagt grunden till genom
            sitt arbete.
          </p>
          <p xml:id="i-PL8HiszAQzyJxwo6dGr9Mb">
            Bilden av äldre som en grupp där alla har behov av vård och omsorg
            är helt fel. De allra flesta äldre har ingen hjälp alls och efterfrågar
            det inte heller just nu. De är friska och klarar sig själva alldeles
            utmärkt under många år efter pension. Så småningom kommer dock
            för de allra flesta en tid då allt fler sjukdomar gör sig påminda,
            kraften tryter, det dagliga livet blir besvärligare och då behovet
            av vård och omsorg ökar. Äldre med vårdbehov är inte en enhetlig
            grupp. Alla är unika med olika behov och drömmar. Äldreomsorgen
            måste därför skifta fokus från ett vårdperspektiv där samhället
            ganska ensidigt bestämmer förutsättningarna till ett inflytandeperspektiv
            där individens ökade krav på oberoende och självständighet är
            utgångspunkten för vården och omsorgen.
          </p>
          <p xml:id="i-3C4LsSXXcQ3rfbcdpsBkFK">
            Vår politik tar sin utgångspunkt i att även äldre som behöver
            vård och omsorg ska få bestämma själva över sitt liv och sin vardag.
            Vår inriktning på äldrepolitiken är att den som är äldre och behöver
            hjälp från hemtjänsten eller på äldreboendet har samma rätt som
            alla andra att bestämma över sitt liv och sin vardag. Man ska
            ha samma rätt som alla andra att påverka sitt liv och sin vardag.
            Att reducera valfrihet och inflytande till en fråga om att välja
            hemtjänst från en kommunal eller privat utförare är fel. Diskussionen
            borde istället handla om innehållet i den vård eller omsorg som
            ska ges. Äldre ska ha verklig valfrihet och i högre grad än idag
            kunna bestämma vad de vill ha utfört under sina hemtjänsttimmar.
            De ska kunna bestämma när de ska stiga upp, lägga sig, komma utomhus
            och andra viktiga delar i vardagen på äldreboendet, liksom välja
            mellan olika maträtter och om de till exempel vill ha vin till
            maten.
          </p>
          <p xml:id="i-Ti6wzqV4FheKaehUCebi7y">
            För att värna den äldres oberoende och möjligheter att bo så
            länge de vill och orkar i sin hemmiljö bör inriktningen vara att
            det blir lättare att få hjälp även om behoven inte är så stora
            att man har rätt till biståndsbedömd insats. Det ökar tryggheten,
            livskvaliteten och oberoendet för de äldre och är lönsamt på sikt
            för samhället. Flera kommuner har redan infört så kallad förenklad
            biståndsbedömning som gör att alla äldre över en viss ålder får
            ett antal hemtjänsttimmar bara genom att anmäla sig. Det erbjuds
            bland annat i Örebro, Nordmaling och Linköping. Vi vill att fler
            äldre skall ha denna möjlighet.
          </p>
          <p xml:id="i-B31FxTTKPp798FUCzwdUDC">
            Vi vill att äldre med rätt till hemtjänst eller boende på äldreboende
            ska få möjlighet till ett rikare liv. Många kommer att leva en
            lång tid av sitt liv med hemtjänst eller på äldreboende. På sikt
            måste hemtjänsten och insatserna på äldreboendet utvecklas till
            att inte bara handla om det allra nödvändigaste utan också kunna
            rymma det som gör livet värt att leva. Hur möjligheten till egen
            tid ska utformas och vilka insatser som ska inrymmas är upp till
            varje kommun att bestämma, men idag är det alltför stora skillnader
            mellan kommunerna.
          </p>
          <p xml:id="i-YWzmuQ1j4LcA4zEr85Fzym">
            Idag får cirka 200 000 personer sin mat genom hemtjänst eller
            äldreboende. Dessvärre kan vi konstatera brister i matkvalitet
            inom äldreomsorgen och hemtjänsten. Undernäring är ett stort,
            men tyst problem bland många äldre. Det spelar heller ingen roll
            hur näringsrik maten är om den inte är god och serveras på ett
            aptitligt sätt. Många mediciner ger dessutom dålig aptit. Näringsinnehållet
            i maten är en av de viktigaste källorna för att bevara hälsan
            och kunna återfå den efter sjukdom. Att servera mat till våra
            äldre som är god, näringsriktig och lagad på råvaror av hög kvalitet
            borde vara en självklarhet. God mat är vällagad med dofter och
            smaker som berikar både kropp och själ. Äldre ska inte behöva
            serveras mat som inte smakar gott, inte ser god ut och inte luktar
            gott. För många gamla är maten ofta den viktigaste stunden på
            dagen. Hälsa och mat hänger ihop. Bra mat bidrar till livskvalitet
            och ett friskare liv. För att kunna förebygga och åtgärda näringsproblem
            behövs personal med nutritionskompetens i kommunerna. Idag har
            endast ett mindre antal kommuner en dietist anställd. Måltidspersonal
            och kommunens ansvariga ska få kunskaper och verktyg för en godare
            och bättre mat. Med denna vetskap behöver detta bli en fråga högt
            upp på den äldrepolitiska dagordningen.
          </p>
          <p xml:id="i-NEERFaXXZ75T91tXaRkz7Z">
            Livskvalitet handlar också om att par ska kunna bo kvar tillsammans
            så länge de vill. Att få flytta med sin partner till ett särskilt
            boende ska vara en rättighet. Vi stöder ändringen i socialtjänstlagen
            från den 1 november 2012 som innebär att det tydliggörs att den
            som beviljats plats i särskilt boende ska kunna fortsätta att
            sammanbo med sin make eller sambo om de så önskar. Äldre par ska
            inte behöva flytta isär bara för att deras omsorgsbehov skiljer
            sig åt. En fråga som kvarstår är vilka rättigheter den medflyttande
            parten har om den make eller sambo som beviljats platsen i särskilt
            boende avlider. Både i betänkandet och i propositionen framhålls
            att det inte är möjligt att i detalj reglera vilka rättigheter
            som den medflyttade parten har utan att detta bör lösas lokalt
            i samförstånd med den efterlevande. Vi vill poängtera vikten av
            att denna fråga verkligen uppmärksammas och följs noga. Sveriges
            Kommuner och Landsting skulle kunna spela en viktig roll i detta
            sammanhang. Om det inte finns goda rutiner för detta lokalt riskerar
            ett gott förslag att leda till otrygghet om det är oklart vad
            som händer den dag man blir ensam.
          </p>
          <p xml:id="i-JJnHroESHKPswHawUtRWgX">
            Av de cirka 2 miljarder kronor som staten avsätter i stimulansbidrag
            till äldreomsorgen går 300 miljoner kronor till stimulansbidrag
            för byggande av fler platser i särskilda boenden. Det var en satsning
            som inleddes av den socialdemokratiska regeringen och som vi fullt
            ut stöder. Kvarboendeprincipen har på många håll drivits för långt
            och det finns idag brist på lämpliga platser i särskilda boenden.
            Vi ser positivt på regeringens förslag att investeringsbidraget
            till särskilt boende även kan användas för byggandet av trygghetsboenden.
            Det är en boendeform som behöver utvecklas. Men utvecklingen av
            antalet platser i särskilt boende måste följas noga. Antalet platser
            fortsätter att minska och är nu nere i 92 200 platser, vilket
            är en minskning sedan 2006 med 6 400 platser. Det behövs ytterligare
            initiativ från regeringen på detta område mot bakgrund av kommande
            demografiförändringar med fler äldre samtidigt som det redan nu
            är kö till plats i särskilt boende i många kommuner.
          </p>
          <p xml:id="i-CqQm2MPgXXAhsKbJB1kFMP">
            När vi blir äldre och behöver stöd och omsorg ska vi inte behöva
            överge vårt språk, och inte heller vår kultur och våra traditioner.
            Vi vill att Socialstyrelsen tillsammans med invandrarorganisationerna
            och representanter för de nationella minoritetsspråken ser över
            situationen i kommunerna och utvecklar modeller för hur fler äldre
            kan få omsorg på sitt eget språk. Vi vill även att det startas
            utvecklingsprojekt i ett antal kommuner och därifrån sprids goda
            erfarenheter till övriga landet.
          </p>
          <p xml:id="i-9uSTUdAXT6jaWVSMbFwtJu">
            Demens är en folksjukdom och den som är sjuk blir så småningom
            beroende av omgivningens insatser för vård och omsorg. I dag lever
            cirka 150 000 personer i Sverige med demens. Den stadigt ökade
            medellivslängden i Sverige, som egentligen är en stor framgång
            för välfärden, innebär att också antalet personer med demens kommer
            att öka. Om 25 år beräknas antalet demenssjuka ha stigit till
            över 200 000 personer. Det gör demens till en av de stora folksjukdomarna.
            Demens kallas ofta för de anhörigas sjukdom. Tillsammans med den
            som är sjuk känner också många anhöriga den rädsla, sorg och ångest
            som sjukdomen alstrar. Och den som är sjuk blir alltmer beroende
            av sin närmaste omgivning. God demensvård handlar både om insatser
            som riktar sig till den som är sjuk och om att utveckla stödet
            till anhöriga. Forskningen har gjort att vi idag vet allt mer,
            men för att kunskapen verkligen ska användas krävs satsning på
            kompetensutveckling. Det finns också ett stort behov av demenskunskap
            på samtliga grundutbildningar inom vård och omsorg. Vi vill verka
            för att alla personer som misstänks ha en demenssjukdom erbjuds
            en demensutredning.
          </p>
          <p xml:id="i-JE5nPSa6m8t94Xpi7UzD9T">
            Socialdemokraterna och de övriga oppositionspartierna i riksdagen
            röstade våren 2011 igenom att Socialstyrelsen fick i uppdrag att
            komplettera de nationella riktlinjerna för vård av demenssjuka
            med riktlinjer för bemanning i demensvården. Moderaterna, Folkpartiet,
            Centern och Kristdemokraterna reserverade sig. Bakgrunden var
            att Socialstyrelsens Nationella riktlinjer för vård och omsorg
            vid demenssjukdom 2010 saknade regler för bemanning. En rapport
            från Stiftelsen Stockholms läns äldrecentrum visade dock att det
            är fullt möjligt att fastställa riktlinjer för lämplig bemanning
            för vård av och omsorg om demenssjuka och hur det kan kan anpassas
            till lokala förhållanden. Bemanningen inom demensvården har ofta
            visat sig vara otillräcklig vilket bland annat Socialstyrelsen
            pekat på i sin tillsyn. Larm, larmmattor och låsta dörrar kan
            vara nödvändigt men kan och ska inte ersätta människors närvaro
            och omsorg. Det är också otillfredsställande, inte minst för kommunerna,
            att Socialstyrelsen i sin granskning kan komma fram till att en
            kommun har för lite personal samtidigt som det saknas riktlinjer
            för vilken bemanning som är rimlig. Socialstyrelsen har valt att
            inte arbeta vidare med riktlinjer för bemanning utan istället
            utfärda föreskrifter för bemanning; dessa gäller från och med
            2014. Riksdagen har därefter i enighet bestämt att Socialstyrelsen
            ska göra motsvarande översyn av regler för bemanning i övriga
            äldreomsorgen.
          </p>
          <p xml:id="i-31MGxVKozemxjM2Tj7yAzC">
            När det gäller sjukvård och läkemedel, hemtjänst och hjälpmedel
            är det framförallt de äldre som är storkonsumenter. Det betyder
            inte att de flesta äldre skulle vara sjuka, men det betyder att
            vården och omsorgen måste anpassas utifrån de äldres behov. Så
            är det inte alltid idag. Sjukvårdens organisation och läkemedlens
            användning för multisjuka äldre har stora brister. Även Socialstyrelsens
            granskning av hur äldre tas emot på akutmottagningarna innehåller
            skarp kritik. Det visade sig att kunskapen om hur hög ålder är
            en specifik riskfaktor oavsett diagnos är låg och att det fanns
            brister i ansvaret då patienten flyttas mellan olika kliniker
            eller vid väntetid vid röntgen.
          </p>
          <p xml:id="i-EcmQKZV5BgYoBdXEChsVfE">
            Vården för de mest sjuka äldre har idag stora brister och är
            en prioriterad fråga för oss. Den grundläggande förutsättningen
            för att de allra svagaste och sköraste patientgrupperna i samhället
            ska få tillgång till vård är att vården ges på lika villkor, efter
            behov och finansieras gemensamt.
          </p>
          <p xml:id="i-LyUbRxBE5x7idiHPBr5aib">
            Vi vill att det tas fram nya modeller för bättre vård för äldre.
            För många äldre är det en stor och bökig apparat att ta sig till
            sjukvården när man blivit sjuk och svag. Många klarar inte att
            själva ta sig till vården och hänvisas då till ambulans och akutmottagningar,
            inte för att sjukdomstillståndet så kräver utan enbart på grund
            av svårigheten att själv förflytta sig. Vi vill därför förbättra
            hemsjukvården, till exempel med hemläkarbilar så att vården enkelt
            kan komma hem till sjuka äldre. Vi vill även förbättra möjligheterna
            för direktinläggning så att så få som möjligt tvingas vänta på
            akuten. På vissa sjukhus har det etablerats så kallade närsjukvårdsavdelningar
            där patienter som vårdas av kommunen, efter bedömning av primärvårdsläkare,
            läggs in direkt på sjukhus utan att först passera akuten. Det
            är ett bra exempel på hur samverkan ökar tryggheten för patienten,
            såväl som effektiviteten i verksamheten. Multisjuka äldre behöver
            en personlig vårdkontakt med helhetsansvar för behandlingar och
            läkemedel och som även gör regelbundna läkemedelsgenomgångar.
          </p>
          <p xml:id="i-V9M1QJGQZaBDMQNeywZN1G">
            Kommuner och landsting bör gemensamt utveckla samarbete och organisation
            för vården av äldre för att primärvård, socialtjänst och slutenvård
            ska skapa gemensamma rutiner för att bättre ta hand om mycket
            gamla och multisjuka patienter som ofta behöver sjukhusvård. Kommuner
            och landsting kan också utveckla mellanvårdformer där man kan
            ta helhetsgrepp runt patienter som varken passar in på geriatrisk
            avdelning eller på särskilt boende.
          </p>
          <p xml:id="i-9B3Fnqvn3q4u2d1GzErfzh">
            Vi vill också göra en lagändring och samla huvudmannaskapet för
            både hemsjukvård och äldreomsorg hos kommunen för att kunna samverka
            och integrera insatserna. I många kommuner är det fortfarande
            två olika organisationer för vården och omsorgen om äldre som
            vårdas hemma. Det betyder att först kommer kommunens hemtjänst
            och någon timme senare kommer landstingets omvårdnadsteam. Det
            blir många olika personer att lära känna och stor risk att den
            ena inte vet vad den andra gör. Äldre är värda en bättre omvårdnad.
            Kommunen har ansvar för hemsjukvården för alla dem som bor i ett
            särskilt boende. I allt fler av landets kommuner är det kommunen
            som är ansvarig även för hemsjukvården även för dem som bor i
            eget boende och så bör det vara i alla kommuner.
          </p>
          <p xml:id="i-2WWmxvYbfjXpUzreKRTwmi">
            För att öka tryggheten och kvaliteten behöver också vården i
            livets slutskede utvecklas. Idag finns stora brister och skillnader
            i tillgången till palliativ vård. Den palliativa vården måste
            utvecklas och byggas ut för att kunna erbjudas på ett likvärdigt
            sätt i hela landet.
          </p>
          <p xml:id="i-6MXv7BmmJw7AVm47PwEVED">
            Multisjuka äldre ska om möjligt inte behöva åka runt mellan sjukhusens
            olika avdelningar för att få tillgång till rätt vård. Istället
            bör det finnas särskilda äldreavdelningar på sjukhusen eller andra
            system för omhändertagande där äldre kan få tillgång till vård
            från olika medicinska specialiteter. Äldre och multisjuka människor
            slussas ofta mellan kommuner och landsting och kan ibland hamna
            i kläm när avvägningar kring vårdbehovet görs. Olika lösningar
            för att helt komma bort från akutbesök eller för att korta vårdtiden
            på sjukhus kommer att innebära minskade kostnader för samhället
            och minskat lidande för den enskilde.
          </p>
          <p xml:id="i-QF4yTK7pB6Wbma2bHJUc5X">
            Det finns stora behov av mer personal inom äldreomsorgen för
            att kunna ge möjlighet till ett rikt liv. En förutsättning för
            omsorg av hög kvalitet är kontinuitet, tillräckliga resurser och
            att äldreomsorgen är en attraktiv arbetsgivare.
          </p>
          <p xml:id="i-EFzqT9JY7ZXji3dp5MbDTR">
            Medan ett heltidsarbete är en självklarhet för de flesta män
            tvingas fortfarande kvinnor ofta acceptera ett deltidsarbete och
            en lön som det inte går att försörja sig på. Det gäller bland
            annat inom vård- och omsorgssektorn. Totalt i arbetslivet arbetar
            cirka 200 000 ofrivilligt deltid och en majoritet av dessa är
            kvinnor inom LO-kollektivet. Som deltidsanställd har man förutom
            lägre inkomst ofta ett lägre deltagande i planeringen av arbetet
            och ett mindre inflytande över arbetet och arbetets förläggning.
            Forskningen visar också att risken för sämre hälsa är högre bland
            deltidsarbetande. Ett modernt arbetsliv kräver en anpassning till
            människors livssituation och förutsättningar. Det är viktigt att
            skapa incitament och verktyg för att många fler ska få heltidstjänster.
            Här spelar arbetsmarknadens parter en viktig roll. Heltidsarbete
            bör vara en norm på arbetsmarknaden; heltid ska vara en rättighet
            och deltid en möjlighet. Det finns goda exempel inom kommuner
            och landsting runtom i landet där man har beslutat att föreslå
            att kollektivavtal tecknas enligt principen heltid en rättighet
            deltid en möjlighet. Varje arbetad timme behövs. Den som vill
            gå upp i arbetstid ska ges möjlighet till det. Vi vill därför
            få till stånd en lagstiftning om rätt till heltid. Att vården
            kan erbjuda heltid som norm ger ökad kontinuitet för vårdtagarna
            och ökad trygghet för personalen och kan därför bidra till ökad
            kvalitet inom hälso- och sjukvården.
          </p>
          <p xml:id="i-8YUsEgYUUZxcxZJmVZyouC">
            Personalens kompetensnivå är en av de viktigaste nycklarna för
            att höja kvaliteten. Inom äldreomsorgen vill vi införa en lägsta
            kompetensnivå för att alls få arbeta med sköra äldre, det är ett
            ansvarsfullt och viktigt jobb som inte vem som helst kan anförtros.
          </p>
          <p xml:id="i-FFdukQ466ZEp4PNRC57PHX">
            Vi vill även göra det möjligt för undersköterskor att gå vidare
            och specialisera sig till exempelvis rehabiliteringsundersköterska
            eller demensundersköterska. Dessa specialiseringar bör vara nationella.
            Det behövs också fler specialistutbildade sjuksköterskor för att
            arbeta med äldre och sköra patienter och det behövs fler geriatriker.
            Det kräver att det utbildas fler geriatriker för att tillgången
            blir lika god för äldre oavsett var i landet de bor. Geriatrik,
            gerontologi och demenskunskap bör ingå på samtliga grundutbildningar
            inom vård och omsorg.
          </p>
          <p xml:id="i-2oaPxyQNU8HDhgCwUp853k">
            Socialstyrelsen har i granskningar av äldreomsorgen påpekat att
            den fortsatt låga andelen omvårdnadspersonal med vårdutbildning
            inverkar negativt på kvalitetsutvecklingen och att staten bör
            vidta åtgärder för att öka utbudet av yrkeskompetent omvårdnadspersonal
            och förbättra förutsättningarna för lärande knutet till arbetsplatserna.
            Vi delar den uppfattningen. Den socialdemokratiska regeringen
            satsade under tre år en dryg miljard på Kompetensstegen för anställda
            inom äldreomsorgen. Satsningen har varit mycket lyckad. Tyvärr
            var den borgerliga regeringen i flera år passiv när det gäller
            kompetensutveckling i äldreomsorgen. Först efter flera år ersattes
            Kompetensstegen av en liknande satsning.
          </p>
          <p xml:id="i-DyUDQtoh3tazLnfTsZQRKC">
            Ytterligare åtgärder behövs dock både för att kompetensutveckla
            befintlig personal och rekrytera ny personal. Vi står inför mycket
            stora pensionsavgångar vilket ökar trycket på att rekrytera ny
            personal. Intresset för att söka gymnasial vårdutbildning har
            sjunkit dramatiskt och intresset måste öka betydligt om personalbehovet
            i äldreomsorgen ska kunna täckas på sikt. Om vi ska klara personalförsörjningen
            inom välfärden behöver breda insatser genomföras. Viktigast är
            att ge anställda möjlighet till heltid och fast anställning, men
            insatser behöver även göras för att locka unga att välja en framtid
            inom välfärdsjobben.
          </p>
          <p xml:id="i-2zgFwA5CLxCnhZ3zhTT4D5">
            Kvaliteten i äldres vård och omsorg behöver stärkas. Därför föreslår
            vi för 2013 en särskild riktad äldresatsning på totalt 300 miljoner
            med följande innehåll:
          </p>
          <list style="ul">
            <item xml:id="i-Dx362CtLyZc6JTtmfWtBCU">
              Vi föreslår ett stimulansbidrag på 100 miljoner till landstingen
              för att utveckla modeller och system som förbättrar omhändertagandet
              av svårt sjuka äldre patienter. För många äldre är det en stor
              och omständlig apparat att ta sig till sjukvården när man blivit
              sjuk och svag. Vi vill därför förbättra hemsjukvården, till exempel
              med hemläkarbilar så att vården enkelt kan komma hem till sjuka
              äldre. Vi vill även förbättra möjligheterna för direktinläggning
              och olika slags mellanvårdformer så att så få som möjligt tvingas
              vänta på akuten.
            </item>
            <item xml:id="i-F76bC4sd4WHGVM4EnYUWLw">
              Vi föreslår ett stimulansbidrag på 100 miljoner till kommunerna
              för intern fortbildning för personalen i äldreomsorgen som ett
              komplement till den tidsbegränsade statliga satsningen på kompetensutveckling
              som gäller till och med 2014 (och där Socialstyrelsen fördelar
              244 miljoner år 2012). Personalens kompetensnivå är en av de viktigaste
              nycklarna för att höja kvaliteten inom äldreomsorgen.
            </item>
            <item xml:id="i-JD1dCboRTjkMcyP84Zy959">
              Vi föreslår också ett stimulansbidrag på 100 miljoner för de
              kommuner som inrättar eller utvecklar system där äldre i större
              utsträckning än idag får styra innehållet i den biståndsbedömda
              hemtjänsten eller gör det möjligt att få hjälp även om behoven
              inte är så stora. Syftet är att öka äldres oberoende och trygghet.
              Flera kommuner har redan infört så kallad förenklad biståndsbedömning
              som gör att alla äldre över en viss ålder får ett antal hemtjänsttimmar
              bara genom att anmäla sig. Vi vill att fler äldre skall ha denna
              möjlighet.
            </item>
          </list>
          <head xml:id="i-9zYt4TuriZKDTPPDJ8QszR" type="h1">
            Insemination för ensamstående
          </head>
          <p xml:id="i-49WgRY5D5h1JGrZyq99TeM">
            Barn lever i många olika slags familjer. En del lever med två
            biologiska föräldrar av olika kön, andra med en biologisk förälder
            och en bonusförälder, andra med två föräldrar av samma kön och
            många lever med en ensamstående förälder. Barn har familjerelationer
            inte bara med en familj utan ofta med flera, barn lever i olika
            familjekonstellationer under olika delar av livet. Det är fantastiskt
            positivt att så många barn får möjlighet att utveckla långa och
            nära relationer till sina biologiska föräldrar men också får möjlighet
            att utveckla fler viktiga familjerelationer eller familjelika
            relationer. Den generella välfärdspolitiken, väl utbyggd barnomsorg
            av hög kvalitet liksom stöd och skydd för barn i vårt samhälle
            har bidragit till detta.
          </p>
          <p xml:id="i-Dcn3gHMhMhWChrPhr9rDMg">
            Få vuxna vill avstå från att uppleva glädjen att bli förälder
            och det spännande livet tillsammans med barn. Men ibland blir
            det ingen graviditet trots många försök och ibland tar livet en
            sådan vändning att man inte har någon partner när barnlängtan
            är stark.
          </p>
          <p xml:id="i-JWu31nRJwmqCLaxSoUNnMQ">
            Enligt svensk lag får inte sjukvården hjälpa ensamstående kvinnor
            att skaffa barn genom assisterad befruktning. Ensamstående kan
            bli föräldrar till adoptivbarn, men inte genom assisterad befruktning
            i Sverige. Vissa kvinnor väljer därför att adoptera medan andra
            har en stark längtan efter att själv föda ett barn och därför
            vänder sig till en klinik i ett annat land.
          </p>
          <p xml:id="i-VFigm7EnecC1HbLm5MHg4M">
            I dag är det bara kvinnor som lever i en parrelation, heterosexuell
            eller homosexuell, som har möjlighet att få tillgång till assisterad
            befruktning i Sverige. Dock är det vanligt att ensamstående kvinnor
            söker behandling på klinik i till exempel Danmark (men också andra
            länder), vilket gör att det redan i dag finns många barn i Sverige
            som tillkommit genom assisterad befruktning av ensamstående kvinnor.
          </p>
          <p xml:id="i-2pD99YmQVVeJ9jxEuojDqF">
            Vi anser att ensamstående kvinnor bör få tillgång till assisterad
            befruktning. Det finns en bred uppslutning bland riksdagens partier
            kring detta krav. Det är olyckligt att övriga borgerliga partier
            tillåter Kristdemokraterna att blockera frågan.
          </p>
          <p xml:id="i-4L5pbyM9dUoBtvPM6DESbN">
            Det finns ingen anledning att tro att de barn som tillkommit
            genom assisterad befruktning av en ensamstående kvinna skulle
            få dåliga uppväxtvillkor, mindre kärlek eller sämre uppfostran.
          </p>
          <p xml:id="i-AkuWMCZ6AEBo1BmaDdeuM1">
            En bred majoritet i riksdagen beslutade den 29 mars 2012 att
            ge regeringen i uppdrag att skyndsamt återkomma med ett lagförslag
            till riksdagen som innebär att ensamstående kvinnor ska få rätt
            till assisterad befruktning. Vi förutsätter att regeringen inte
            drar ut på beredningsarbetet utan hörsammar riksdagens tillkännagivande
            och skyndsamt återkommer med ett lagförslag i frågan.
          </p>
          <head xml:id="i-YbCpQJfPjp4H51GiWbrQm2" type="h1">
            Könstillhörighetslagen
          </head>
          <p xml:id="i-Cbfe2Br53cvZBJGE3FRFTH">
            Behovet av en modernisering av könstillhörighetslagen har funnits
            i många år. Den dåvarande socialdemokratiska regeringen tillsatte
            en utredning i frågan och Socialstyrelsen presenterade för flera
            år sedan ett färdigt förslag till ny lagstiftning. Kristdemokraternas
            motstånd medförde tyvärr att frågan förhalades under flera år.
            Först våren 2012 kunde riksdagen fatta beslut om ny lagstiftning.
            Ändringarna i könstillhörighetslagen innebär att den som ansöker
            om fastställelse av ändrad könstillhörighet inte längre måste
            vara svensk medborgare och ogift. Förslaget från Socialdemokraterna,
            Vänsterpartiet och Miljöpartiet att i enlighet med Socialstyrelsens
            förslag även ta bort steriliseringskravet vid könsbyte röstades
            ned i riksdagen av de borgerliga partierna och Sverigedemokraterna.
            Regeringen anger i sin proposition i frågan att de ska återkomma
            med ett förslag på denna punkt. Vi anser att det är olyckligt
            att borttagandet av steriliseringskravet drar ut på tiden. Vi
            förutsätter att regeringen återkommer med ett förslag i frågan
            så skyndsamt som möjligt i enlighet med riksdagens tillkännagivande:
          </p>
          <p xml:id="i-GYVU7bng1DfVPjpRdrhJAB">
            Utskottet gör på samma sätt som regeringen bedömningen att det
            nuvarande kravet för fastställelse av ändrad könstillhörighet,
            dvs. att sökanden har steriliserats eller av annan orsak saknar
            fortplantningsförmåga, bör avskaffas. De rättsliga konsekvenserna
            av en sådan ändring utreds för närvarande skyndsamt av regeringen,
            som avser att återkomma till riksdagen med ett förslag till lagstiftning.
            Mot bakgrund av bl.a. Sveriges anslutning till konventioner och
            andra överenskommelser på området mänskliga rättigheter är det
            enligt utskottets mening mycket angeläget att kravet på sterilisering
            i könstillhörighetslagen tas bort så snart som möjligt och att
            den tidsplan som presenterats av regeringen följs. Utskottet utgår
            från att regeringens arbete med författningsändringarna sker så
            skyndsamt som möjligt så att de nya bestämmelserna är på plats
            senast den 1 juli 2013.
          </p>
          <head xml:id="i-BfWVhz5n5a4MYyW2KRt2yr" type="h1">
            Ekonomiskt bistånd (socialbidrag)
          </head>
          <p xml:id="i-Kph9PuBSxhudwgR5b72Z4D">
            Socialtjänstlagens regler om ekonomiskt bistånd (socialbidrag)
            är en del av samhällets trygghetssystem, ett yttersta skyddsnät
            vid tillfälliga försörjningsproblem. Målet är att den enskilde
            så snabbt som möjligt ska kunna försörja sig på egen hand. Orsakerna
            till den enskildes försörjningsproblem varierar, alltifrån arbetslöshet,
            sjukdom eller överskuldsatthet som gjort att ekonomin raserats
            till långvariga missbruksproblem.
          </p>
          <p xml:id="i-LEyiTr6B9sPCMRcg6heyo8">
            Behovet av ekonomiskt bistånd (socialbidrag) halverades i det
            närmaste under en tioårsperiod. Men utvecklingen bröts under den
            förra mandatperioden och kostnaderna ökade. Lågkonjunktur kombinerat
            med en ineffektiv jobbpolitik och fördelningspolitik från den
            borgerliga regeringen har lett till en försämrad utveckling för
            dem som har små ekonomiska marginaler. Ungdomsarbetslösheten är
            hög jämfört med andra länder. Regeringens försämringar av a-kassesystemet
            och sjukförsäkringen har också urholkat trygghetssystemen och
            förvärrat situationen. Från 2006 till 2011 har antalet långvariga
            biståndsmottagare (10 månader eller längre) ökat med hela 30 procent
            (från 84 142 år 2006 till 109 301 personer år 2011).
          </p>
          <p xml:id="i-Vx3fv2qanxD626SPGSDr8g">
            Socialbidragets konstruktion, med hundraprocentiga marginaleffekter,
            innebär att varje krona som tjänas räknas av från socialbidraget.
            Vi har i vår partimotion om budget för 2012 (och tidigare i rapportform)
            lagt förslag om att den som har socialbidrag i ett inledningsskede
            ska få en skattekredit vid övergång från socialbidrag till arbete
            och ser positivt på att sådana förslag kan genomföras med bred
            majoritet. Vi är övertygade om att denna förändring av regelsystemet
            stärker den enskilde och är till nytta för samhället.
          </p>
          <p xml:id="i-L4FKyjav4midNjk4R59qP7">
            Under flera år har de totala utbetalningarna av ekonomiskt bistånd
            (socialbidrag) ökat. Utvecklingen fortsatte delvis även under
            2011. Under hela året 2011 betalades 11,6 miljoner ut i ekonomiskt
            bistånd inklusive introduktionsersättning. Det är en minskning
            med fyra procent jämfört med 2010. Till biståndsmottagare som
            inte är flyktingar betalade kommunerna ut 10,1 miljarder under
            2011. Det är en ökning med två procent jämfört med 2010. Utbetalningarna
            av ekonomiskt bistånd och introduktionsersättning till flyktingar
            under 2011 var 1,5 miljarder vilket är en minskning med 31 procent
            jämfört med 2010. Den största anledningen till denna minskning
            är att den statliga etableringsersättningen till flyktingar infördes
            den 1 december 2010. I statistiken redovisas procentuell förändring
            av utbetalat ekonomiskt bistånd till biståndsmottagare som inte
            är flyktingar. En jämförelse mellan 2011 och 2010 visar att 50
            procent av kommunerna (144 stycken) har ökat sina utbetalningar.
          </p>
          <p xml:id="i-KfAR8uBeBkuUVAxCpLV2ar">
            Störst andel biståndshushåll finns bland hushåll med en ensamstående
            kvinna med barn. Av dessa fick 23 procent ekonomiskt bistånd någon
            gång under 2011. Av alla hushåll i Sverige fick 6 procent ekonomiskt
            bistånd. Det vanligaste biståndshushållet består av en man utan
            barn, men det är en vanlig hushållstyp också i befolkningen i
            stort. Det fanns 137 000 barn i hushåll som fick ekonomiskt bistånd
            2011, motsvarande 7 procent av alla barn i landet. Knappt 3 procent
            av alla barn bodde i hushåll med långvarigt ekonomiskt bistånd.
          </p>
          <p xml:id="i-MufwewdLoRakVH5bYJuk5d">
            Bland de knappt 277 500 personer som fick ekonomiskt bistånd
            2010 hade 107 000 personer (38 procent) ett försörjningshinder
            som hade med arbetslöshet att göra. Otillräcklig eller ingen ersättning
            från sjukförsäkringen vid sjukdom var det näst vanligaste skälet
            och omfattade 31 000 personer (11 procent) av biståndsmottagarna.
            Det tredje vanligaste skälet var arbetshinder, sociala skäl som
            omfattade 27 000 personer (10 procent).
          </p>
          <head xml:id="i-R5b7fumMZ7n3o5TJykX2Ky" type="h1">
            Överskuldsatthet
          </head>
          <p xml:id="i-7y5EJazbndHbKa83tRUM1K">
            Antalet överskuldsatta i vårt land är stort. Ingen vet hur många
            barn som lever med föräldrar som är så kallade evighetsgäldenärer.
            Vi vet bara att det är ett stort problem. Överskuldsättning är
            ett allvarligt samhällsproblem. Överskuldsatta människor löper
            ökad risk att slås ut socialt och har som grupp mer somatiska
            och psykiska sjukdomar än befolkningen i övrigt.
          </p>
          <p xml:id="i-P1XjHjsC6636vpBcUQpanW">
            Kommunerna har en viktig roll när det gäller budget- och skuldrådgivning.
            Kronofogden har också en betydelsefull roll för att hjälpa skuldsatta
            som får sin första skuld lämnad till Kronofogden för indrivning
            att inte återkomma med nya skulder. Information om konsekvenserna
            av skuldsättning gör att en klar majoritet av dem som fått informationen
            inte återkommer med nya skulder. Drygt 5 300 djupt skuldsatta
            personer fick under 2011 skuldsanering och därmed möjlighet att
            bli ekonomiskt aktiva medborgare igen.
          </p>
          <p xml:id="i-YUCRBBXhmtDjgAi3WnCPqc">
            Sms-lånen är en företeelse som socialtjänsten och Kronofogdemyndigheten
            uppmärksammat i olika sammanhang. Under första halvåret i år fick
            Kronofogden in 24 377 anmälningar om obetalda sms-lån, en ökning
            med 70 procent jämfört med samma period i fjol. Den positiva trenden
            av ungdomars minskande andel av ansökningarna har brutits. Från
            2006 ökade antalet ärenden som gäller obetalda sms-lån, med en
            klar överrepresentation av unga vuxna. Våren 2010 förändrades
            det och antalet ansökningar minskade kraftigt, en trend som höll
            i sig och förstärktes under första halvåret 2011. Men andra halvåret
            2011 började antalet obetalda lån öka igen och är nu större än
            någonsin. Framför allt är det enligt Kronofogden kreditprövningen
            som brister. I en genomgång som Kronofogden gjort av 600 anmälningar
            konstateras att 32 procent av de som fått lån redan hade betalningsanmärkningar
            eller var restförda för skulder hos Kronofogden. Bland ungdomarna
            var den siffran hela 70 procent. Också tillgängligheten har ökat,
            samtidigt som sms-låneföretagen har en aggressiv marknadsföring.
            Den nya konsumentkreditlagen har inte inneburit den åtstramning
            man hoppats på, och trots domslut om att företagen inte får marknadsföra
            sig med snabbhet som argument finns företag som jobbar precis
            så. Kronofogden vill att reglerna skärps ytterligare och att Finansinspektionen
            får ett tillsynsansvar.
          </p>
          <p xml:id="i-YCoNGgiZtVxSsjK4mtnLj1">
            Många kommuner klarar inte av att ge överskuldsatta hjälp inom
            rimlig tid. Enligt en rapport från Konsumentverket i april 2011
            kunde 173 av de 284 kommuner som har budget- och skuldrådgivning
            leva upp till Konsumentverkets krav om högst en månads väntetid.
            Väntetiden för att få träffa en budget- och skuldrådgivare varierade
            kraftigt mellan kommunerna. Det rörde sig om allt från ingen kötid
            alls till 40 veckor.
          </p>
          <p xml:id="i-8fh1B1YwtSfuEw3CZ16WtD">
            Samhället kan aldrig överta den enskildes ansvar för sina beslut
            och sin ekonomi. Men samhället kan se till att det finns ett rimligt
            regelverk på olika områden för att minska sociala problem. Problemet
            med överskuldsatthet kräver ytterligare initiativ från samhällets
            sida, bland annat när det gäller sms-lån. Sammanfattningsvis kan
            konstateras att 2007 års insolvensutredning lagt fram välgrundade
            förslag till lösningar för hårt överskuldsatta personer. Regeringen
            avvisade dock stora delar av förslaget. Efter påtryckning från
            oppositionen har regeringen beslutat att tillsätta en särskild
            utredare som ska föreslå åtgärder som förbättrar möjligheterna
            för dem som har rätt till skuldsanering att också få det. Kravet
            på kvalificerad insolvens och längden på betalningsplanen ska
            utredas och redovisas senast den 1 oktober 2013.
          </p>
          <head xml:id="i-YFxHLYb3CZnhoDD3xZf4kn" type="h1">
            Barnfattigdom
          </head>
          <p xml:id="i-PpE7rTUdKTc6g4vSBtBwaR">
            Den relativa barnfattigdomen har ökat under lång tid, i takt
            med att inkomstskillnaderna har ökat i det svenska samhället.
            Den absoluta barnfattigdomen har däremot länge minskat, men denna
            trend verkar nu ha vänt. Sedan början av 1980-talet har vi sett
            en trendmässig ökning av inkomstskillnaderna i Sverige. Men under
            den första borgerliga mandatperioden åren 20072010 kan vi notera
            ett trendbrott. Det handlar inte längre bara om ökade inkomstskillnader,
            utan den fattigaste tiondelen förlorade inkomster och de fattiga
            barnen verkar ha blivit fler. Mest ökar fattigdomen bland barn
            med utländsk bakgrund, barn till ensamstående föräldrar och barn
            vars föräldrar inte har gymnasiekompetens.
          </p>
          <p xml:id="i-QqMVzZEjCUCidqjzDmqrgY">
            I grunden är barnfattigdomen ett arbetsmarknads- och utbildningsproblem.
            Det finns strukturella orsaker till att arbetsmarknaden har förändrats,
            vilket betyder att den som för några decennier sedan hade haft
            relativt enkelt att få jobb, idag har det mycket svårare. Låg
            utbildning hos föräldrarna ökar risken för barnfattigdom markant
            därför att dagens arbetsmarknad ställer högre krav. Kvinnors sysselsättning
            har också minskat och sysselsättningen för kvinnor med utomeuropeisk
            bakgrund är så låg som 50 procent. Bland kvinnor i arbetaryrken
            har bara hälften en heltidsanställning i grunden innan de får
            barn, vilket betyder att det kan vara svårt att öka arbetstiden
            och inkomsten när barnen blir lite äldre.
          </p>
          <p xml:id="i-Kn4P7FLr3sL4eEbfwhRMiM">
            I segregerade storstadsområden är barnfattigdomen som högst,
            därför att föräldrarna har stora problem att komma in på arbetsmarknaden.
            Det handlar dels om att man har lägre utbildning än i andra områden,
            men också om bristen på kontakter och sociala nätverk. Givet dessa
            arbetsmarknadsproblem ser vi också att ökningen av barnfattigdomen
            under de senaste åren verkar handla om förändringar i trygghetssystemen,
            men också att bidragen blivit mindre värda i relation till ökade
            levnadskostnader.
          </p>
          <p xml:id="i-RyQNnkaddhN1oa8D9wZTgY">
            Kompensatoriska insatser är också viktiga för utvecklingen av
            barnfattigdomen. Bra exempel på det är en förskola och skola som
            stärker alla barn, men även deltagande i föreningsliv och fritidsaktiviteter.
            En jämlik utbildning är inte bara viktig för de enskilda barnens
            skull utan för den samlade tillväxten, och en kunskapsnation som
            Sverige har inte råd att lämna en stor del av barnen utanför.
            Forskningen tyder på att förskolan kompenserar resurssvaga barn
            mer än exempelvis högstadieskolan och gymnasiet, men idag har
            barn till föräldrar som lever på försörjningsstöd inte samma rätt
            till förskola som andra barn, trots att de har minst lika stort
            behov av den.
          </p>
          <p xml:id="i-AcQ7nqwsuS9sumT2TJpBWD">
            Den svenska fattigdomsbekämpande politiken har länge varit framgångsrik
            genom att inte selektivt fokusera på särskilda stödsystem för
            fattiga, utan för breda inkluderande välfärdslösningar för alla
            grupper. Men det bygger på att människor kommer in på arbetsmarknaden
            och kvalificerar sig för ersättning vid arbetslöshet eller sjukdom,
            vilket allt färre gör. Den borgerliga regeringens politik har
            gått ut på att ytterligare försvåra för människor att kvalificera
            sig till försäkringarna. Det leder inte till fler jobb, däremot
            till fler ekonomiskt utsatta familjer.
          </p>
          <p xml:id="i-LM6UDwoTEHLLE94TyfQHb2">
            När det gäller barnfattigdomen handlar den stora utmaningen om
            att människor som idag har en svag anknytning till arbetsmarknaden
            måste få jobb samtidigt som vi säkerställer en rimlig levnadsstandard
            för alla barn. Arbetet berör många olika politikområden. Några
            viktiga utgångspunkter för samhällets insatser:
          </p>
          <list style="ul">
            <item xml:id="i-EgUX9sMh42y4kct24P7Voh">
              Arbete är avgörande för att minska barnfattigdomen. Det behövs
              fler jobb, men också utbildning, stöd och barnomsorg på obekväm
              arbetstid så att arbetslösa kan matchas med de jobb som finns.
            </item>
            <item xml:id="i-Mv5THTDgKRZdTz3zQJkPNk">
              Alla barn har rätt till en god uppväxt. Det gäller att säkra
              att även barn till föräldrar som står utanför arbetsmarknaden
              har en rimlig levnadsstandard.
            </item>
            <item xml:id="i-TMUGuEc549qvbxvR8joo1s">
              Den generella välfärdspolitiken med försäkringssystem är viktig,
              men fler än idag behöver omfattas av dem och till rimliga ersättningsnivåer.
            </item>
            <item xml:id="i-9xdYLFbdRtFXWtNoUguecA">
              Ekonomiskt utsatta barn behöver mer och bättre kompensation utanför
              hemmet i form av en bra förskola, skola och fritidsaktiviteter
              utan höga avgifter.
            </item>
          </list>
          <head xml:id="i-MQmWQdQmSyHvVYBcXwzBHT" type="h1">
            Spelberoende
          </head>
          <p xml:id="i-HU2zZXco1wxBS1be3NCjcL">
            Spel där man kan vinna pengar är en mycket omfattande verksamhet
            i de flesta länder. I Sverige omsatte den reglerade spelmarknaden
            42 miljarder kronor per år 2011. Utöver den reglerade spelmarknaden
            förekommer ett omfattande spel på sajter som ägs av bolag som
            inte har tillstånd i Sverige. Deras marknadsandelar är (enligt
            Svenska Spel) cirka tio procent av den totala kända spelmarknaden.
          </p>
          <p xml:id="i-H3xN54HvgKpJZTXoqgmfAN">
            För de flesta människor är spel ett roligt och hanterbart nöje
            men för en del människor har också spelet en baksida. Den består
            av skuld och lögn inför familj, vänner och närstående samt i slutändan
            ekonomiska problem. Man räknar med att cirka 1,4 procent av svenska
            folket har problem med spel och 0,5 procent har så stora problem
            att de räknas som spelberoende. Tidigare undersökningar har visat
            att problemspelande är betydligt vanligare bland män men Folkhälsoinstitutets
            senaste undersökning från i år visar att kvinnors problem med
            spel ökar och att skillnaden mellan män och kvinnor när det gäller
            spelproblem minskar. Hälften av de nya problemspelarna är kvinnor.
            Vid förra mätningen utgjorde de bara en fjärdedel. En orsak till
            ökningen kan vara att den riktade marknadsföringen till kvinnor
            har ökat. För många människor kan ett spelberoende leda till allvarliga
            konsekvenser. Spelberoende kan på många sätt likna alkoholism
            och narkotikaberoende. Den som är spelberoende tänker ständigt
            på spel, blir rastlös eller irriterad när han eller hon försöker
            begränsa sitt spelande. Ofta leder spelberoende till ett liv av
            stora lögner för att dölja vidden av sitt spelande. Spelproblem
            bidrar till försämrad psykisk hälsa och familjeproblem. Vi socialdemokrater
            är för en statligt reglerad spelmarknad. Oreglerade internetspel
            bör motverkas.
          </p>
          <p xml:id="i-zwTAFvR9mcCXyoKHquEM4">
            Spelmarknaden förändras snabbt och stora belopp satsas av spelbolagen
            på spelutveckling och marknadsföring. Den kraftigt ökade tillgängligheten
            av spel gör att beroende kan utvecklas mycket snabbt. Eftersom
            spelproblem är ojämnt fördelat i befolkningen kan sårbara grupper
            som unga och ekonomiskt utsatta drabbas mycket hårt. Därför måste
            man följa utvecklingen av spelmarknaden och analysera dess konsekvenser
            för enskilda och för samhället. Riksrevisionen redovisar i en
            granskningsrapport från 2012 att färre personer spelar för alltmer
            pengar. Under 2008/2009 hade cirka 70 procent av befolkningen
            spelat under året, medan motsvarande siffra 1997/98 var cirka
            88 procent. Det reglerade och oreglerade spelandet har ökat med
            cirka 16 procent i volym mellan åren 2003 och 2011. Olika typer
            av spel har olika riskpotential, vilket innebär att det verkar
            finnas högre risk att utveckla spelproblem om man spelar på vissa
            typer av spel jämfört med andra. Folkhälsoinstitutets undersökning
            från 2012 visar att spelande på spelautomater samt olika typer
            av internetspel medför hög risk.
          </p>
          <p xml:id="i-SJhyU6Gm15Jinx5vHCp22W">
            Spelproblemen i befolkningen har omfördelats under det senaste
            decenniet. Andelen problemspelare har fördubblats bland män 1824
            år och bland kvinnor 2544 år. Samtidigt har spelproblemen minskat
            bland pojkar 1617 år, vilken var den grupp som hade mest problem
            med spelandet för tio år sedan. Andelen problemspelare har även
            minskat bland män 4564 år och kvinnor 1824 år.
          </p>
          <p xml:id="i-CvKv5hs8T1YwPVemRKK1c9">
            Det är viktigt med rådgivning, hjälp och stöd till dem som drabbats
            av spelandets negativa effekter. Det är också rimligt att politiken
            på olika sätt försöker begränsa tillgängligheten till spel, inte
            minst för minderåriga. De internationella bolag som vill verka
            i Sverige bör anpassa sig till svenska krav och stå under svensk
            myndighetskontroll. Utländska bolag erbjuder i dag internetspel
            i Sverige utan tillstånd och utan kontroll av svenska myndigheter.
            Spelmarknaden har genom detta blivit vilda västern där vissa aktörer
            följer svensk lag medan andra agerar helt utanför regelverket.
            Vi anser därför att ett antal internetspel bör öppnas för licenser
            och därmed omfattas av svensk tillsyn och krav på spelansvar (till
            exempel åldersregler, krav på avstängningsmöjligheter och gränssättning
            i tid och insatser). Vi har i en motion till kulturutskottet föreslagit
            att den nya spelmyndigheten ska ansvara för forskning kring spelmissbruk.
          </p>
          <p xml:id="i-MBn7XAqsQJS1HTgthebBVW">
            Spelmissbruk har likheter med andra missbruksproblem. I Socialstyrelsens
            riktlinjer om missbruks- och beroendevård omfattas alkohol och
            narkotika. Ansvar för övriga beroenden som spel, sex och mat ligger
            hos Folkhälsoinstitutet. Att ansvaret är delat trots den snarlika
            problematiken kan bidra till att det kan vara svårt för den spelberoende
            som inte faller under socialtjänstlagen att få hjälp från kommunen
            till den vård som behövs för att bryta sitt spelmissbruk. Det
            finns klienter som nekats behandlingshjälp av kommunen mot spelmissbruk
            men som överklagat och fått rätt i domstol. Kommunerna behandlar
            dessa frågor ganska olika. Ett 40-tal kommuner har idag inga behandlingar
            alls och de som finns är mycket olika. Folkhälsoinstitutet har
            i en folkhälsorapport till regeringen påtalat problemet och att
            behandlingar är mycket ojämnt fördelade i landet. Folkhälsoinstitutet
            har under de senaste åren fördelat drygt 41 statliga miljoner
            kronor i utveckling, kartläggning och drift av öppenvårdsbehandlingar.
          </p>
          <p xml:id="i-52KxxyfAfKMuJ4XrEUBkdP">
            Det finns idag en uppsjö olika inriktningar, såsom KBT, motiverande
            samtal och par- och familjebehandling, för unga och vuxna som
            blivit beroende av olika spel. En del terapier har visat sig inte
            ge några resultat. Metoder och terapier som inte fungerar måste
            utmönstras, både för vårdtagarens skull och av omsorg om skattebetalarnas
            pengar.
          </p>
          <p xml:id="i-AiKBoEJF26bF7KXwCbVvpM">
            Det finns totalt sett en begränsad kunskap om orsakerna till
            spelmissbruket och hur missbruket ska behandlas. Det behövs mer
            forskning samt stöd för rådgivning och behandling kring spelmissbruk
            och spelmissbrukare. Det är nödvändigt att fortsätta och vidareutveckla
            de satsningar som den förra regeringen gjorde på detta område.
            När regeringen tillsatte missbruksutredningen valde man att ta
            med alkohol, narkotika, dopning och läkemedel men inte spelberoende.
            Både Socialstyrelsen, kommunerna och landstingen behöver skaffa
            sig bättre strategier för att stödja spelmissbrukare och deras
            anhöriga.
          </p>
          <p xml:id="i-Cpr9ncbsSJaXMeAbaK8ri2">
            Sammanfattningsvis anser vi att frågan om hjälp åt personer med
            spelmissbruk måste ges en högre politisk legitimitet. Vi vill
            att regeringen ser över om socialtjänstens åtagande ska preciseras
            när det gäller spelmissbruk. Det skulle i så fall kräva en ändring
            av socialtjänstlagen. Vi ser positivt på att Socialstyrelsen ska
            ta över ansvaret för spelmissbruk från Folkhälsoinstitutet och
            att de undersöker om spelmissbruk ska jämställas med andra former
            av missbruk. Det ökar möjligheterna att fler ska kunna erbjudas
            vård.
          </p>
          <p xml:id="i-JDDNXhDHx7CaxeufNcg2DY">
            Bland förslagen från Folkhälsoinstitutet i 2010 års folkhälsopolitiska
            rapport märks en omreglering av spelmarknaden och en nationell
            handlingsplan mot spelproblem. Vi delar Folkhälsoinstitutets bedömning.
            Det är viktigt att utveckla och samordna samhällets förebyggande
            insatser mot spelproblem. Mot denna bakgrund föreslår vi att det
            upprättas en nationell handlingsplan mot spelproblem. Sådana planer
            finns redan i en del andra länder, till exempel Norge och Nya
            Zeeland.
          </p>
          <head xml:id="i-LxQXCz9YMmTKVc6e3BdyNd" type="h1">
            Hemlöshet
          </head>
          <p xml:id="i-AGU767Dj39cGSBUkyWhWes">
            Hemlöshet är ett yttersta uttryck för social utsatthet. Att ha
            någonstans att bo är en grundläggande välfärdsfråga. Hemlöshet
            är ett problem i Sverige som ökar. Socialstyrelsens senaste riksomfattande
            kartläggning av hemlöshetens omfattning är från 2011. Det finns
            förändringar i hur man redovisar som försvårar jämförelser med
            den föregående mätningen 2005, men det är enligt Socialstyrelsen
            möjligt att se åt vilket håll utvecklingen har gått. Av kartläggningen
            2011 framgår att hemlösheten har ökat i alla hemlöshetssituationer
            sedan mätningen 2005.
          </p>
          <p xml:id="i-D5sGHLE4D79eiWwTTWDhZN">
            Sammanlagt har cirka 34 000 personer i 2011 års undersökning
            inrapporterats som hemlösa eller utestängda från den ordinarie
            bostadsmarknaden under mätveckan. Kvinnornas andel ökar och är
            nu 36 procent. Av de hemlösa personerna befann sig cirka 4 500
            personer i akut hemlöshet, varav 280 sov ute eller i offentliga
            utrymmen. 4 000 personer vistades på institution/kategoribo­ende.
            13 900 personer bodde i långsiktiga boendelösningar (försökslägenheter,
            träningslägenheter, sociala kontrakt med mera) och 6 800 personer
            i eget ordnat, kortsiktigt boende.
          </p>
          <p xml:id="i-Yc1EKWry5pGJU419M3BGCY">
            Kartläggning av hemlöshetens omfattning är viktigt men måste
            följas av handling. Hemlöshet utgör en svår livssituation som
            ofta, men inte alltid, är kopplad till en psykosocial sjukdomsbild
            och en missbruksproblematik. Även om den generella välfärdspolitiken,
            med fler bra och billiga bostäder, förstärkt stöd till arbete
            och rehabilitering och en väl fungerande vård, är viktigast för
            att förebygga och förhindra hemlöshet så räcker inte det. Det
            behövs också specifika sociala och andra insatser. Hemlösa är
            ingen homogen grupp utan varje individ behöver sin specifika väg
            tillbaka.
          </p>
          <p xml:id="i-8AArBaLhKZ5BB63TcWCSPS">
            Regeringen har misslyckats med sin politik mot hemlöshet. Den
            nationella strategin som togs fram 2007 är alltför vag och har
            tyvärr inte visat sig vara något effektivt redskap för att samordna
            samhällets riktade insatser för att bekämpa hemlöshet. Regeringens
            försämringar av sjukförsäkringen och arbetslöshetsförsäkringen
            har urholkat samhällets grundläggande ekonomiska skyddsnät. Regeringens
            passiva bostadspolitik har förvärrat situationen.
          </p>
          <p xml:id="i-RqHYTxxfv9kd6FUJQmaHWo">
            Det finns uppseendeväckande många barnfamiljer bland dem som
            vräks från sin bostad. Vanligaste orsaken till vräkning är hyresskuld.
            Regeringens mål i hemlöshetsstrategin från 2007 om noll vräkningar
            av barnfamiljer inom två år har inte på något sätt infriats. Förverkligandet
            av målet är fortfarande långt borta. Under 2011 ökade antalet
            vräkningar av barnfamiljer med fem procent (till 663). Den arbetsgrupp
            Socialdepartementet själv tillsatte 2010 för att titta på frågan
            klagade offentligt vid årsskiftet 2011/12 på att regeringen inte
            agerar i frågan.
          </p>
          <p xml:id="i-QmY2dpCugCiLqbt6bwyPaW">
            Det är ett oerhört stort ingrepp i en ung människas liv när familjen
            vräks från sin bostad. De kompisar och det nätverk man bygger
            upp som barn försvinner. Det är också förknippat med mycket skam
            och ibland rena tragedier. Socialstyrelsen har tagit fram rekommendationer
            för hur kommunerna ska förhindra att barnfamiljer vräks. Rekommendationerna
            handlade bland annat om att snabbare hitta familjer som hotas
            av vräkning och direkt hjälpa dem med till exempel ekonomisk rådgivning.
            Inga barn ska behöva tvingas bort från sina hem. För att hindra
            att barnfamiljer vräks och hamnar utanför den ordinarie bostadsmarknaden
            är det viktigt att kommunerna arbetar förebyggande. Trots det
            saknar sex av tio kommuner en aktuell, skriftlig och på ledningsnivå
            beslutad rutin för hur socialtjänsten ska förhindra att barnfamiljer
            vräks. Det framkommer av Socialstyrelsens öppna jämförelser av
            hur kommunerna år 2011 arbetade mot hemlöshet och utestängning
            från bostadsmarknaden.
          </p>
          <p xml:id="i-Urs38XFZjY5hc2kvJ7H569">
            Barn ska alltid prioriteras. Det finns regler om att en hyresvärd
            skriftligt ska meddela socialtjänsten när en barnfamilj hotas
            av vräkning. Socialtjänsten ska omedelbart utse en handläggare
            som kontaktar hyresvärden och familjen som är uppsagd. Familjen
            ska ges den ekonomiska rådgivning eller sociala insatser som behövs.
            Men i verkligheten fungerar inte detta alltid. Socialtjänsten
            får fortfarande i allt för många fall för sen information eller
            ingen information alls om att en barnfamilj ska vräkas bland annat
            för att informationsskyldigheten inte täcker alla situationer.
          </p>
          <p xml:id="i-8C3WpZWaHFq1WXQTNuy5Ud">
            I en del fall leder också brister i kommunens hantering och rutiner
            till att åtgärderna uteblir. Socialtjänsten måste handla snabbt
            och aktivt, särskilt när det är barn inblandade. Barnombudsmannens
            granskning av situationen i olika kommuner visade på stora skillnader.
            Några av dem har ett dokumenterat förebyggande arbete när det
            gäller vräkningar och antalet barn som vräks är lika med noll.
            I andra kommuner går utvecklingen åt fel håll. Enligt regeringens
            budgetproposition har 39 procent av kommunerna rutiner för ett
            förebyggande arbete med målsättningen att förhindra vräkning av
            barnfamiljer. Det är en låg siffra. Att upprätta särskilda kommunala
            handlingsplaner för att förebygga och motverka vräkningar och
            hemlöshet har visat sig vara ett effektivt sätt att utveckla och
            samordna arbetet. En handlingsplan kan till exempel omfatta rutiner
            för ett aktivt och organiserat uppsökande arbete, reglera hur
            parterna ska samverka och hur socialtjänstens interna rutiner
            ska se ut med ett särskilt ansvar för barn (även umgängesbarn)
            som riskerar vräkning. Det skall vara ett krav att fastighetsägaren/hyresvärden
            anmäler samtliga vräkningar till socialtjänsten i kommunen innan
            vräkningen verkställs. Om det finns barn i hemmen är anmälan extra
            viktig. Socialtjänsten ska då ha mottagit anmälan, aktiverat ärendet
            och getts rimlig tid för agerande.
          </p>
          <p xml:id="i-P1tmW4RML6EvKp4YwzQNC8">
            Hemlöshet är inte värdigt ett modernt välfärdssamhälle. Samhällets
            insatser har inte varit tillräckliga. Ambitionen måste vara att
            ingen ska vara hemlös. Insatserna för att bekämpa hemlösheten
            måste intensifieras. Arbetet måste handla om två olika perspektiv,
            dels att se till att de som idag är hemlösa kan få ett värdigt
            boende, dels att förhindra att fler hamnar i hemlöshet.
          </p>
          <p xml:id="i-CSaR3G6n3tjBpN39nWqokE">
            För hemlösa med en social problematik i bagaget behövs ofta en
            personlig kontaktperson som hjälper till i kontakten med sjukvård,
            myndigheter och hyresvärdar. Alla hemlösa som vill ha ett eget
            boende bör få den möjligheten ordentligt prövad och dessutom en
            vårdplan med avgiftning, boende och efterbehandling. Det bör även
            prövas om det i socialtjänstlagen behövs förtydliganden av kommunernas
            ansvar för att motverka hemlöshet samt skyldighet att ha en uppsökande
            verksamhet för att möta de hemlösas behov av insatser för vård,
            boende, avgiftning och efterbehandling. Samverkan mellan kommunernas
            och landstingens olika verksamhetsområden är viktiga inom både
            socialtjänst och sjukvård.
          </p>
          <p xml:id="i-JhXmb6Jv6p3MuTvgUB6uZx">
            Det behövs ett brett spektrum av lösningar och modeller i arbetet
            mot hemlöshet. Individer är olika och har olika problematik. Varje
            individ behöver sin specifika väg tillbaka. Insatserna ska utgå
            från individens behov. Fortfarande dominerar trappstegsmodellen
            där individer med omfattande problematik successivt kan ta mer
            ansvar och så småningom slussas ut i ordinarie boende. Ett försök
            att angripa problemen från en annan utgångspunkt är Bostad först-modellen
            som betonar att individen först behöver en fast bostad för att
            kunna tillgodogöra sig de andra insatser som kommunen erbjuder.
            Individen slipper i Bostad först-modellen flytta upprepade gånger
            för att kvalificera sig för ett bättre boende, vilket är fallet
            med trappstegsmodellen. Runt om i landet pågår ett antal försök
            med att introducera Bostad först och satsningarna ska utvärderas
            för att säkra kvaliteten och mäta effekten av försöken. Det är
            viktigt att det finns ett nationellt engagemang som underlättar
            kunskapsspridning och erfarenhetsutbyte om olika modeller och
            resultat.
          </p>
          <p xml:id="i-5mWzFvSJV3JJX3NQQtUJDH">
            Hemlöshet är inte enbart en social- och sjukvårdpolitisk fråga
            utan är också i högsta grad även en bostadspolitisk fråga. Varje
            kommun behöver någon form av organisation för att hjälpa den som
            söker bostad. Alla ska känna till hur och på vilka grunder de
            kan söka privata såväl som kommunala bostäder i en kommun.
          </p>
        </div>
        <div type="motSignatures">
          <list>
            <item xml:id="i-FmKFMzMQDGnStc51vtAGsM">
              Lena Hallengren (S)
            </item>
            <item xml:id="i-NCigo7eT5N8s24An2Rm1Ch">
              Christer Engelhardt (S)
            </item>
            <item xml:id="i-7YLe1YQ4vdAeo5Bgvbwsvg">
              Ann Arleklo (S)
            </item>
            <item xml:id="i-RzxkAK7o2vh6sKS3au3GCE">
              Lennart Axelsson (S)
            </item>
            <item xml:id="i-8giu4ztPK2wsptWvvaTVGb">
              Catharina Bråkenhielm (S)
            </item>
            <item xml:id="i-CtHrT7Bq9vBtiHqMtov8K6">
              Gunnar Sandberg (S)
            </item>
            <item xml:id="i-XFsfESzuzPGiE9yECSrZiJ">
              Meeri Wasberg (S)
            </item>
          </list>
        </div>
      </div>
    </body>
  </text>
</TEI>
