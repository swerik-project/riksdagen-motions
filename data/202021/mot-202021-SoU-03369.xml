<?xml version='1.0' encoding='utf-8'?>
<TEI xmlns="http://www.tei-c.org/ns/1.0" xmlns:xi="http://www.w3.org/2001/XInclude" xml:id="mot-202021-SoU-03369">
  <teiHeader>
    <fileDesc>
      <titleStmt>
        <title>Trygg och tillgänglig hälso- och sjukvård</title>
        <author corresp="i-bRyJHEKb5DCkicXkuZwMY">av Ulf Kristersson m.fl. (M)</author>
      </titleStmt>
      <publicationStmt>
        <authority>SWERIK PROJECT</authority>
      </publicationStmt>
      <sourceDesc>
        <bibl>
          <title>Motion 2020/21:3369 av Ulf Kristersson m.fl. (M)</title>
          <idno type="rdwebb">H8023369</idno>
          <rs type="number">3369</rs>
          <orgName type="comitteeAbbreviation">SoU</orgName>
          <ref type="dokument_url_text">http://data.riksdagen.se/dokument/H8023369/text</ref>
          <ref type="dokument_url_html">http://data.riksdagen.se/dokument/H8023369</ref>
          <ref type="dokumentstatus_url_xml">http://data.riksdagen.se/dokumentstatus/H8023369</ref>
          <ref type="docx">http://data.riksdagen.se/fil/43345F15-45E6-4ECE-849C-139D680A13DA</ref>
          <ref type="pdf">http://data.riksdagen.se/fil/324072FB-9A89-4F28-ABA1-DB4B296206A8</ref>
        </bibl>
      </sourceDesc>
    </fileDesc>
    <profileDesc>
      <particDesc>
        <listPerson>
          <person gender="man">
            <idno>i-bRyJHEKb5DCkicXkuZwMY</idno>
            <name>Ulf Kristersson</name>
            <state type="partyAffiliation" ref="Q110843">
              <desc>M</desc>
            </state>
          </person>
          <person gender="man">
            <idno>i-KPGvtK4s6Zp3E6XH6vj18n</idno>
            <name>Tobias Billström</name>
            <state type="partyAffiliation" ref="Q110843">
              <desc>M</desc>
            </state>
          </person>
          <person gender="woman">
            <idno>i-TMBKCxFj2h6LkEEpYodyut</idno>
            <name>Jessika Roswall</name>
            <state type="partyAffiliation" ref="Q110843">
              <desc>M</desc>
            </state>
          </person>
          <person gender="man">
            <idno>i-9xarzmckV5SS8EyJPN5b3x</idno>
            <name>Hans Wallmark</name>
            <state type="partyAffiliation" ref="Q110843">
              <desc>M</desc>
            </state>
          </person>
          <person gender="woman">
            <idno>i-9Rr7JqtzHpZv84evqPH4D8</idno>
            <name>Karin Enström</name>
            <state type="partyAffiliation" ref="Q110843">
              <desc>M</desc>
            </state>
          </person>
          <person gender="woman">
            <idno>i-84DiaFjYsBoBUQnKJiSte9</idno>
            <name>Elisabeth Svantesson</name>
            <state type="partyAffiliation" ref="Q110843">
              <desc>M</desc>
            </state>
          </person>
          <person gender="man">
            <idno>i-9118KyeHJPwjSm2gBg9zwB</idno>
            <name>Lars Hjälmered</name>
            <state type="partyAffiliation" ref="Q110843">
              <desc>M</desc>
            </state>
          </person>
          <person gender="man">
            <idno>i-S1jBpohzgG7cgcBjfgN1Fb</idno>
            <name>Sten Bergheden</name>
            <state type="partyAffiliation" ref="Q110843">
              <desc>M</desc>
            </state>
          </person>
          <person gender="man">
            <idno>i-NRWqqo7iPdzBV8QrJyKnQb</idno>
            <name>Johan Forssell</name>
            <state type="partyAffiliation" ref="Q110843">
              <desc>M</desc>
            </state>
          </person>
          <person gender="woman">
            <idno>i-5BpKZwq8Nrrge7Ep1aDZB9</idno>
            <name>Lotta Finstorp</name>
            <state type="partyAffiliation" ref="Q110843">
              <desc>M</desc>
            </state>
          </person>
          <person gender="woman">
            <idno>i-Ws7TTEJpudwigKX5RjyhR4</idno>
            <name>Camilla Waltersson Grönvall</name>
            <state type="partyAffiliation" ref="Q110843">
              <desc>M</desc>
            </state>
          </person>
          <person gender="man">
            <idno>i-TigPaPfe7eBTgfMXr1phgo</idno>
            <name>Mats Green</name>
            <state type="partyAffiliation" ref="Q110843">
              <desc>M</desc>
            </state>
          </person>
          <person gender="man">
            <idno>i-SUAEH6RCke4pVRKPPGZ14p</idno>
            <name>Mattias Karlsson</name>
            <state type="partyAffiliation" ref="Q110843">
              <desc>M</desc>
            </state>
          </person>
        </listPerson>
      </particDesc>
      <correspDesc>
        <correspAction type="status" subtype="closed"/>
        <correspAction xml:id="i-Kh65Y3cvvX7MY7CYrtAHG3" type="signed"/>
        <correspContext corresp="i-Kh65Y3cvvX7MY7CYrtAHG3">
          <note type="signatory" corresp="i-bRyJHEKb5DCkicXkuZwMY"/>
          <note type="signatory" corresp="i-KPGvtK4s6Zp3E6XH6vj18n"/>
          <note type="signatory" corresp="i-TMBKCxFj2h6LkEEpYodyut"/>
          <note type="signatory" corresp="i-9xarzmckV5SS8EyJPN5b3x"/>
          <note type="signatory" corresp="i-9Rr7JqtzHpZv84evqPH4D8"/>
          <note type="signatory" corresp="i-84DiaFjYsBoBUQnKJiSte9"/>
          <note type="signatory" corresp="i-9118KyeHJPwjSm2gBg9zwB"/>
          <note type="signatory" corresp="i-S1jBpohzgG7cgcBjfgN1Fb"/>
          <note type="signatory" corresp="i-NRWqqo7iPdzBV8QrJyKnQb"/>
          <note type="signatory" corresp="i-5BpKZwq8Nrrge7Ep1aDZB9"/>
          <note type="signatory" corresp="i-Ws7TTEJpudwigKX5RjyhR4"/>
          <note type="signatory" corresp="i-TigPaPfe7eBTgfMXr1phgo"/>
          <note type="signatory" corresp="i-SUAEH6RCke4pVRKPPGZ14p"/>
        </correspContext>
        <correspAction type="submitted" xml:id="i-QYY7TvBPaHEyxHDeERG856">
          <date when="2020-10-06"/>
          <time when="14:43:24"/>
        </correspAction>
        <correspAction type="reviewed" xml:id="i-D3FxyaMkQ37FpyZdaoz1xW">
          <date when="2020-10-06"/>
          <time when="18:01:56"/>
        </correspAction>
        <correspAction type="referred" xml:id="i-9o94C5bu6PQEodaEQyJe9t">
          <date when="2020-10-14"/>
        </correspAction>
        <correspAction type="assigned" xml:id="i-6gR1Db9Da1xs4X3rqs2ZvG">
          <date when="2021-10-19"/>
          <time when="09:10:59"/>
        </correspAction>
        <correspContext corresp="i-6gR1Db9Da1xs4X3rqs2ZvG">
          <ref type="assignedTo">Socialutskottet</ref>
        </correspContext>
        <correspAction type="behandlas_i" xml:id="i-CqdcBG12gHJjWXi4jJ9MKK"/>
        <correspContext corresp="i-CqdcBG12gHJjWXi4jJ9MKK">
          <ref type="uppgift">2020/21:SoU13</ref>
          <ref type="ref_dok_id">H801SoU13</ref>
          <ref type="ref_dok_typ">bet</ref>
          <ref type="ref_dok_rm">2020/21</ref>
          <ref type="ref_dok_bet">SoU13</ref>
          <ref type="ref_dok_titel">Frågor om psykisk hälsa</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction type="behandlas_i" xml:id="i-CgqUrBkSGovmMKGd3hoGWV"/>
        <correspContext corresp="i-CgqUrBkSGovmMKGd3hoGWV">
          <ref type="uppgift">2020/21:SoU15</ref>
          <ref type="ref_dok_id">H801SoU15</ref>
          <ref type="ref_dok_typ">bet</ref>
          <ref type="ref_dok_rm">2020/21</ref>
          <ref type="ref_dok_bet">SoU15</ref>
          <ref type="ref_dok_titel">Folkhälsofrågor</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction type="behandlas_i" xml:id="i-HGWtQCgcxEV4WHP3Bb6WG"/>
        <correspContext corresp="i-HGWtQCgcxEV4WHP3Bb6WG">
          <ref type="uppgift">2020/21:SoU8</ref>
          <ref type="ref_dok_id">H801SoU8</ref>
          <ref type="ref_dok_typ">bet</ref>
          <ref type="ref_dok_rm">2020/21</ref>
          <ref type="ref_dok_bet">SoU8</ref>
          <ref type="ref_dok_titel">Apoteks- och läkemedelsfrågor</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction type="behandlas_i" xml:id="i-8ASMEhJBNPcQgrMp77dwtV"/>
        <correspContext corresp="i-8ASMEhJBNPcQgrMp77dwtV">
          <ref type="uppgift">2020/21:SoU14</ref>
          <ref type="ref_dok_id">H801SoU14</ref>
          <ref type="ref_dok_typ">bet</ref>
          <ref type="ref_dok_rm">2020/21</ref>
          <ref type="ref_dok_bet">SoU14</ref>
          <ref type="ref_dok_titel">Covid-19-pandemin och därmed sammanhängande frågor</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction type="behandlas_i" xml:id="i-6g6Cd9bLZDx7JouqmvwemZ"/>
        <correspContext corresp="i-6g6Cd9bLZDx7JouqmvwemZ">
          <ref type="uppgift">2020/21:SoU9</ref>
          <ref type="ref_dok_id">H801SoU9</ref>
          <ref type="ref_dok_typ">bet</ref>
          <ref type="ref_dok_rm">2020/21</ref>
          <ref type="ref_dok_bet">SoU9</ref>
          <ref type="ref_dok_titel">Äldrefrågor</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction type="behandlas_i" xml:id="i-JCf4WgEyTmXK9RqgbkNbvA"/>
        <correspContext corresp="i-JCf4WgEyTmXK9RqgbkNbvA">
          <ref type="uppgift">2020/21:UbU16</ref>
          <ref type="ref_dok_id">H801UbU16</ref>
          <ref type="ref_dok_typ">bet</ref>
          <ref type="ref_dok_rm">2020/21</ref>
          <ref type="ref_dok_bet">UbU16</ref>
          <ref type="ref_dok_titel">Forskning, frihet, framtid - kunskap och innovation för Sverige</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction type="behandlas_i" xml:id="i-UaSrJVjzFtkuThrv4H6Er9"/>
        <correspContext corresp="i-UaSrJVjzFtkuThrv4H6Er9">
          <ref type="uppgift">2020/21:SoU16</ref>
          <ref type="ref_dok_id">H801SoU16</ref>
          <ref type="ref_dok_typ">bet</ref>
          <ref type="ref_dok_rm">2020/21</ref>
          <ref type="ref_dok_bet">SoU16</ref>
          <ref type="ref_dok_titel">Hälso- och sjukvårdens organisation m.m.</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction type="behandlas_i" xml:id="i-TQHsArkUgScqHoKqAQeHPo"/>
        <correspContext corresp="i-TQHsArkUgScqHoKqAQeHPo">
          <ref type="uppgift">2020/21:SoU17</ref>
          <ref type="ref_dok_id">H801SoU17</ref>
          <ref type="ref_dok_typ">bet</ref>
          <ref type="ref_dok_rm">2020/21</ref>
          <ref type="ref_dok_bet">SoU17</ref>
          <ref type="ref_dok_titel">Kompetensförsörjning inom hälso- och sjukvården m.m.</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
      </correspDesc>
      <textClass>
        <catRef scheme="#docType" target="#mot"/>
        <catRef scheme="#motionType" target="#parti"/>
        <catRef scheme="#motionType" target="#fristående"/>
      </textClass>
    </profileDesc>
  </teiHeader>
  <text>
    <body>
      <div type="motHeader">
        <div type="motTitle">Motion till riksdagen 2020/21:3369 av Ulf Kristersson m.fl. (M) Trygg och tillgänglig hälso- och sjukvård</div>
      </div>
      <div type="motBody">
        <div type="motProposal" subtype="förslag">
          <head xml:id="i-XFo4jXRFnmu76su367gHG6">
            Förslag till riksdagsbeslut
          </head>
          <list style="ol">
            <item xml:id="i-QNNdmjRLbkLE8pPfscx4rx">
              Riksdagen ställer sig bakom det som anförs i motionen om att
              ta fram en samlad nationell handlingsplan avseende testning, smittspårning
              och isolering och tillkännager detta för regeringen.
            </item>
            <item xml:id="i-NzAZetos1dv3Z99oR2sF7a">
              Riksdagen ställer sig bakom det som anförs i motionen om att
              förändra den del av den hittills förda covid-19-strategin som
              handlar om att äldre över 70 år ska isoleras och tillkännager
              detta för regeringen.
            </item>
            <item xml:id="i-XXmr86vBNNHAVRxzjR1MRf">
              Riksdagen ställer sig bakom det som anförs i motionen om att
              Inspektionen för vård och omsorg av regeringen ges i uppdrag att
              särskilt följa upp och utvärdera att rekommendationerna för skyddsutrustning
              efterlevs och tillkännager detta för regeringen.
            </item>
            <item xml:id="i-B4FhC2yuKaPveUG2ybtWnS">
              Riksdagen ställer sig bakom det som anförs i motionen om att
              den strategi som ska genomföras avseende vaccination mot covid-19
              särskilt följs upp och utvärderas med fokus på att säkerställa
              att distributionsplanen är genomförbar givet olika regioners förutsättningar
              och tillkännager detta för regeringen.
            </item>
            <item xml:id="i-KPZt9pA4vC53JUpmzfyRFt">
              Riksdagen ställer sig bakom det som anförs i motionen om att
              ta fram ett nationellt mål avseende vårdskulden och tillkännager
              detta för regeringen.
            </item>
            <item xml:id="i-WJMetnDDwcGQmuZSwZ9CES">
              Riksdagen ställer sig bakom det som anförs i motionen om att
              privata vårdföretag ska användas systematiskt för att ta bort
              vårdskulden och tillkännager detta för regeringen.
            </item>
            <item xml:id="i-8msb3SUpDSLkF7hA3otNvC">
              Riksdagen ställer sig bakom det som anförs i motionen om att
              stärka patientens rättigheter i patientlagen att även kunna välja
              slutenvård och tillkännager detta för regeringen.
            </item>
            <item xml:id="i-16XB59BZe4Hof9rNY2aWAG">
              Riksdagen ställer sig bakom det som anförs i motionen om att
              prioritera det samlade omhändertagandet av de mest sjuka och sköra
              och tillkännager detta för regeringen.
            </item>
            <item xml:id="i-7a1JVG7HRwvTCbBMMZdg9Z">
              Riksdagen ställer sig bakom det som anförs i motionen om att
              stärka vårdkompetensen inom äldreomsorgen och tillkännager detta
              för regeringen.
            </item>
            <item xml:id="i-SPRhjdShH533YmFfn2ohA1">
              Riksdagen ställer sig bakom det som anförs i motionen om att
              ta fram och genomföra en ny uppdaterad nationell cancerstrategi
              och tillkännager detta för regeringen.
            </item>
            <item xml:id="i-LSnfkKEayKiXqUJHqEryxo">
              Riksdagen ställer sig bakom det som anförs i motionen om att
              införa en särskild vårdgaranti för cancerpatienter och tillkännager
              detta för regeringen.
            </item>
            <item xml:id="i-XHQsCmjGRsT8fkpd7Xv4Jn">
              Riksdagen ställer sig bakom det som anförs i motionen om att
              ta fram och genomföra en nationell barncancerstrategi och tillkännager
              detta för regeringen.
            </item>
            <item xml:id="i-9WZcLav8BN9QjBkJ6gFkqC">
              Riksdagen ställer sig bakom det som anförs i motionen om att
              ta fram och genomföra en nationell hälsofrämjande strategi och
              tillkännager detta för regeringen.
            </item>
            <item xml:id="i-3qtkk5LGDA5LqidPfWy31Q">
              Riksdagen ställer sig bakom det som anförs i motionen om att
              ta fram och genomföra en nationell strategi för att förbättra
              den psykiska hälsan och verkningsfull suicidprevention och tillkännager
              detta för regeringen.
            </item>
            <item xml:id="i-KJeBkz85bA3exjpUH74SFo">
              Riksdagen ställer sig bakom det som anförs i motionen om att
              ge i uppdrag att ta fram nationella riktlinjer avseende förlossningsvården
              och hela vårdkedjan från mödravård till eftervård och tillkännager
              detta för regeringen.
            </item>
            <item xml:id="i-3oyCiiDEm7UcU5rBLfZFJ9">
              Riksdagen ställer sig bakom det som anförs i motionen om att
              införa fast läkare och samordning av vårdteam i den nära vården
              av de mest sjuka och sköra och tillkännager detta för regeringen.
            </item>
            <item xml:id="i-9PNkkKK9ohngQVtA3NULgi">
              Riksdagen ställer sig bakom det som anförs i motionen om att
              stärka vårdens och omsorgens medarbetare och tillkännager detta
              för regeringen.
            </item>
            <item xml:id="i-RX41ExoUtCZ8UDneuTL9VL">
              Riksdagen ställer sig bakom det som anförs i motionen om att
              förnya och uppdatera gällande nationell läkemedelsstrategi och
              tillkännager detta för regeringen.
            </item>
            <item xml:id="i-RsjAeshHeWvez4qb77Nsu2">
              Riksdagen ställer sig bakom det som anförs i motionen om att
              prioritera och förbättra förutsättningarna för den kliniska forskningen
              och tillkännager detta för regeringen.
            </item>
            <item xml:id="i-Goguf1L6pAgDZjad5GvtCu">
              Riksdagen ställer sig bakom det som anförs i motionen om att
              riva hinder för digitalisering inom vårdens och omsorgens verksamheter
              och tillkännager detta för regeringen.
            </item>
            <item xml:id="i-AmJJMAAABWECK8ZXGFsvUA">
              Riksdagen ställer sig bakom det som anförs i motionen om att
              regeringen ska ge i uppdrag att brett och samlat utreda hur svensk
              hälso- och sjukvård kan förbättras och tillkännager detta för
              regeringen.
            </item>
          </list>
        </div>
        <div type="motContent">
          <head type="h1" xml:id="i-UiyiB8N1r7GhVU3aXx38AP">
            Motivering
          </head>
          <p xml:id="i-WXRE6Y3ZWRDemxfqcDXsRx">
            Covid-19-pandemin sätter fokus på de inbyggda styrkor och svagheter
            som finns inom de svenska hälso- och sjukvårdssystemen och hur
            de påverkar patienten. En analys visar att jämfört med andra länder
            står sig svensk hälso- och sjukvård mycket väl avseende medicinsk
            kvalitet, akut omhändertagande, ny medicinsk teknologi och användning
            av läkemedel.
            <ref target="i-A6DLTUEnBcqEmYL5A9Fh9c">
              [1]
            </ref>
          </p>
          <p xml:id="i-RHTqrCFqs4akxXFr1xW4To">
            Den svenska hälso- och sjukvårdens brister och svagheter handlar
            framför allt om långa vårdköer och väntetider, bristande tillgänglighet
            och brist på vårdplatser, därtill låg produktivitet och bristande
            kontinuitet och samordning. När det däremot gäller tillgång på
            personal och utrustning samt förmågan att leverera jämlik vård
            befinner sig Sverige på en likvärdig nivå med övriga jämförbara
            länder.
            <ref target="i-Q6y3A4shFgB43bprHC4FWT">
              [2]
            </ref>
          </p>
          <p xml:id="i-Czqpg1ugpYsoKZoVkQKSFc">
            I olika internationella jämförelser hamnar Sverige ofta högt
            upp när det gäller den medicinska kvaliteten i vården. Sverige
            har till exempel bra medicinska resultat när det gäller överlevnad
            efter hjärtinfarkt, stroke och bröstcancer.
            <ref target="i-NGp6FMmYqt6ftcGQ9VQa7B">
              [3]
            </ref>
            Sverige är relativt bra på att ta till sig ny medicinsk teknologi.
            Samtidigt är det helt uppenbart att svensk hälso- och sjukvård
            och äldreomsorg inte står tillräckligt starkt rustad vare sig
            i nuläget eller inför framtiden.
          </p>
          <p xml:id="i-4gKHg3qfAbpb5tLs9PRkQX">
            Sverige har ett alldeles för sjukhustungt vårdsystem. Det betyder
            att vården i alltför stor utsträckning är koncentrerad till de
            stora sjukhusen snarare än till den nära vården. Därtill är produktiviteten
            avsevärt lägre vid de svenska akutsjukhusen jämfört med till exempel
            övriga länder i Norden.
            <ref target="i-PyNEbs5rSmroHiS8gfLGwg">
              [4]
            </ref>
            Ledande utredare av svensk hälso- och sjukvård är överens om
            att problemen är omfattande. Det handlar om brister i kontinuitet
            för patienterna, ojämlikheter avseende vårdens kvalitet och tillgänglighet,
            ineffektivitet, låg produktivitet och att organiseringen av vården
            och omsorgen inte passar dem som använder hälso- och sjukvården
            allra mest frekvent, nämligen de mest sjuka och sköra som ofta
            är äldre multisjuka personer med kroniska sjukdomar.
            <ref target="i-TAtvooiR2aPT7FCKW6ybY4">
              [5]
            </ref>
          </p>
          <p xml:id="i-9cYNcY9Vd6bW5Sme3wJFQ2">
            Svensk hälso- och sjukvård skiljer ut sig från många andra jämförbara
            länder genom att ha en väldigt sjukhusdominerad vårdstruktur.
            Den organisering och arbetssätt som präglar svensk vård medför
            att många patienter tvingas att söka sig till sjukhusens akutmottagningar
            när de istället skulle kunna tas om hand i den nära vården. Detta
            gäller i allra högsta grad de mest sjuka och sköra som behöver
            en sammanhållen vård och omsorg som nuvarande vårdsystem och organisering
            i Sverige inte i tillräckligt hög utsträckning förmår att leverera.
            <ref target="i-RyLsHDFzNaKBucHjMNXPe2">
              [6]
            </ref>
            En samlad omfattande primärvårdsreform har utlovats sedan lång
            tid tillbaka, men ännu har inte en sådan reform lagts fram av
            regeringen.
          </p>
          <p xml:id="i-TsPdXtGi3DPUdTzgTwf4a4">
            Den gemensamt finansierade hälso- och sjukvården och äldreomsorgen
            är en central del av den svenska modellen. Medborgarna i Sverige
            förväntar sig att vården och omsorgen ska hålla hög kvalitet och
            ha god tillgänglighet. När det offentliga inte förmår att leva
            upp till detta urgröps tilliten till det som kallas samhällskontraktet.
            Då riskerar villigheten att betala skatt att minska, samtidigt
            som oron och missnöjet ökar.
          </p>
          <p xml:id="i-D8mSRQ19CMUZpzGM6x7gLx">
            Moderaterna arbetar för en tillgänglig, trygg och säker vård.
            Människor förväntar sig en sammanhållen och samordnad vård med
            hög kvalitet, hög patientsäkerhet, möjlighet att själv välja vårdgivare,
            delaktighet i sin vårdprocess och hög tillgänglighet när vården
            väl behövs.
          </p>
          <p xml:id="i-FMD8VKzAFHCphX5VUCHMmJ">
            Moderaterna ser det som en av de viktigaste uppgifterna för nästa
            regering att få ordning på svensk hälso- och sjukvård och äldreomsorg.
          </p>
          <p xml:id="i-Hbp4iLPBwXvHLbCCsEw1ry">
            Vi är övertygade om att Sverige kan dra nytta av de erfarenheter
            och lärdomar som covid-19-krisen inneburit. Förhoppningsvis kan
            de bidra till kunskaper som behövs för att se till att svensk
            hälso- och sjukvård och äldreomsorg förbättras, stärks och utvecklas
            i syfte att kunna möta växande framtida behov. I denna motion
            redogörs för Moderaternas inriktning och prioriterade reformer
            avseende vården och omsorgen.
          </p>
          <head type="h1" xml:id="i-ER87VX8VGY5Xc1dbZ6m2SF">
            Nuläge – en snabbt växande vårdskuld, stor osäkerhet och en passiv
            regering
          </head>
          <p xml:id="i-PHcpbNHpcC5nWCLdvzd36m">
            Svensk hälso- och sjukvård har i huvudsak gjort ett mycket bra
            arbete med att snabbt ställa om för att möta det ökande behovet
            av intensivvårdsplatser i samband med covid-19-pandemin. Samtidigt
            har den vård som inte varit akut fått stå tillbaka. Det innebär
            att den stora vårdskuld som fanns redan innan pandemin vuxit sig
            ännu större. Det drabbar allt ifrån människor som behöver behandling
            mot cancer eller diabetes till dem som behöver byta ut sin höftled.
          </p>
          <p xml:id="i-KvNxbEyJrni13bVxTfmqMT">
            Hittills har covid-19-pandemin skördat drygt 1 000 000 människoliv
            runt om i världen.
            <ref target="i-TusRpCM6HNukGHvST2g68">
              [7]
            </ref>
            I Sverige har cirka 5 900 människor hittills avlidit av bekräftad
            covid-19.
            <ref target="i-Hv9BWSHDQHKMfKEm92pc8D">
              [8]
            </ref>
            Hittills har drygt 94 000 människor i Sverige bekräftats smittade
            med det virus som orsakar covid-19.
            <ref target="i-AnQzbAgRAjcR3LCAzcuY1H">
              [9]
            </ref>
            Motsvarande tal för antal bekräftade smittade av covid-19 i hela
            världen är hittills ungefär 35 400 000 människor.
            <ref target="i-QmX1viDi7JEAYnok9fS9ip">
              [10]
            </ref>
          </p>
          <p xml:id="i-3SZQF7gFeKHNUbL5qSBjuA">
            Överdödligheten i de nordiska länderna under covid-19-pandemin
            är en omtvistad fråga. I Norge, Finland och Danmark syns ingen
            överdödlighet under årets fem första månader. I Sverige däremot
            har vi haft en tydlig överdödlighet under våren.
            <ref target="i-UhZ75mVAgtBUAFvYgXGoaG">
              [11]
            </ref>
            Enligt preliminär statistik så hade Sverige en väldigt hög överdödlighet
            i april och maj.
            <ref target="i-JUE8Bz4Pk1Kk3aJmV9V8xr">
              [12]
            </ref>
            Nu under början av hösten är Sverige emellertid inne i en period
            av underdödlighet.
          </p>
          <p xml:id="i-CvUrTm9npztJa8m7jRKsni">
            Långa och växande vårdköer präglade den svenska hälso- och sjukvården
            långt före covid-19-krisen och denna utveckling har bara förstärkts
            under krisens förlopp. Hittills har ungefär mellan 85 000 och
            100 000 operationer skjutits upp under pandemikrisen. Det gör
            att fler än 185 000 svenskar nu väntar i snabbt växande vårdköer
            för att få sin operation eller annan behandling utförd.
            <ref target="i-DQLDmrsDa141fTeBLoYPot">
              [13]
            </ref>
          </p>
          <p xml:id="i-EyueuHdZ1it7vvstBqLBzw">
            De mycket omfattande ojämlikheter som präglar svensk vård och
            som patienter tvingas uppleva i form av bland annat långa vårdköer
            och högst varierande grad av användning av nya kraftfullare cancerläkemedel
            är ohållbara. Det handlar till exempel om att uppfyllelsen av
            den lagstadgade vårdgarantin, det vill säga att få sin operation
            eller annan behandling utförd inom 90 dagar, varierar mellan att
            75 procent av patienterna fick vård i tid i Halland i juli 2020
            medan 28 procent erhöll vård i tid i Norrbotten under samma tidsperiod.
            <ref target="i-WvW3vKibNFDFf3QfemvJSf">
              [14]
            </ref>
          </p>
          <p xml:id="i-3n7qQEUKEuq6UtYkofnWVV">
            Svensk hälso- och sjukvårds förmåga att uppfylla den lagstadgade
            vårdgarantin har försämrats kraftigt sedan år 2014. Vårdköerna
            har mer än fördubblats. I oktober 2014 erhöll 86 procent av patienterna
            sin operation eller annan behandling inom den lagstadgade vårdgarantins
            tidsgränser. Motsvarande situation i oktober 2019 var att 73 procent
            av patienterna erhöll sin vård i tid. Läget är nu riktigt allvarligt.
            I augusti 2020 fick 46 procent av patienterna sin operation eller
            annan behandling i tid. Jämför detta med augusti 2014 då 76 procent
            av patienterna fick sin vård i tid.
            <ref target="i-B7sYgQhVqCtkrBueTbZ7dH">
              [15]
            </ref>
            Vårdskulden växer månad för månad.
          </p>
          <p xml:id="i-UgF6H5r2jVrHsi5m6dCrY3">
            Regeringen har tillsatt en delegation för ökad tillgänglighet
            i hälso- och sjukvården. Uppdraget ska emellertid inte slutredovisas
            förrän den 15 maj 2022.
            <ref target="i-6oma9vbuP2jWqVSmo8zb7K">
              [16]
            </ref>
            Det är passivt och otillräckligt. Regeringen behöver ta ett samlat
            nationellt ansvar nu för att fler ska få vård inom lagstadgad
            tid.
          </p>
          <p xml:id="i-AgpLZip4zFpwXYvM6GQZSs">
            Regeringen har alltid det yttersta ansvaret. Vi är inte i första
            hand kritiska till det regeringen har gjort. Vi är kritiska till
            det regeringen inte har gjort – och de fall där regeringen har
            agerat alldeles för långsamt. Regeringen leder inte Sverige under
            pandemin, utan den följer med strömmen. Regeringen tog fram en
            lag som innebar att den tillfälligt gavs kraftigt ökade befogenheter
            att vidta kraftfulla åtgärder för att minska effekter och skadeverkningar
            av covid-19-pandemin. Denna tillfälliga lag använde inte regeringen
            en enda gång.
          </p>
          <p xml:id="i-6RwDGvX9ZMtuXLquPRpFUJ">
            Coronakommissionen, som Moderaterna tog initiativ till, kommer
            utvärdera regeringens agerande under krisen, men redan nu kan
            vi dra en del slutsatser:
          </p>
          <p xml:id="i-SASPRu6d7YfT7XCNeNeYxh">
            För det första, regeringen väntade till i slutet av mars med
            att ge Folkhälso­myndigheten i uppdrag att ta fram en fungerande
            nationell strategi avseende testning och provtagning. Därefter
            klarade regeringen inte av att samordna och göra strategin operativt
            fungerande utan lät frågan om testning studsa fram och tillbaka
            mellan olika aktörer i flera månader.
          </p>
          <p xml:id="i-7ukEwgW8ZbwXABFv1dN7J5">
            För det andra, regeringen har inte klarat av att hantera beslutet
            om införandet av ett förbud för folksamlingar överstigande 50
            personer på ett konsekvent sätt. Vissa evenemang har förbjudits
            medan andra former av folksamlingar har varit fullt tillåtna.
            Regeringen har återkommande skjutit frågan om 50-gränsen för evenemang
            tillbaka till olika myndigheter trots att regeringen själv haft
            verktygen att justera restriktionerna i syfte att skapa ett mer
            konsekvent regelverk.
          </p>
          <p xml:id="i-GvJKRiXtK9PRm4LSavPo7f">
            För det tredje, regeringen dröjde ända tills den 30 mars med
            att införa ett nationellt besöksförbud på landets äldreboenden,
            trots att Folkhälsomyndigheten offentligt rekommenderade detta
            den 10 mars, och trots att covid-19-krisen i form av omfattande
            smittspridning redan hade slagit till med full kraft på många
            äldreboenden.
          </p>
          <p xml:id="i-WikBcHpePhq2UR2ofFWfS5">
            Istället för öppenhet, snabbhet och samarbete i framtagandet
            av till exempel den nya tillfälliga lagen om tillfälliga bemyndiganden
            i smittskyddslagen eller den nya lagen om tillfälliga smittskyddsåtgärder
            på serveringsställen så har regeringen agerat långsamt, tvekande
            och slutet.
          </p>
          <p xml:id="i-VyTZBmdqVTZRSiLfnJSBzg">
            Vi ifrågasätter inte de stora behoven av förändrad lagstiftning
            eller fler utrednings­uppdrag utan sättet regeringen gör det på
            och att regeringen uppenbart saknar förmåga eller politisk vilja
            att ta ett omfattande helhetsgrepp avseende svensk hälso- och
            sjukvård och äldreomsorg inte minst i ljuset av nya kunskaper
            och erfarenheter i samband med covid-19-pandemin.
            <ref target="i-2nwiQGNN71spLAG4mJ4UyD">
              [17]
            </ref>
            Det förefaller som om regeringen hellre leds av sina myndigheter
            än leder och tar ansvar för landet. Så kan det inte få fortsätta.
            Sverige behöver en regering som vill och kan ta ansvar, axla ledarskapet
            och fatta beslut.
          </p>
          <head type="h1" xml:id="i-UMmdstBeFeW1wtz37kus1r">
            Principerna som vägleder Moderaternas hälso- och sjukvårdspolitik
          </head>
          <p xml:id="i-9aBhm74jindkAaCvDQgxvA">
            När Moderaterna ska lösa samhällsproblem finns det grundläggande
            principer och värderingar som styr vårt tillvägagångssätt. Det
            spelar ingen roll vilket sakområde det gäller eller om det är
            på kommunnivå, regionnivå eller nationell nivå. Moderaternas utgångspunkt
            är människan. Därför ska organisering av vård och omsorg ske utifrån
            patientens eller den äldres perspektiv.
          </p>
          <p xml:id="i-NUXTseDewnLvp2PELoAVrK">
            Sverige ska inte vara ett kösamhälle. Ingen ska behöva vänta
            på vård i onödan. Den enskilde ska ha möjlighet att påverka sitt
            liv, ha valmöjligheter, ha tillgång till informa­tion och vara
            involverad i sin vård och omsorg. Det innebär också att hälso-
            och sjukvården ska vara organiserad så att systemen inte gör att
            människor faller mellan byråkratins administrativa stolar eller
            far illa. Vård ska ges efter behov. Störst behov först.
          </p>
          <p xml:id="i-BRzgUDQgVuCAn5RSts41mR">
            Moderaterna tar ansvar för att det offentliga möter medborgarnas
            berättigade förväntningar på hälso- och sjukvården. Och vi gör
            detta utifrån det självklara faktum att det totala skatteuttaget
            måste hållas på en rimlig nivå och skattebetalarnas pengar ska
            användas effektivt.
          </p>
          <p xml:id="i-GQHx3HDvs4WGPFhJ2Ja4eq">
            När Moderaterna tar sig an problem och utmaningar inom hälso-
            och sjukvård och äldreomsorg är bland annat följande viktigt.
          </p>
          <head type="h3" xml:id="i-EyJdLpiPfqjam1v6ChGo5o">
            Prioritera
          </head>
          <p xml:id="i-5pqAVW8gJAimGnG1vfi5mk">
            När det ekonomiska trycket ökar blir det ännu viktigare att prioritera
            tydligt. Politiskt ledarskap försöker identifiera vad som skapar
            mindre värde för medborgarna och prioriterar bort det, så att
            resurserna istället kan riktas till sådant som skapar mer värde
            för medborgarna. Här krävs mod och värderingsdrivna val. Allt
            ryms inte inom det gemensamma åtagandet. Det kan till exempel
            handla om tidskrävande och överflödig administration eller extremt
            dyra läkemedel som bara i marginalen kortvarigt förbättrar livskvaliteten.
          </p>
          <head type="h3" xml:id="i-8TWDsAsMrh1zFNy6gJcX59">
            Säkerställ att resurserna används smart
          </head>
          <p xml:id="i-GvR9pqbWDa9hbfXfMXzJL9">
            Det är vårt gemensamma ansvar att säkerställa att vi får ut så
            mycket vård och omsorg som möjligt för skattepengarna. Att alla
            patienter verkligen får vård av hög kvalitet i rätt tid. Ledning
            och styrning ska präglas av professionalism och tillit. Mindre
            byråkrati och administration ger mer vård.
          </p>
          <p xml:id="i-M74HoziAVaeLr8GCM3ntiq">
            Politikens uppgift är att peka ut tydliga mål och riktning, men
            det är professionen som avgör hur uppgiften ska lösas. Sjukvårdens
            medarbetare måste få jobba med det som de är utbildade till att
            göra. Tydliga krav ska ställas från politiskt håll på goda resultat
            och att budgeten hålls.
          </p>
          <p xml:id="i-Qb7urdcpRz4PtYPypcDbvC">
            Ersättningssystemen ska vara konstruerade för att uppmuntra hög
            effektivitet, nytänkande och innovationer och verksamheternas
            prestationer ska kontinuerligt följas upp och återkoppling ske.
            Uppföljningen ska utgå ifrån att resultaten kan förbättra verksamheten,
            inte för datainsamlingens skull.
          </p>
          <p xml:id="i-NoCAFVyuDNa212egoA5f7X">
            Ett exempel på hur regionerna kan använda sina resurser mer effektivt
            kan vara att använda befintliga och väl fungerande tekniska lösningar
            på marknaden snarare än att använda skattemedel för att utveckla
            egna lösningar. Det kan även handla om att i högre grad jobba
            förebyggande, preventivt, och hälsofrämjande – för att färre människor
            överhuvudtaget ska behöva söka vård.
          </p>
          <head type="h3" xml:id="i-MUvqr9Hb5s24my2BWoP9tC">
            Uppmuntra nytänkande och innovation
          </head>
          <p xml:id="i-GTXuDWjwMCcWAvj6CyXAtT">
            För att klara att möta välfärdens utmaningar är förmågan att
            tänka och göra på nya sätt helt avgörande. Ska vi klara av att
            leverera vård och omsorg med lika bra eller högre kvalitet till
            lägre kostnad krävs radikalt nytänkande. Sverige måste lyckas
            skapa mer utvecklingskraft genom att bli bättre på att ta tillvara
            idéer från vårdens och omsorgens medarbetare, ledare och andra
            intressenter.
          </p>
          <p xml:id="i-CLAtFp6i2gaGr2enbYtMji">
            Det krävs emellertid åtgärder för att bättre kunna fånga upp
            idéer och det krävs processer för att testa, utveckla och genomföra
            nya idéer. Det krävs också insatser för att förändra kulturen
            på arbetsplatser så att vården och omsorgen i högre utsträckning
            uppmuntrar nya idéer.
          </p>
          <p xml:id="i-BH3yJLhRQvBBa3hRegMg4e">
            Sverige behöver mer mod att prova nya metoder och hitta nya lösningar
            – färre pilotprojekt vid sidan av vården och mer verksamhetsutveckling
            i den direkta vården. Hälso- och sjukvården måste bli bättre på
            att i partnerskap med näringslivet hitta gemensamma utvecklingsområden
            där alla blir vinnare.
          </p>
          <head type="h3" xml:id="i-BbDpLYtoi9GkhvqNaVJAV2">
            Mångfald av vårdgivare förbättrar patientens hälso- och sjukvård
          </head>
          <p xml:id="i-V5rrJoh2jZ5cQhBrRwRjYY">
            Svensk hälso- och sjukvård och omsorg står inför stora problem
            och betydande utmaningar de kommande åren. Inte minst gäller detta
            den växande vårdskulden. I det läget är det viktigt att tillvarata
            privata och ideella initiativ. Därför ska vi sträva efter att
            skapa långsiktiga förutsättningar för en mångfald av aktörer.
            Det är viktigt att etablera strukturer som skapar valfrihet, ökar
            kvaliteten via kvalitetskonkurrens, bidrar till kostnadseffektivitet
            och gör att fler aktörer är med och utvecklar nya idéer, innovationer
            och lösningar.
          </p>
          <p xml:id="i-Ct3o4RxoeUy6WHSKLZteaL">
            Privata vårdgivare har de senaste åren hittat nya möjligheter
            att, inom ramen för befintliga ersättningssystem, erbjuda vård
            genom t.ex. digitala vårdtjänster. De använder digitaliseringens
            potential för att utveckla vården. Det har många gånger lett till
            högre tillgänglighet för vårdtagare runtom i landet och att primärvården
            kunnat utvecklas. För att fortsätta uppmuntra den här utvecklingen
            krävs långsiktiga och förutsägbara ersättningssystem, som bidrar
            till nytänkande och innovation.
          </p>
          <head type="h3" xml:id="i-5Gkm8kBP9RM4tMkUvhrKTt">
            Eget och gemensamt ansvar
          </head>
          <p xml:id="i-uepvVKPnb5W8zk1Shtzcr">
            Moderaterna ska vara en tydlig röst för det egna ansvaret vad
            gäller hälsan. Att äta bra, motionera och hitta tillräckligt med
            tid för återhämtning är viktigt för varje människas välmående.
            Ett aktivt socialt liv och egen försörjning bidrar också till
            bättre hälsa. Att skapa tilltro till den egna förmågan ger större
            känsla av egenmakt, hoppfullhet och framtidstro – det bidrar också
            till bättre hälsa.
          </p>
          <p xml:id="i-VhVFMreCTnTXJHkvUe4NT5">
            Att anstränga sig och göra vad man kan för att ta hand om sin
            hälsa innebär att den som verkligen har behov av vård kan få det
            snabbare. Det egna ansvaret betyder att det offentliga bättre
            kan leva upp till sina åtaganden. Och låt oss på en gång slå fast
            att pekpinnar, tvång och förbud inte kommer leda till att människor
            börjar leva mer konsekvent långsiktigt hälsosamt. Det leder istället
            till känslor av otillräcklighet och dåligt samvete, oro och osäkerhet.
          </p>
          <p xml:id="i-Gom8YjgBRNYfRh5n8u4LYw">
            Det är tillgång till stöd, kunskaper, rådgivning, samarbete och
            inspiration att leva mer hälsofrämjande och hälsosamt som kan
            bidra till att det istället blir mindre kravfyllt och mer lustfyllt
            att skaffa sig hälsoförebyggande levnadsvanor. Idag är möjligheterna
            att söka information om vad som är bra eller dåligt för hälsan
            större än vad de någonsin har varit. Samtidigt möjliggör modern
            teknik för människor att följa sina kost- och träningsvanor i
            betydligt högre utsträckning än tidigare.
          </p>
          <p xml:id="i-QKRJnMEemBNykb5ttuWk9A">
            Det offentliga ska skapa förutsättningar för människor att skapa
            goda levnadsvanor. Det handlar till exempel om skolans uppdrag
            att elever får tillräckligt med fysisk aktivitet. Men det offentliga
            kan göra mer för att fler ska kunna ta ett större eget ansvar
            för sin hälsa.
          </p>
          <p xml:id="i-PQQRNBAKbYXXEQVdDoUacf">
            Dagens hälsoförhållanden och vårdbehov är till del resultatet
            av gårdagens levnads­vanor, livsvillkor och vårdstruktur. Vi vet
            att ohälsosamma levnadsvanor kopplas ihop med många folksjukdomar.
            Därmed är också utvecklingen av våra levnadsvanor av särskild
            betydelse för den framtida ohälsan. Här krävs både eget och gemensamt
            ansvar.
          </p>
          <p xml:id="i-NhBJSZQbUSSRfWJQYNZWjY">
            Idag läggs en fjärdedel av Sveriges hälsoinvesteringar på klinisk
            vård medan bara en hundradel läggs på förebyggande satsningar
            på befolkningens hälsobeteende. Det är vårt eget beteende som
            individer som bidrar till att göra ohälsotalen betydligt större
            än vad de skulle behöva vara. Sundare levnadsvanor i befolkningen
            anses kunna förebygga uppemot 80 procent av hjärt-kärlsjukligheten
            och 30 procent av cancersjukligheten, samt i vissa fall förhindra
            eller försena insjuknandet i diabetes.
          </p>
          <head type="h1" xml:id="i-GzmxBLBqmWZ9NKjcxZWwQ2">
            En nationell reformagenda – patienten ska få rätt vård i tid
            och av hög kvalitet
          </head>
          <p xml:id="i-EPZtmU7ggd5mX5gLskRcY2">
            Det behövs en konkret samlad nationell reformagenda som tydligt
            pekar på vägar framåt under denna fortsatta pandemi och efter
            densamma. Påfrestningarna på vårdens och omsorgens personal har
            på sina håll varit enorma. Mycket avgörande arbetsinsatser har
            utförts av vårdens och omsorgens personal som under mycket svåra
            omständigheter och arbetsförhållanden gett vård till tusentals
            patienter som insjuknat i covid-19. Parallellt med detta fortsätter
            svensk hälso- och sjukvård att möta stora problem och utmaningar.
          </p>
          <p xml:id="i-QTHTHey3dyPJQmQSaSEdhw">
            Kostnaderna för välfärden ökar i snabbare takt än intäkterna
            i kommuner och regioner. Många kommuner och regioner går regelmässigt
            med ekonomiska underskott och som exempel brottas de sju universitetssjukhusen
            för närvarande med miljard­underskott. Detta redan innan covid-19-pandemin
            bröt ut.
          </p>
          <p xml:id="i-4GrGtobhBmBKmtdL9sDNm6">
            Den demografiska utvecklingen med allt fler barn, unga och äldre
            gör att behoven av vård och omsorg ökar. Om tio år kommer äldre
            över 80 år ha ökat med cirka 47 procent, medan den yrkesverksamma
            befolkningen i åldern 20–64 år enbart har ökat med fem procent.
            Detta skapar ett starkt tryck på svensk hälso- och sjukvård och
            äldreomsorg.
          </p>
          <p xml:id="i-Qzt8iMraNemSpDhtqcQ48P">
            Sverige är ett av de länder i Europa som har allra längst vårdköer.
            På grund av de långa köerna får tiotusentals patienter vänta längre
            än tre dagar på att kunna få en medicinsk bedömning av sina problem
            i primärvården. Alltför många patienter tvingas att vänta längre
            än tre månader på besök eller operation i specialistvården i stora
            delar av Sverige. Den utlovade vårdgarantin bryts varje dag och
            de regionala skillnaderna är omfattande.
          </p>
          <p xml:id="i-Tmisz9YDjb9JRVjpSD5GgX">
            Sjukdomarna med högst dödlighet fortsätter alltjämt totalt sett
            vara hjärt-kärlsjukdomar, men förekomsten av både cancer och diabetessjukdomar
            ökar. Eftersom det är sjukdomar som ofta förekommer i högre ålder
            är det till stor del en konsekvens av en åldrande befolkning.
            Under en överskådlig framtid pekar alla indikatorer på att allt
            fler kommer att drabbas och behöva vård.
          </p>
          <p xml:id="i-8o9b9H5TfdZz5HotP5wBZB">
            Det är positivt att allt fler människor lever längre och friskare
            liv i Sverige. Men det innebär även att trycket på svensk vård
            ökar. Det handlar i första hand om ett begränsat antal patienter
            som har en sjukvårdsbild som står för en betydande del av de tillgängliga
            resurserna inom hälso- och sjukvården. En stor del av vården riktas
            till personer som är multisjuka med flera kroniska sjukdomar.
            De mest sköra och sjuka står för drygt hälften av alla läkarbesök
            på akutmottagningarna och för hälften av de samlade sjukvårds­kostnaderna.
            <ref target="i-6GQGYqEyjXxsjhDuCZXe3f">
              [18]
            </ref>
            De senaste årens stora migration bidrar också till att trycket
            på svensk vård och omsorg ökar.
          </p>
          <p xml:id="i-2UcXHGDjyZmFikjpcKPAd6">
            Det finns brist på vissa personalkategorier inom hälso- och sjukvården.
            Det handlar till exempel om sjuksköterskor, patologer, radiologer,
            specialister i allmänmedicin och tandläkare. Samtidigt tar vården
            inte vara på medarbetarnas kompetens och arbetstid tillräckligt
            bra. På grund av bristande arbetsledning och bristfälliga arbetsverktyg
            hamnar arbetsuppgifter inte alltid på den som skulle kunna göra
            jobbet bäst och mest tidseffektivt. Läkare, sjuksköterskor och
            annan vårdpersonal använder därför alltför mycket tid åt administration.
          </p>
          <p xml:id="i-P55SakoQFJMhuSzPZmc6Uc">
            Sammantaget innebär detta att utöver att det krävs en långsiktig
            politik som metodiskt förmår att hantera målkonflikter och prioritera,
            krävs det dessutom andra svar än enbart mer resurser. Det gäller
            i hög grad hälso- och sjukvården och äldreomsorgen. Det långsiktiga
            uppdraget är att leverera lika bra eller bättre kvalitet till
            lägre kostnader.
          </p>
          <p xml:id="i-9bdhGNYQbB6DL9UZT7QZAh">
            Hälso- och sjukvårdslagen är tydlig. Den uttrycker bland annat
            att vården ska vara lätt tillgänglig och att kvaliteten i verksamheten
            systematiskt och fortlöpande ska utvecklas och säkras. Vården
            ska tillgodose patientens behov av trygghet, kontinuitet och säkerhet
            och bygga på respekt för patientens självbestämmande.
          </p>
          <p xml:id="i-5DULqNYgGTk4eQXjC4muEV">
            Därtill är vårdgarantin, som uttrycker hur lång tid en patient
            maximalt ska behöva vänta på att få vård, lagstadgad. Ändå bryts
            dessa åtaganden gentemot patienten varje dag, hela tiden. Det
            är inte rimligt. Respekten och tilliten minskar avseende tilltron
            att hälso- och sjukvården och äldreomsorgen kommer att finnas
            där när den behövs.
          </p>
          <p xml:id="i-4J2hR6VeXKsCoX1oL2b6is">
            Nedan följer en beskrivning av Moderaternas prioriterade reformer
            och vad vi anser vara en långsiktigt hållbar inriktning för att
            patienten ska få bästa möjliga vård och omvårdnad i rätt tid och
            av hög kvalitet. Vi ska alltid sätta patienten och patientsäkerheten
            allra främst.
          </p>
          <head type="h2" xml:id="i-NXw99vQbYZUFBniBmkYh6r">
            Se över ansvarsfördelningen vid en pandemi – smittskydd, läkemedel
            och skyddsutrustning
          </head>
          <p xml:id="i-QJ11ebLpzjsWfpjoKeU7qm">
            Utbrottet av covid-19 och den pandemi som följde har skakat om
            Sverige i grunden. Det är välkommet att regeringen har tillsatt
            Coronakommissionen så att den dels i realtid kan följa och inhämta
            aktuell information, dels kan samla in och bearbeta händelser
            som redan ägt rum i någorlunda närtid. Nedan följer en kondenserad
            bild av gällande ansvarsfördelning vid en pandemi avseende smittskydd,
            läkemedel och skydds­utrustning samt några åtgärder som vi anser
            redan nu ska genomföras.
          </p>
          <p xml:id="i-6Sok994d1eC3pv7HtRbaze">
            Denna kris skiljer sig från tidigare kriser i ett väsentligt
            avseende: den äger rum under lång tid och saknar ett tydligt slut.
            Därför kunde inte tillsättningen av Corona­kommissionen vänta
            och eftersom krisen fortlöper kan inte regering och riksdag avstå
            från att vidta nya åtgärder som det fortsatta förloppet framtvingar
            i avvaktan på kommissionens slutsatser och slutliga förslag.
          </p>
          <p xml:id="i-6nGty1gKfeEUGCJRTG8b2s">
            Frågor som rör ansvarsfördelning avseende smittskydd, skyddsutrustning
            och läkemedel inför, under och efter en pandemi är komplexa. Ansvarsgränserna
            är i högsta grad överlappande och komplicerade. Stuprören är många.
            Överblickbarheten är kraftigt begränsad. Det finns betydande svårigheter
            för regering, riksdag, myndigheter, region, kommun, privata aktörer
            och ideell sektor att åstadkomma och bedriva ett nära och effektivt
            samarbete.
          </p>
          <p xml:id="i-JPop5MiCWWMjaKSvPZTSoj">
            Regeringen har emellertid alltid det övergripande politiska ansvaret
            när det gäller smittskydd, läkemedel och skyddsutrustning. Det
            är centralt. Regeringen har ansvar för att fatta beslut om en
            influensa behöver klassificeras som en samhällsfarlig sjukdom
            och därmed är smittspårningspliktig och anmälningspliktig.
            <ref target="i-FY8YfExhGTJAPSFGALmiKa">
              [19]
            </ref>
            Folkhälsomyndigheten är den myndighet som har det samordnande
            ansvaret för smittskyddet på nationell nivå.
            <ref target="i-91rzT4UcbGbVYwbWRD5TJU">
              [20]
            </ref>
          </p>
          <head type="h3" xml:id="i-GJkCVsXxnn7L8ZE4dTSuZe">
            Fokusera smittskyddet på testning, smittspårning och isolering
          </head>
          <p xml:id="i-6yE35xt2W2GCg5am6wnm9x">
            Av Folkhälsomyndighetens framtagna vägledning för smittspårning
            av covid-19 så framgår det bland annat att den som smittats av
            covid-19 själv kan ta på sig ansvaret att informera sina nära
            kontakter avseende smittspårningen. Vidare att det då krävs rutiner
            som gör att det går att följa upp att informationsgivningen har
            ägt rum. Därtill att den smittade personen måste ges tydliga instruktioner
            om vilken information som ska ges. Risken för att arbetsuppgiften
            att smittspåra kommer falla mellan stolarna är betydande. Det
            finns redan tecken på att människor inte minst i yngre åldersgrupper
            inte riktigt längre orkar leva upp till rekommendationer om att
            hålla tillräckliga avstånd och social distansering.
          </p>
          <p xml:id="i-LaShZNzKtbpYDS2sA1iman">
            Moderaterna föreslår att regeringen ger i uppdrag att ta fram
            en samlad nationell handlingsplan avseende testning, smittspårning
            och isolering av sjuka i det virus som orsakar covid-19. Denna
            nationella handlingsplan ska innehålla tydliga riktlinjer som
            ska följas och planen ska följas upp och utvärderas regelbundet.
            Folkhälsomyndigheten har förvisso tagit fram dels en nationell
            strategi för utökad provtagning, dels en vägledning för smittspårning
            av covid-19.
            <ref target="i-3vi5BDgDJEqViSfMoQ44yB">
              [21]
            </ref>
            Vi anser att det behövs en handlingsplan som binder samman hur
            alla myndigheter och aktörer och invånare ska agera avseende testning,
            smittspårning och isolering.
          </p>
          <p xml:id="i-6x8EPssxi7rHfJEHtYA5JK">
            Det ska i denna samordnade handlingsplan tydligt framgå att professionella
            ska handha och delge smittspridningsinformation till personer
            som varit i kontakt med en person med konstaterad covid-19. Det
            är i allra högsta grad rimligt att vi alla tar vårt individuella
            ansvar avseende att exempelvis hålla fysiska avstånd. Det är däremot
            inte rimligt att begära att viktiga moment av smittspårningen
            ska skötas av varje drabbad individ. Det är helt avgörande att
            framöver lägga fokus på testning, smittspårning och isolering,
            inte minst för att förhindra eller mildra lokala utbrott av smitta
            som många gånger sker via så kallad klusterspridning. Vi anser
            vidare att det skyndsamt behöver genomföras en generell översyn
            av smittskyddslagen. Denna lag är inte anpassad och utformad för
            en långvarig pandemi så som det virus som orsakar covid-19.
          </p>
          <p xml:id="i-F28xVwRZcgGrwWU8uZz8jT">
            När det gäller testning, smittspårning och inte minst isolering
            är det viktigt att dessa åtgärder och prioriteringar är långsiktigt
            rimliga. Moderaterna anser att det är de som är sjuka i det virus
            som orsakar covid-19 som ska isoleras, inte alla människor som
            råkar vara äldre än 70 år. Vi föreslår därför att regeringen omedelbart
            fattar beslut om att förändra den del av covid-19-strategin som
            rör att äldre ska isoleras. Det handlar inte bara om besöksförbudet
            på äldreboenden som regeringen slutligen fattat beslut om att
            avbryta från och med den 1 oktober, utan även om rekommendationerna
            att äldre över 70 år ska undvika att röra sig ute i samhället
            på lika villkor som alla vi andra. Det mänskliga lidande som många
            äldre nu utsätts för är omänskligt och omoraliskt. Regeringen
            underskattar det stora mänskliga lidande som nu äger rum.
          </p>
          <head type="h3" xml:id="i-S9mppTj3rFSK7Xo2chgAxH">
            Stärk äldreomsorgens förmåga att säkerställa ett tryggt smittskydd
          </head>
          <p xml:id="i-QeH3Utd92XrVjE5oSRwxzz">
            Inspektionen för vård och omsorg har genomfört en omfattande
            granskning av äldreomsorgen under covid-19-pandemin. Resultaten
            av den granskningen som innefattar samtliga av Sveriges 1 700
            äldreboenden visar bland annat att det är 40 kommuner som står
            för 70 procent av dödsfallen inom äldreomsorgen. Vid 91 av de
            granskade äldreboendena har myndigheten observerat brister som
            föranleder fortsatt granskning.
            <ref target="i-FC52Nf8gqXVozYJG5K7eYo">
              [22]
            </ref>
            I ett tidigare skede genomförde Inspektionen för vård och omsorg
            en granskning som då visade att ungefär vart tionde äldreboende
            hade allvarliga brister.
          </p>
          <p xml:id="i-MHdVGNRZjPzX81sRyWkCM7">
            Bland de brister som upptäckts handlar det om bristande efterlevnad
            av basala hygienrutiner och osäkerhet när det gäller hantering
            av skyddsutrustning gällande såväl när den ska användas som hur
            ofta exempelvis munskydd ska bytas ut. Därtill handlar brister
            i äldreomsorgen om att äldreboenden och medarbetare i hemtjänsten
            inte hade tillgång till skyddsutrustning i tillräcklig omfattning.
          </p>
          <p xml:id="i-SpjThTbGjqcMNtPz4ZdxAE">
            Regeringen har alltid det övergripande nationella politiska ansvaret
            även när det gäller frågor om tillgången till skyddsutrustning
            i vården och äldreomsorgen. Folkhälso­myndigheten har det nationella
            ansvaret för samordningen av smittskyddet på nationell nivå och
            ska ta de initiativ som krävs för att upprätthålla ett effektivt
            smittskydd. Det rör även de delar av smittskyddet som rör skyddsutrustning.
            <ref target="i-NmpaXFw6JxNg7s4HpxZBVg">
              [23]
            </ref>
          </p>
          <p xml:id="i-VXgqfi23Ge4qRPMqhF3gnY">
            Moderaterna menar att det ska ges ett tydligare nationellt uppdrag
            att säkerställa att kommunerna har tillgång till relevant skyddsutrustning
            för att kunna bidra till att förhindra smittspridning av olika
            virus som kan orsaka stor skada för brukare av hem­tjänst och
            äldre som bor i äldreboenden. Därtill att instruktionerna måste
            förtydligas avseende hur skyddsutrustningen ska användas. Alla
            medarbetare inom äldreomsorgen måste framgent ha grundläggande
            kunskaper om smittskydd och ska ha fullföljt en obligatorisk utbildning
            i smittskydd.
          </p>
          <p xml:id="i-NLTLhMc5aFBvniNDVnxzJp">
            Moderaterna föreslår att Inspektionen för vård och omsorg av
            regeringen ges i uppdrag att särskilt följa upp att rekommendationerna
            för skyddsutrustning efterlevs. Detta i syfte att säkerställa
            att inga äldre smittas av covid-19 på grund av att rutiner och
            instruktioner om skyddsutrustning och basala hygienrutiner inte
            efterlevs. Därtill att säkerställa en trygg arbetsmiljö för alla
            medarbetare inom äldreomsorgen.
          </p>
          <head type="h3" xml:id="i-XQhpEresBZVKb3SqPgQQxs">
            En trygg läkemedelsförsörjning – säkerställ genomförandet av
            vaccinering mot covid-19
          </head>
          <p xml:id="i-TmKU3bsxonP8YCfudXiYgL">
            Regeringen har alltid det övergripande politiska ansvaret för
            läkemedelsförsörjningen vid en pandemi. Regeringen har ansvar
            för att skapa förutsättningar att säkerställa tillgång till vaccin
            och antiviraler. Antiviraler är läkemedel som vid en virusinfektion
            bromsar virusets utbredning, de kallas bromsmediciner. De används
            bland annat för att sakta in förloppet hos obotliga sjukdomar.
            Regeringen fattar också beslut om lagrings­strategi för antiviraler
            i beredskapslager.
            <ref target="i-5UDuu1atrQEBMQiNsG4s1P">
              [24]
            </ref>
          </p>
          <p xml:id="i-5Sx1PkfdMhKzjuizJ9mccZ">
            Det är regeringen som har ansvaret för att finansiera beredskapslagringen
            av smittskyddsmedel. Däremot ansvarar regionerna för kostnaden
            för beställda läkemedel så som antiviraler och antibiotika, likaledes
            för övriga omkostnader i samband med dessa leveranser av läkemedel.
            Folkhälsomyndigheten har ansvar för att tillgängliggöra de beredskapslagrade
            läkemedlen för beställning, medan regionerna ansvarar för att
            planera och förbereda för beställning av läkemedlen samt för den
            fortsatta distributionen och hanteringen inom regionen.
            <ref target="i-DfPgW1AH5x5UsKSvSCGjdH">
              [25]
            </ref>
          </p>
          <p xml:id="i-6GbrNv7QsMkQJ4dY2AQKQX">
            Moderaterna föreslår att den strategi som ska genomföras avseende
            vaccination mot covid-19 regelbundet följs upp och utvärderas
            särskilt gällande de delar som handlar om fördelning och genomförande.
            Det är avgörande att riskgrupper ska få ta del av vaccin först
            och då är det helt centralt att säkerställa att distributionsplanen
            är genomförbar givet bland annat olika regioners kapacitet och
            förutsättningar.
          </p>
          <p xml:id="i-7pNCWN8eDQwvsUunzkEvnL">
            Det är Läkemedelsverket som är den myndighet som godkänner pandemivaccin
            och tar fram rekommendationer för läkemedelsbehandling. Därtill
            följer Läkemedelsverket upp effekter och säkerhet avseende beredskapsläkemedel
            och vaccin. Socialstyrelsen utfärdar föreskrifter som handlar
            om ordination och praktisk hantering av läkemedel inom hälso-
            och sjukvården samt vaccinationsverksamhet. Socialstyrelsen ser
            till att myndigheter får olika data gällande utvärdering av effekt
            och säkerhet av läkemedel. Detta sker bland annat genom data från
            dödsorsaksregistret, patientregistret och läkemedelsregistret.
            <ref target="i-MwELLc7a3gMMVPzhcJcQyZ">
              [26]
            </ref>
          </p>
          <p xml:id="i-7iyiW7kVQdCZHaVUWB8XGA">
            Vi har ingen anledning att tro någonting annat än att godkännande
            av framtida covid-19-vaccin kommer att genomgå alla rigorösa kontroller
            och tester som krävs. Samtidigt kommer det aldrig kunna finnas
            hundraprocentiga garantier att enstaka allvarliga biverkningar
            inte kan framkomma.
          </p>
          <head type="h2" xml:id="i-FavyH9u3YMFJfsPDSkqZYY">
            Prioritera att beta av den växande vårdskulden – patienten ska
            få vård allra senast inom lagstadgad tid
          </head>
          <p xml:id="i-VpUoRYy28yYpe3gcjjoKHE">
            Moderaterna föreslår att ett nationellt gemensamt mål tas fram
            för när vårdskulden i form av de växande vårdköerna ska vara borta.
            Svensk hälso- och sjukvård ska inte vara utformad och organiserad
            så att den skapar långa vårdköer. Sverige ska inte vara ett kösamhälle.
            Historien känner till kösamhällen präglade av planekonomisk styrning.
            Dessa system med långa köer har aldrig byggt på mångfald, snabbhet,
            öppenhet, samarbete och valfrihet.
          </p>
          <p xml:id="i-HpeXePwTtWywvBKkWkiRkV">
            Det behövs en nationell gemensam samling kring målet att ta bort
            vårdskulden. Patienten ska få vård inom lagstadgad tid. Vi ser
            i ett första steg ett tidsbegränsat projekt präglat av samma samarbetsanda
            som under den mest akuta fasen av covid-19-pandemin. Detta arbete
            ska ske strukturerat, metodiskt och systematiskt och där alla
            aktörer, såväl privata som offentliga, tillåts att vara med och
            bidra.
          </p>
          <p xml:id="i-CwYRSJVpCsq1r9JJwCW8fn">
            Moderaterna föreslår att alla privata vårdföretag som är intresserade
            och som uppfyller uppställda krav ska kunna delta i arbetet med
            att beta av vårdskulden. Vi föreslår att regeringen tar initiativ
            till en överenskommelse med Sveriges Kommuner och Regioner med
            avsikten att utforma ett gemensamt förfrågningsunderlag till ett
            anbudsförfarande avseende att ta bort vårdskulden som ska gälla
            för alla regioner. Inriktningen bör vara att använda befintlig
            struktur och organisering kring Sveriges Kommuner och Regioners
            gemensamma inköpscentral.
          </p>
          <p xml:id="i-GJtERSzvpYBCJHKpJrYxRd">
            Alla anbudsgivare som uppfyller ska-kraven ska få avtal för att
            kunna arbeta av de vårdköer som finns och utföra den vård som
            är eftersatt. På så sätt upprätthålls lagen (2016:1145) om offentlig
            upphandling samtidigt som det möjliggörs för alla privata vårdgivare
            att delta i arbetet med att beta av vårdskulden. Ingen region
            ska undantas från denna gemensamma målbild och satsning.
          </p>
          <p xml:id="i-UoR7qNCHWbiC4bv66T3AAQ">
            I juli 2020 fick 44 procent av patienterna sin operation eller
            annan behandling i tid. Jämför detta med juli 2014 då 80 procent
            av patienterna fick sin vård i tid. Vårdskulden växer månad för
            månad. Motsvarande situation i fjol, under år 2019 i juli månad,
            var att 63 procent av patienterna fick sin operation eller annan
            behandling inom lagstadgad tid.
            <ref target="i-QpDn3RUaofbMLmQhBqV4sM">
              [27]
            </ref>
          </p>
          <p xml:id="i-AJZbwiyyRLQCT12kgRh44z">
            Moderaterna prioriterar reformer som att korta vårdköer och förbättra
            tillgänglig­heten inom hälso- och sjukvården. Redan innan covid-19-pandemin
            tvingade vården att ställa om sin verksamhet var vårdköerna långa
            och växande. Så förutom nödvändiga åtgärder i syfte att beta av
            den nu akuta vårdskulden krävs ett fortsatt metodiskt arbete med
            att ytterligare utveckla kömiljarderna. Vårdgarantin som kömiljarderna
            ska stödja att uppfylla ska vara bredare än tidigare och även
            innehålla exempelvis återbesök och rehabilitering och omfatta
            den samlade vårdkedjan och särskilt väga in de mest sjuka och
            sköra patienternas behov – ofta äldre multisjuka med kroniska
            sjukdomar.
          </p>
          <p xml:id="i-SFXc2EFPDA65hnnitAoGCZ">
            Moderaterna prioriterar att en stor andel av kömiljarderna ska
            användas till den somatiska slutenvården och omfatta bland annat
            första besök och operationer inom specialistvården. En andra del
            av kömiljarderna ska riktas direkt till barn- och ungdomspsykiatrin.
            Den förstärkta vårdgarantin som ger barn och unga med psykisk
            ohälsa rätt till vård och stöd inom 30 dagar ska säkerställas.
          </p>
          <p xml:id="i-VGKVak8mXyjuHvvCw28bnG">
            Vi vill också inkludera den första linjens psykiatri för barn
            och unga så att lättare psykiatriska diagnoser kan hanteras där
            och frigöra resurser för barn med exempelvis svår ångest, självmordstankar
            eller allvarliga ätstörningar. En tredje betydande andel av kömiljarderna
            ska riktas specifikt till att korta köerna, väntetiderna och ledtiderna
            inom cancervården.
          </p>
          <p xml:id="i-Di9iEzRzCDjsg4HF9EbGKa">
            Det behövs ett helt igenom prestationsbaserat system som är enkelt
            att följa upp när det gäller utformandet av kömiljarden. Det nuvarande
            systemet lägger inte tillräckligt stor vikt vid de uppnådda faktiska
            resultaten. Vårdgarantin är lagstadgad. Alla patienter har rätt
            till vård inom lagstadgad tid. Givetvis inom ramen för hälso-
            och sjukvårds­lagens portalparagraf om att den med störst behov
            av vård ska ges företräde.
          </p>
          <p xml:id="i-URKmJStTbnw1iu6LWVvL3Y">
            Moderaterna vill förstärka kömiljarden genom att ta fasta på
            de lärdomar som kom fram i de utvärderingar som gjorts av Socialstyrelsen,
            Myndigheten för vård- och omsorgsanalys, Riksrevisionen samt SKL.
            För att eliminera risken för undanträngnings­effekter och rikta
            reformen mot de områden där köerna idag är det största problemet,
            vill vi utveckla kömiljarderna.
          </p>
          <p xml:id="i-RhZiJ2ZqwZAdDv31wTQFLr">
            Vårdgarantin ska innehålla snävare och ambitiösare tidsgränser.
            Den ska vara professionsneutral. Patienter ska därefter ha rätt
            till ett första besök och diagnos i specialistvården inom 60 dagar,
            på sikt inom 30 dagar. Behandling/åtgärd/operation ska därefter
            vara genomförd inom 60 dagar. Målen inom vårdgarantin ska därför
            på sikt vara 0–3–30–30.
          </p>
          <p xml:id="i-6uDqdR1c7fGDAx16qwZV3q">
            Uppdraget att följa upp, utvärdera, analysera, sammanställa och
            redovisa efter­levnaden av vårdgarantin bör på sikt ges till en
            eller flera statliga myndigheter. Redovisning ska ske regelbundet,
            öppet och med så korta tidsintervall som möjligt för att underlätta
            en mer effektiv styrning. Resultaten ska redovisas så lättillgängligt
            och lättförståeligt som möjligt för allmänheten.
          </p>
          <p xml:id="i-LkPH2CCAydJ6tYaUfDQ7sL">
            Patientens ställning inom svensk hälso- och sjukvård avseende
            rättigheter och skyldigheter har under lång tid varit föremål
            för debatt, diskussioner och förslag. Detta ofta i syfte att stärka
            patientens ställning och tydliggöra vad patienten har rätt att
            förvänta sig av vården. Tyvärr visar Myndigheten för vård- och
            omsorgsanalys utvärdering av patientlagen att den hittills är
            en lag utan genomslag. Moderaterna fortsätter emellertid att driva
            på för att stärka och förtydliga patientens ställning inom svensk
            hälso- och sjukvård. Att lyckas stärka patientens ställning är
            en viktig del av att utveckla vårdens kvalitet. Vi har valt att
            prioritera följande förslag.
          </p>
          <p xml:id="i-4LzY61eSoijwdXetLjNdhC">
            Moderaterna föreslår att det i patientlagen slås fast att alla
            patienter med behov av sluten specialistvård har rätt att fritt
            välja slutenvård i landet. Detta i syfte att bidra till att korta
            vårdköerna. Det är inte rimligt att dina möjligheter att få lagstadgad
            vård i tid är så olika beroende på var du bor i landet.
          </p>
          <p xml:id="i-RdcLb3pMcArueNRTKRixg6">
            Moderaterna föreslår att regeringen ger i uppdrag att se över
            förutsättningarna för att alla vårdutbildningar bör innehålla
            utbildning i patientlagen, i syfte att tydliggöra för alla vårdstudenter
            betydelsen av att patienten är delaktig och att patientlagen syftar
            till att stärka patientens ställning.
          </p>
          <p xml:id="i-UW9yAex4NK3D9NdumfXmrQ">
            Det är mötet mellan patient och vårdens personal som bygger upp
            det viktiga förtroendet och tilliten. Genom att i vården skapa
            god tillgänglighet, professionellt bemötande av patienten, inlevelseförmåga
            och förmåga att i mötet med patienten kommunicera på ett tydligt
            sätt så stärks det långsiktiga förtroendet för vården. Det kräver
            att patienten ges rätt information före, under och även efter
            mötet.
          </p>
          <head type="h2" xml:id="i-WzoHqoWw29KE9x4noupsSS">
            Det krävs ett samlat omhändertagande av de mest sjuka och sköra
            – stärk äldrevården och äldreomsorgen
          </head>
          <p xml:id="i-6bPXQebBAGVuQQvC9frb6f">
            Moderaterna anser att vi som välfärdssamhälle gemensamt borde
            se, bry oss om och uppmärksamma de tio sista åren av en människas
            liv på motsvarande sätt som vi ser på de tio första åren i livet
            – med engagemang och omtanke. Detta präglar vår syn på de mest
            sjuka och sköra som ofta är äldre multisjuka med kroniska sjukdomar.
          </p>
          <p xml:id="i-HWPe25QfNHjEt6fv1WUKrV">
            Omhändertagandet av de mest sjuka och sköra får aldrig fallera.
            Människor som ofta är äldre, multisjuka och personer med kroniska
            sjukdomar ska ha ett tryggt och samordnat omhändertagande och
            få god vård och omsorg. Det behövs mer av mobil närvård, basal
            och avancerad hemsjukvård, kontinuitet i kontakterna mellan patienten
            och vården och sammanhållna vårdkedjor. Detta kräver emellertid
            betydligt mer av samarbete mellan region och kommun än vad som
            sker idag. Det finns behov av ett ökat nationellt ansvarstagande
            och ledarskap som möjliggör till exempel system med bland annat
            fast läkare och samordning av ett vårdteam i hela landet.
          </p>
          <p xml:id="i-3bA4G26mjkLtyM99EKJLHu">
            Moderaterna föreslår i syfte att prioritera det samlade omhändertagandet
            att lagstiftningen som reglerar vem som har vårdansvaret uppdateras
            och förtydligas så att såväl regioner som kommuner har ett tydligt
            ansvar för att samordna och samarbeta kring vården av de mest
            sjuka och sköra. För att åstadkomma ett långsiktigt hållbart skifte
            gällande sammanhållen och samordnad vård och omsorg för de mest
            sjuka och sköra krävs det konkreta lagstiftningsförändringar i
            såväl hälso- och sjukvårdslagen som socialtjänstlagen och kommunallagen.
            Detta kommer kräva balanserade avvägningar mellan patientens intressen
            och den kommunala självstyrelsen, där vi anser att patientens
            intressen alltid ska väga allra tyngst.
          </p>
          <p xml:id="i-SafqQr4TsVprjrrYw25Q91">
            Myndigheten för vård- och omsorgsanalys slår fast att det i dagsläget
            saknas tillräckliga förutsättningar för vårdpersonalen och medarbetarna
            i äldreomsorgen att arbeta mer samordnat. Det handlar till exempel
            om svårigheter att dela information med varandra och att i det
            praktiska vardagliga arbetet samarbeta kring hur vården och omsorgen
            ska ges till en patient.
          </p>
          <p xml:id="i-RYCuXjzaFbupZYb65yKmBM">
            Det är centralt att stärka vårdkompetensen inom äldreomsorgen
            i form av sjuk­sköterskor och läkare. Under covid-19-pandemin
            innebär denna brist på denna kompetens att många äldre fick åtgärder
            av det mer palliativa slaget istället för vårdande insatser.
          </p>
          <p xml:id="i-A1V1biNE3H67Gu8BnJAZyC">
            Moderaterna föreslår att regeringen ger i uppdrag att skyndsamt
            ta fram förslag på hur vårdkompetensen ska stärkas inom svensk
            äldreomsorg avseende till exempel tillgång till sjuksköterskor
            och läkare. I exempelvis Norge har man såväl omsorgs­boenden som
            sjukhem inom sin äldreomsorg. Det är centralt i Norge att man
            har personal som är sjuksköterskor och läkare kopplade till den
            samlade äldreomsorgen och viktigt att förstå att man har olika
            lagstiftning som gäller för omsorgsboenden respektive sjukhem.
          </p>
          <head type="h2" xml:id="i-UnfPPpFzc5eDNc6P3vnXDR">
            Nationellt ansvarstagande och ledarskap – stärk patientens rätt
            till vård av hög kvalitet i rätt tid
          </head>
          <p xml:id="i-YBxVKrURJvUFJ5vSTFwzAh">
            Moderaterna anser att svensk hälso- och sjukvård ska leva upp
            till hälso- och sjukvårds­lagens (2017:30) portalparagraf att
            vården ska ges med respekt för alla människors lika värde och
            för den enskilda människans värdighet. Den som har det största
            behovet av hälso- och sjukvård ska ges företräde till vården.
            Därtill nästa lite mer bortglömda paragraf i lagen om att hälso-
            och sjukvården ska arbeta för att förebygga ohälsa. Och paragrafen
            därefter om att offentligt finansierad hälso- och sjukvårdsverksamhet
            ska vara organiserad så att den främjar kostnadseffektivitet.
          </p>
          <p xml:id="i-A9fZrSMwypgztSXNgKXSdP">
            Moderaterna menar, på liknande sätt som när den borgerliga regeringen
            fattade beslut om att tillsätta en statlig utredning i syfte att
            ta fram analys och förslag till en nationell cancerstrategi, att
            regeringen nu bör ge i uppdrag att lämna förslag till en nationell
            hälsofrämjande strategi. Därtill att arbetet med att ta fram och
            genomföra en nationell cancerstrategi med fördel kan användas
            som inspirationsmodell när det avser att arbeta fram en struktur
            och metodik som kan skapa bättre förutsättningar för till exempel
            en jämlikare hjärt-kärlsjukvård, diabetesvård och migränvård.
          </p>
          <p xml:id="i-SWvk9DXxsxtbfqtyk6pFUp">
            Moderaterna föreslår till exempel att det ska tas fram en nationell
            handlingsplan för hjärt-kärlsjukvården respektive diabetesvården
            samt att det tas fram och genomförs nationella riktlinjer för
            att åstadkomma en jämlikare migränvård och att det sker koncentration
            av högspecialiserad vård.
          </p>
          <head type="h3" xml:id="i-AACbk5v1rnDqeZ4GMS1Lkq">
            Ta fram och genomför en ny uppdaterad nationell cancerstrategi
            – cancervård utan köer
          </head>
          <p xml:id="i-5gpyUyPrq8qfhWic75vxuA">
            Moderaterna föreslår att det tas fram och genomförs en ny uppdaterad
            nationell cancerstrategi i syfte att stärka den långsiktiga medicinska
            vården gällande cancer­sjukdomar och prioritera att korta köerna
            och ledtiderna inom cancervården. Den nationella cancerstrategin
            behöver uppdateras och förnyas bland annat på grund av den hoppfulla
            snabba utveckling som sker inom ny diagnostik med hjälp av artificiell
            intelligens och biomarkörer samt vad gäller ökade möjligheter
            till individuell cancerbehandling med precisionsmedicin så som
            immunterapier samt cell- och genterapier.
          </p>
          <p xml:id="i-C7ApePT6zUHzWeUwoqEL7v">
            Sverige har goda möjligheter att ha en medicinskt världsledande
            cancersjukvård utan långa vårdköer, väntetider och ledtider. Då
            måste möjligheterna emellertid tas tillvara på ett betydligt bättre
            sätt än idag. Den nationella cancerstrategin måste tas fram brett
            i samarbete mellan alla relevanta aktörer inom cancersjukvård,
            inte enbart genom årliga överenskommelser mellan regeringen och
            Sveriges Kommuner och Regioner.
            <ref target="i-PKxg7w8bCH6XVnyK3c6bCA">
              [28]
            </ref>
          </p>
          <p xml:id="i-B83YkoVWbFKkGxq72Mc2Y2">
            Några alarmerande utvecklingstendenser gällande väntetider i
            cancervården är följande: Färre än hälften av alla kvinnor med
            bröstcancer får vård i tid, färre än hälften av alla män med prostatacancer
            får vård i tid, färre än fyra av tio kvinnor och män med lungcancer
            får vård i tid, samt att hälften av alla kvinnor och män med tjocktarmscancer
            får vård i tid.
            <ref target="i-46A7s5jVfjAs5ErmKks6KW">
              [29]
            </ref>
          </p>
          <p xml:id="i-DxXAcPtfTXx63wfE7XicFG">
            Moderaterna föreslår att det införs en vårdgaranti för cancerpatienter.
            Den lagstadgade vårdgarantins nuvarande 90-dagarstidsgräns för
            första besök respektive behandling inom specialistvården räcker
            inte till. Vårdgarantin ska därför knytas till standardiserade
            vårdförlopp som tagits fram och kontinuerligt utvecklas inom cancer­vården.
            Till vårdgarantin knyts specifika resurser inom ramen för de kömiljarder
            som vi föreslår ska ingå i helheten att korta vårdköerna i Sverige.
          </p>
          <p xml:id="i-4x85GuK47NQGjVpCKsNxdJ">
            Om cancervård inte kan ges inom uppsatta tidsgränser (ledtider)
            ska patienten ha rätt att vända sig till en annan vårdgivare och
            bli ersatt för de merkostnader detta innebär. Detta som ett tydligt
            redskap för att alla som drabbats av cancer ska få rätt vård i
            rätt tid. De standardiserade vårdförloppen behöver utvecklas.
            Rehabilitering och återbesök ska ingå.
          </p>
          <p xml:id="i-H8QY6cPWBWnAUHU5qV4mHg">
            Moderaterna föreslår att det ska tas fram och genomföras en samlad
            nationell barncancerstrategi vilken ska vara en central del av
            en ny uppdaterad nationell cancer­strategi. Barncancerstrategin
            ska bland annat innehålla fördubblade satsningar på barn­cancervården
            och säkerställa att alla barncancerpatienter och deras nära anhöriga
            ska erbjudas en rehabiliteringsplan och psykosocialt stöd. Nästan
            varje dag drabbas ett barn av cancer i Sverige och barncancer
            är den vanligaste dödsorsaken i åldern 1–14 år.
          </p>
          <p xml:id="i-R6on9iY5riXghGAwmBPoxd">
            Ska nästa steg tas i syfte att stärka barncancervården krävs
            förbättringar på en rad områden. Det handlar om att alla barn
            ska erbjudas en jämlik cancervård och jämlik tillgång till nya
            cancerläkemedel. Det handlar också om fundamentala saker som rehabilitering,
            psykosocialt stöd och regelbunden uppföljning för alla barn som
            överlevt sin cancer och stöd när sena komplikationer uppstår.
            Barncancervården saknar till­räckligt med barnonkologer, kontaktsjuksköterskor
            och specialistsjuksköterskor.
          </p>
          <p xml:id="i-8JEZQjwbUoXBzHzwZ2s67w">
            Sverige har mycket goda förutsättningar att ta ytterligare steg
            när det gäller att utveckla den samlade reguljära cancervården,
            barncancervården och forskningen. En ny nationell uppdaterad cancerstrategi
            har möjligheter att foga samman den avancerade cancervården med
            attraktiva forskningsmiljöer och utveckling av nya cancerläkemedel,
            medicinteknik och diagnostik.
          </p>
          <head type="h3" xml:id="i-GJgREu4JDvT4oksEgvG7EX">
            Det behövs en nationell hälsofrämjande strategi – ett långsiktigt
            hälsosammare Sverige
          </head>
          <p xml:id="i-3opQYsQ8jquZY426PQ1LBp">
            Moderaterna föreslår att regeringen tar fram och genomför en
            nationell hälsofrämjande strategi. Sverige måste metodiskt, långsiktigt
            och strukturerat sträva efter att skapa bättre förutsättningar
            för god hälsa hos hela befolkningen. En samlad nationell strategi
            ska lägga fast några tydliga mål och därtill peka ut prioriteringar
            och specifika sats­ningar och hur regelbunden uppföljning och
            utvärdering ska genomföras. Att underlätta för alla människor
            att göra individuella hälsosammare val är en grundläggande uppgift
            som kräver nationellt ledarskap, samordning och ansvarstagande.
          </p>
          <p xml:id="i-JNN6hJeB5gsnWL9ERQGbhP">
            En uttalad målsättning ska vara att bygga ett aktivt hälsosammare
            Sverige som är långsiktigt hållbart för alla invånare. Pekpinnar,
            tvång och förbud kommer inte leda till att människor börjar leva
            mer konsekvent långsiktigt hälsosamt. Det leder istället till
            känslor av otillräcklighet och dåligt samvete, oro och osäkerhet.
            Det är tillgång till stöd, hjälpmedel, kunskaper, rådgivning,
            samarbete och inspiration att leva mer hälsosamt som kan bidra
            till att det blir mindre kravfyllt och mer lustfyllt att skaffa
            sig hälso­förebyggande levnadsvanor.
          </p>
          <p xml:id="i-4wp1QvaQ5s4E6zJjApTXNp">
            En av de största möjligheterna att hushålla med vårdens begränsade
            resurser och förbättra människors hälsa och livskvalitet ligger
            i att på ett helt annat sätt och med betydligt mer kraft och resurser
            än idag arbeta med mer samlade preventionsåtgärder i syfte att
            aktivt förhindra att sjukdom uppstår hos en frisk person eller
            förhindra att ett sjukdomstillstånd återkommer eller förhindra
            en försämring av en individs sjukdom, ofta kroniska sådana.
          </p>
          <head type="h3" xml:id="i-QJ4fTrZ3KRUPGFi8WxNWuY">
            Ta fram och genomför en nationell strategi för att förbättra
            den psykiska hälsan och verkningsfull suicidprevention
          </head>
          <p xml:id="i-ML3udVvNGHqajs1HiopHjN">
            Arbetet med att ta fram och genomföra en nationell hälsofrämjande
            strategi måste sättas igång skyndsamt. I detta arbete är frågor
            som rör psykisk ohälsa och suicidprevention helt centrala. Det
            ska inom den nationella hälsofrämjande strategin finnas ett stort
            fokus på förebyggande åtgärder i syfte att förbättra den psykiska
            hälsan hos befolkningen och förhindra suicid. Hela vårdkedjan,
            från elevhälsan till primärvården och den speciali­serade barn-
            och ungdomspsykiatrin bör ses över. I det ingår att undersöka
            om dagens huvudmannaskap för elevhälsan är ändamålsenligt.
          </p>
          <p xml:id="i-B7u41UAaYo6pNWvVUahu39">
            Psykisk ohälsa bland barn och unga är ett stort och växande problem.
            Tidiga insatser för att minska den psykiska ohälsan bland barn
            och unga är viktigt både för den enskilde och för samhället i
            stort. Vi behöver ta tag i problemet nu för att motverka att det
            fort­sätter växa i framtiden. Vi vet att ungas psykiska ohälsa
            riskerar att bli vuxnas psykiska ohälsa.
          </p>
          <head type="h3" xml:id="i-BZzJsdxQMhPmu9jq4Teqih">
            En trygg och säker förlossningsvård – ta fram nationella riktlinjer
            i syfte att stärka vårdkedjan från mödravård till eftervård
          </head>
          <p xml:id="i-HzkUL7r55aNR3cJjB7wBQG">
            Moderaterna föreslår att regeringen ger i uppdrag att ta fram
            nationella riktlinjer avseende förlossningsvården och hela vårdkedjan
            från mödravård till eftervård. Det finns stora skillnader inom
            svensk förlossningsvård som innebär att den är ojämlik. Det handlar
            till exempel om stora regionala skillnader avseende hur många
            kvinnor som föder med kejsarsnitt respektive drabbas av bristningar
            i samband med förlossningen. Därtill finns det betydande brist
            på yrkesverksamma barnmorskor.
          </p>
          <p xml:id="i-PJWmd6KriEJwa7PTChPFEY">
            Det har genom åren vidtagits åtgärder som kommer att kunna stärka
            kvinnors hälsa och förlossningsvården. Men det räcker inte. Förlossningsvården
            är så ojämlik att regeringen måste ta ett ökat nationellt ledarskap
            och ansvarstagande. Det handlar till exempel om att kvinnor kan
            få kontinuitet i sin förlossningsvård i form av att man har tillgång
            till samma barnmorska från mödravård till eftervård. Den samlade
            vårdkedjan behöver stärkas.
          </p>
          <p xml:id="i-7WauQqUXqgDaEKJax48wpc">
            Dagens vårdkedja mellan mödravård, förlossningsvård och eftervård
            håller många gånger inte ihop. Den behöver stärkas för att kvinnor
            som är gravida och deras partner ska få en fullständig bild av
            vårdförloppet och känna sig trygga och delaktiga i hela processen.
            En viktig del av tryggheten att föda barn handlar om att så långt
            det är möjligt själv kunna få välja vårdgivare, liksom det är
            helt avgörande att det när det väl är dags finns tillgänglig förlossningsvård.
          </p>
          <head type="h2" xml:id="i-B9osXPPF3hkz1Hq9YiQVWG">
            En primärvårdsreform – det behövs mer nära och tillgänglig vård
          </head>
          <p xml:id="i-NU1ccLmWayY8UoZM1ghKc6">
            Moderaterna föreslår att regeringen tar fram förslag som innebär
            att det införs ett system med fast läkare och samordning av ett
            vårdteam, till en början för de mest sjuka och sköra patienterna
            – oftast äldre, multisjuka och personer med kroniska sjukdomar.
            Den fasta läkaren ska ansvara för sina listade patienter och samordna
            den vård och omsorg som behövs i den nära vården med vårdteam
            som har multiprofessionella kompetenser.
          </p>
          <p xml:id="i-4kwEP1W85kikzn96pxXU1r">
            Vårdteam kring patientens fasta läkare ska kunna skapas genom
            samarbete och sam­ordning med andra relevanta vårdaktörer så som
            fristående sjuksköterskor, psykologer, fysioterapeuter, distriktssköterskor
            med specialistutbildning, arbetsterapeuter och undersköterskor.
            Detta bland annat i syfte att underlätta etablering av nya vårdcentraler
            eller motsvarande som kan startas av läkare, sjuksköterskor eller
            någon annan vård­profession.
          </p>
          <p xml:id="i-6pgjaNNQAmiuindC6NaJLn">
            Moderaterna menar att det skyndsamt bör påbörjas ett metodiskt
            nationellt arbete för att ta fram digitala beslutsstöd i primärvården
            i syfte att systematiskt kunna arbeta med riskprofilering av patienter
            som löper ökad risk att drabbas av en cancerdiagnos. Det krävs
            strukturerade arbetssätt för att identifiera riskgrupper. Ett
            sådant arbetssätt är digital diagnostik.
          </p>
          <p xml:id="i-JFEaocJuLKAQDYARGqZ8U4">
            Det råder idag stora skillnader mellan olika delar av landet
            när det gäller patienternas tillgång till primärvård och annan
            nära vård. Det är vår uppfattning att regeringen nu behöver ta
            ett mycket större nationellt ansvar och ledarskap för att alla
            patienter, oavsett bostadsort, ska få god tillgång till primärvård
            och nära vård av hög kvalitet.
          </p>
          <head type="h2" xml:id="i-YRXo3CZpx86WE2JZWJzuQq">
            Stärk vårdens och omsorgens medarbetare – ökade möjligheter att
            påverka arbetssituation och arbetsmiljö
          </head>
          <p xml:id="i-Eru77T8L3RJpJmNBv7kBpj">
            Moderaterna föreslår att regeringen ger i uppdrag att skyndsamt
            ta fram förslag som stärker vårdens och omsorgens medarbetare.
            För att nå detta krävs bland annat att vårdens och omsorgens personal
            ges tydligare möjligheter att påverka sin arbets­situation och
            arbetstider och hela den samlade arbetsmiljön.
          </p>
          <p xml:id="i-Jnt42bSinXGMQaU54T5wbV">
            Vi anser att för att kunna skapa goda arbetsmiljöer krävs en
            väl fungerande verksamhetsplanering, där man bland annat använder
            utvecklade digitala verktyg för att se hur flöden och processer
            men även schemaläggning bäst ska organiseras och struktureras.
            Med rätt medarbetare på rätt plats i rätt tid utifrån vårdens
            behov kan arbetsmiljön förbättras och vårdköerna kortas.
          </p>
          <p xml:id="i-4fkDCJVvDCsDA9iJMDF1j3">
            Många regioner befinner sig just nu i det som allt oftare benämns
            som en bemanningskris. Denna kris har bara förstärkts av pandemin.
            Hela välfärdssektorn har långsiktigt stora och växande behov av
            att rekrytera nya medarbetare. Prognoser från Sveriges Kommuner
            och Regioner visar att ungefär 300 000 personer behöver rekryteras
            enbart för att kompensera för alla pensionsavgångar under perioden
            fram till år 2026.
          </p>
          <p xml:id="i-QVzuLHarhMTRApywXrH51">
            Det är tydligt att bristen på framför allt sjuksköterskor påverkar
            den vård och omsorg som kan ges till patienterna. Vårdplatser
            måste stängas permanent eller i perioder eftersom man inte har
            tillräckligt med medarbetare. Framför allt drabbar detta verksamheter
            som drivs dygnet runt, alla årets dagar. Detta, tillsammans med
            en alltför hög grad av inhyrd personal, leder bland annat till
            bristande kontinuitet och medför vård som ibland inte ens är patientsäker.
          </p>
          <head type="h2" xml:id="i-2FvNf7yBXDMtmG3PqCppGu">
            Ta metodiskt vara på ny medicinsk teknologi, precisionsmedicin
            och digital teknik
          </head>
          <p xml:id="i-RHGfATPCvgkERLShFchxVc">
            Det är en mycket hoppfull utveckling som just nu sker inom medicinteknik
            och läkemedel. Aldrig tidigare har den medicinska forskningen
            varit lika intensiv som just nu. Mot bakgrund av att covid-19-pandemin
            bröt ut har mycket fokus hos många av aktörerna inom läkemedel
            riktats mot att ta fram ett vaccin det senaste halvåret.
          </p>
          <p xml:id="i-F6mcnMGfSq43Ew3mpAwwPT">
            En genomgång och sammanställning av läkemedelsbranschen visar
            att den forskning som nu bedrivs till betydande delar rör svåra
            sjukdomar och diagnoser så som cancer, infektionssjukdomar, immunologiska
            sjukdomar, neurologiska sjukdomar och hjärt-kärlsjukdomar. Inom
            den närmaste framtiden kommer mycket av den fortsatta forskningen
            och utvecklingen av vården handla om immunterapier, cellterapier,
            genterapier, alzheimer, antikroppar, kombinationsbehandlingar
            och CAR‑T‑behandlingar. Förutom jakten på ett covid-19-vaccin.
          </p>
          <p xml:id="i-HG2bMBnJPh14co6jBZ77Qn">
            Denna utveckling har potential att i grunden förändra hälso-
            och sjukvården i Sverige och i världen. Nya metoder att ställa
            diagnoser i kombination med nya, mer individuella behandlingar
            kan komma att kunna bota tidigare obotligt sjuka människor som
            för bara fem år sedan med sin nyss ställda diagnos varit dömda
            att avlida inom några få månader.
          </p>
          <p xml:id="i-UC7PxWGvTi9z9MG5kja6Kc">
            Det handlar till exempel om att framtida forskning kan visa hur
            vården kommer kunna ta fram behandlingar som kan åtgärda genförändringar
            som orsakar olika cancersjukdomar. Ett annat exempel är behandlingar
            som kan komma att kunna ersätta skadade eller helt saknade celler
            vid diabetes. När dessa och andra framtida utvecklade behandlingar
            transformeras till reguljär verksamhet inom vården kommer detta
            leda till enorma förändringar för hela hälso- och sjukvården och
            för alla aktörer inom läkemedel och medicinteknik.
          </p>
          <p xml:id="i-Jm6wGP8xfQphLTrjWVY2Hx">
            Frågor som rör läkemedel på politisk nivå handlar ofta om vem
            som ska bära ansvaret för finansiering och kostnader. Det är fullt
            naturligt. Det handlar om viktiga beslut som berör många patienter
            varje år i Sverige och det rör sig om betydande summor pengar
            som omsätts under bara en vanlig dag. Samtidigt skapar läkemedels­sektorn
            många arbetstillfällen och genererade under förra året 105 miljarder
            kronor enbart avseende svensk läkemedelsexport, en ökning med
            28 procent jämfört med år 2018.
            <ref target="i-3US4KcqLqJhCHQZXmkmHRZ">
              [30]
            </ref>
          </p>
          <p xml:id="i-ZRbuVJgf9CN71SnMwvo8s">
            Medicinska genombrott har genom historien medfört stort genomslag
            på människors livskvalitet och livslängd. Det kan låta som science
            fiction att det finns stora förhopp­ningar om framtida engångsbehandlingar
            som kan komma att bota människor med blödarsjuka. Hoppfullhet
            är en bristvara inom nuvarande svensk politik. Moderaterna är
            en kraft som tror på framtiden och tekniska framsteg.
          </p>
          <p xml:id="i-BqZqNgeDjRp6BZGDgdurJB">
            Svensk politik har många betydande problem att ta tag i. Medicinska
            framsteg är aldrig ett problem. Det är ett politiskt ansvar att
            se till att nya mer innovativa och kraftfulla läkemedel kommer
            alla behövande patienter till handa. Nya medicinska framsteg ställer
            krav på att invanda system och strukturer utvecklas och förändras.
            Det är helt nödvändigt och vi lovar att prioritera dessa frågor.
          </p>
          <p xml:id="i-GNppYvwUcCye6xE5ereCAz">
            Moderaterna föreslår att regeringen ger i uppdrag att skyndsamt
            förnya och upp­datera gällande nationella läkemedelsstrategi i
            syfte att jämlik och god tillgång till nya innovativa och mer
            avancerade läkemedelsbehandlingar lyfts fram som ett högt prioriterat
            område. En central del av mer avancerade läkemedelsbehandlingar
            handlar om ATMP (advanced therapy medicinal products) som är humanläkemedel
            som baseras på gener och celler, det vill säga läkemedel för genterapi,
            somatisk cellterapi, vävnads­tekniska produkter eller kombinationsläkemedel.
          </p>
          <p xml:id="i-2JpJoyLwJMutER5Z1tM7uB">
            Den nationella läkemedelsstrategin behöver uppdateras oftare.
            Den måste tas fram brett i samarbete mellan alla relevanta aktörer
            inom läkemedel och medicinteknik, inte enbart genom sällan förekommande
            överenskommelser mellan regeringen och Sveriges Kommuner och Regioner
            i början av varje mandatperiod.
            <ref target="i-Y5vGZsSB99MdJWNUz5g8Yv">
              [31]
            </ref>
          </p>
          <p xml:id="i-4tcu7wm6vb7UShc1kAhs3W">
            Den borgerliga regeringen tillsatte under hösten 2010 bland annat
            en projektgrupp och en högnivågrupp som gavs uppdraget att utarbeta
            en nationell läkemedelsstrategi. Detta i syfte att skapa en struktur
            för samarbete och samverkan och att ta fram gemensamma mål för
            en kommande nationell strategi rörande läkemedel.
          </p>
          <p xml:id="i-CNtM61TT8S5tenunzSJHv8">
            Den första nationella läkemedelsstrategin lades fast och antogs
            under 2011. Därefter uppdaterades densamma senast år 2015. Och
            först i mars 2020 lades den senaste revideringen fram genom en
            överenskommelse mellan regeringen och Sveriges Kommuner och Regioner.
            <ref target="i-fZXHRqbY53K4QLWWiwUTr">
              [32]
            </ref>
          </p>
          <p xml:id="i-Zz2B5ny14qMyvYXQvFBJf">
            I denna nya reviderade nationella läkemedelsstrategi slår regeringen
            fast att de särskilt stora utmaningarna rör hanteringen av restsituationer,
            särskilt sådana som leder till kritiska bristsituationer av läkemedel,
            förutsättningar för uppföljning av läkemedels­användning och utveckling
            av metoder för värdering av kunskap och evidens. Miljö­mässigt
            hållbar läkemedelsanvändning och ansvarsfull användning av nya
            och gamla antibiotika är andra områden där regeringen och Sveriges
            Kommuner och Regioner anser att ambitionerna behöver vara högt
            ställda.
            <ref target="i-A7kB27UuT85Z2kmBBKa13q">
              [33]
            </ref>
          </p>
          <p xml:id="i-WL1QPpwwMzkGuQ1SzoisSF">
            Moderaterna delar i allt väsentligt dessa prioriterade inriktningar
            och ambitioner. Det som är intressant är emellertid också vad
            som inte tas upp och inte lyfts fram som prioriterat och där det
            således inte prioriteras ett särskilt fokus i syfte att högt ställda
            ambitioner ska nås. Det är anmärkningsvärt att regeringen medvetet
            väljer att inte placera nya innovativa mer avancerade läkemedelsbehandlingar
            högt upp i prioritets­ordning.
          </p>
          <p xml:id="i-75Zr25QhjVjBvR781D3739">
            Istället är det beslut vid Sveriges Kommuner och Regioners kongress
            som initierat ett arbete som handlar om att inom regionernas samverkansmodell
            för läkemedel se över nya finansierings- och betalningsmodeller
            som är av central betydelse när det handlar om att tillgängliggöra
            nya innovativa mer avancerade läkemedelsbehand­lingar.
            <ref target="i-YAbGmkiiTYJ5Cqo7ir3eyU">
              [34]
            </ref>
            Alla patienter i behov av dessa nya innovativa mer avancerade
            läkemedels­behandlingar behöver få tillgång till dessa på ett
            jämlikt sätt. Hittills gjorda erfarenheter av regionernas samverkansmodell
            för läkemedel visar att det krävs nya vägar och redskap för att
            uppnå detta.
          </p>
          <p xml:id="i-3RbjnyRbkmAxKVxcT8ZThw">
            Det är angeläget att nya och moderna läkemedel som mer effektivt
            kan bota sjukdomar fasas in samtidigt som mindre effektiva läkemedel
            fasas ut. I ett fortsatt arbete med att utveckla läkemedelsförmånerna
            är det därför prioriterat att säkerställa att äldre, mindre effektiva
            läkemedel i högre grad växlas mot nya mer effektiva läkemedel
            samt att det säkerställs att läkemedelsförmånerna fullt ut används
            för att täcka kostnader de är avsedda för att täcka.
          </p>
          <p xml:id="i-JffdFEyRT39ykwrydRy9LA">
            Moderaterna vill prioritera och förbättra förutsättningarna för
            den kliniska forskningen och metodiskt stärka samarbetet mellan
            cancervården och universiteten. Det handlar bland annat om effektivare
            diagnostik, mer individuell behandling i form av precisionsmedicin
            och cancerbehandlingar så som immunterapier och cell- och genterapier,
            andra individualiserade läkemedel, biobanker och avancerad medicinteknik.
          </p>
          <p xml:id="i-9w3mW37tMeEFmYdixuj4N5">
            Detta ställer långsiktiga krav på hur hälso- och sjukvården och
            forskningen ska finansieras, struktureras och utföras. Det rör
            inte minst hur Sverige kan se till att korta tiden från att genombrott
            sker i forskning till innovation till att denna kan bidra till
            behandlingsframgångar som kommer patienten till del.
          </p>
          <p xml:id="i-MAR5wY3Y6UTXo8se1J1oAd">
            Moderaterna vill att det tas fram förutsättningar för att skapa
            ett nationellt kliniskt utvecklingscenter med inriktning på att
            metodiskt samla in data samt analysera och använda artificiell
            intelligens och DNA-sekvensering. Vi vill även att det nya utvecklade
            kvalitetsregistret för nya läkemedel regelbundet följs upp och
            utvärderas.
          </p>
          <p xml:id="i-RCJSwBSzgs8AStH5hkPMJu">
            De snabba framstegen gällande mer kraftfulla läkemedel och medicinteknik
            är något av det mest hoppfulla inom dagens och framtidens vård.
            Utvecklingen av nya läkemedel går snabbt. I dag har vi tillgång
            till mer effektiva läkemedel än vad vi hade för bara några år
            sedan. Det är därför av vikt att det skapas förutsättningar för
            att både nya behandlingar och nya läkemedel på ett jämlikt sätt
            kommer alla patienter till del.
          </p>
          <p xml:id="i-LAduKUVWbmQGDMEWRGkfZi">
            Moderaterna vill riva hinder för digitalisering av hälso- och
            sjukvården så att de många och stora möjligheter som redan finns
            också kan tas tillvara och bli verklighet. Sverige har som vision
            att vara bäst i världen på e‑hälsa 2025. Digitaliseringen skapar
            fantastiska möjligheter för hälso- och sjukvården och äldreomsorgen
            vad gäller allt från att öka tillgängligheten och skapa en mer
            jämlik vård och omsorg till att förbättra patientsäkerheten och
            utveckla det förebyggande och hälsofrämjande arbetet.
          </p>
          <p xml:id="i-F3m17HAywmp47cugWUnsmr">
            Samtidigt möjliggör metodisk digitalisering av hälso- och sjukvården
            och äldre­omsorgen arbetsmiljöförbättringar och effektiviseringar
            som är alldeles nödvändiga, om än otillräckliga, för att vårdens
            och äldreomsorgens resurser långsiktigt ska räcka till, liksom
            för att hälso- och sjukvården och äldreomsorgen ska kunna attrahera
            och behålla medarbetare.
          </p>
          <p xml:id="i-APtTAGqfgxto2Zqd7yTStz">
            Privata vårdgivare har de senaste åren hittat nya möjligheter
            att, inom ramen för befintliga otillräckliga ersättningssystem,
            erbjuda vård genom till exempel digitala vårdtjänster. Dessa privata
            utförare av vård och omsorg använder digitaliseringens potential
            för att utveckla vården och omsorgen. Det har många gånger medfört
            högre och snabbare tillgänglighet för vårdtagare runtom i landet
            och att primärvården kunnat utvecklas. För att fortsätta uppmuntra
            den här utvecklingen krävs emellertid långsiktiga och förutsägbara
            ersättningssystem, som bidrar till nytänkande och innovation.
          </p>
          <head type="h2" xml:id="i-RhwfPcnDaxtVBytXo8CwRP">
            Genomför en översyn av svensk hälso- och sjukvård – struktur,
            organisering och huvudmannaskap
          </head>
          <p xml:id="i-JGvVQLYKPj68E1ZSFQjRJK">
            Moderaterna föreslår att regeringen ger i uppdrag att brett utreda
            hälso- och sjukvårdens och omsorgens kvalitet, tillgänglighet,
            valfrihet, jämlikhet, kontinuitet, produktivitet och effektivitet.
            Ett viktigt fokus i denna utredning ska vara att göra en översyn
            av styrning, struktur, organisering och huvudmannaskap inom kommunal
            och regional hälso- och sjukvård. Utredningen ska ta ett samlat
            grepp runt frågor som handlar om vilka policybeslut som krävs
            och vilka faktorer som ger patienten vård av högre kvalitet och
            effektivitet.
          </p>
          <p xml:id="i-3sx7uoLmwbYJymkrcvKdMt">
            Svensk hälso- och sjukvård står mitt uppe i ett antal större
            problem som kräver svar. Det handlar bland annat om att dagens
            svenska sjukhustunga system behöver förändras i grunden och utvecklas
            mot mer av nära vård och omsorg. Det krävs bättre översikt och
            nationell styrning av vilka investeringar som görs i svensk sjukvård.
            Många ledande utredare av svensk hälso- och sjukvård pekar på
            ett stort behov av mer nationellt ledarskap och styrning.
            <ref target="i-B4tjGwBsE3TTavvobwFKS9">
              [35]
            </ref>
          </p>
          <p xml:id="i-662HJ1MNLxGozCqu29iYzN">
            Några problem är större och viktigare än andra att lösa. Det
            handlar framförallt om att vården, som ofta håller hög internationell
            medicinsk kvalitet, inte förmår att ge patienten vård i rätt tid.
            Vårdköerna är omfattande och fortsatt växande. Därtill är ojämlikheten
            vad avser till exempel kvalitet i vården och tillgång till nya
            läkemedel stor mellan olika delar av landet.
          </p>
          <p xml:id="i-Qxxca133dz8DRR1sG4NrGk">
            Det finns betydande problem gällande produktiviteten vid de svenska
            akutsjukhusen. De finska akutsjukhusen har en genomsnittlig produktivitetsnivå
            som är ungefär 40 procent högre än den genomsnittliga produktivitetsnivån
            vid de svenska akutsjukhusen. Dessutom är skillnaderna i produktivitet
            mellan de olika akutsjukhusen i Sverige omfattande.
            <ref target="i-N1nMbj9fNLck32RsfYKmSQ">
              [36]
            </ref>
            Produktiviteten har fallit fem år i rad inom sjukhusvården i
            Sverige.
            <ref target="i-CHs1WGj5jUk6Lh36oK1Ujb">
              [37]
            </ref>
          </p>
          <p xml:id="i-4XRjBwU2GjyfvMNuCoSVcr">
            Sveriges samlade universitetssjukvård är i behov av en samlad
            översyn för att bland annat säkerställa en långsiktig finansiering.
            I dagsläget dras de sju universitetssjukhusen med ett underskott
            på drygt två miljarder kronor. Nuvarande universitetssjukvård
            har tre huvudsakliga uppdrag: att bedriva sjukvård, forskning
            och utbildning. Det innebär att universitetssjukvården är medicinska
            och akademiska centrum med både ett nationellt och ett regionalt
            ansvar.
          </p>
          <p xml:id="i-8eRZ97Go7aynGeL24HssCE">
            En bred översyn i syfte att föreslå konkreta reformer som åstadkommer
            en förbättring för den enskilda patienten avseende till exempel
            borttagna vårdköer, mer tillgänglig nära vård och ett strukturerat
            och jämlikt användande i vården av ny medicinsk teknologi, precisionsmedicin
            och digital teknik är oerhört angeläget. Allt detta är möjligt
            att uppnå, men det kräver samtidigt benägenhet och öppenhet att
            utveckla och förändra, att slopa stuprör och prestige. Att alltid
            prioritera patientens bästa framför den egna organisationsmodellen.
            Låt oss sätta igång.
          </p>
        </div>
        <div type="motSignatures">
          <list>
            <item xml:id="i-NNViyoa52KwV5JXuYMNkpf">
              Ulf Kristersson (M)
            </item>
            <item xml:id="i-8Qn86YJWu1F5MX2iuaaZRt">
              Tobias Billström (M)
            </item>
            <item xml:id="i-JKW5FVBN6sQsSpP6Nphn8G">
              Jessika Roswall (M)
            </item>
            <item xml:id="i-9oypGvaudNvBtW1kjkB2gn">
              Hans Wallmark (M)
            </item>
            <item xml:id="i-DfKHmzCQMzLMnw4sB1AvGX">
              Karin Enström (M)
            </item>
            <item xml:id="i-Whh3NkxGyfyzz15RPznUq9">
              Elisabeth Svantesson (M)
            </item>
            <item xml:id="i-ARk25SJ3g8S2GPPZv5eJMi">
              Lars Hjälmered (M)
            </item>
            <item xml:id="i-WCvzyajfWakbX2kiroAK9f">
              Sten Bergheden (M)
            </item>
            <item xml:id="i-4KxUBWN8rqNcnvC2MG9BMh">
              Johan Forssell (M)
            </item>
            <item xml:id="i-Caf1ypXMReRyqKsg8xJzyq">
              Lotta Finstorp (M)
            </item>
            <item xml:id="i-8WBq7Nr1CW4itsDLKwhiLE">
              Camilla Waltersson Grönvall (M)
            </item>
            <item xml:id="i-Xv2tfqf33WHYqwAjWTVz1i">
              Mats Green (M)
            </item>
            <item xml:id="i-4KL7JkNZ3BAyMd2uuGzCeN">
              Mattias Karlsson i Luleå (M)
            </item>
          </list>
        </div>
        <div type="motNotes">
          <noteGrp>
            <note xml:id="i-A6DLTUEnBcqEmYL5A9Fh9c">
              [1] Vem vårdar bäst? Expertgruppen för studier i offentlig ekonomi,
              ESO-rapport 2019:8, författare: Clas Rehnberg.
            </note>
            <note xml:id="i-Q6y3A4shFgB43bprHC4FWT">
              [2] Vem vårdar bäst? Expertgruppen för studier i offentlig ekonomi,
              ESO-rapport 2019:8, författare: Clas Rehnberg.
            </note>
            <note xml:id="i-NGp6FMmYqt6ftcGQ9VQa7B">
              [3] Forskningsrapport vid University of Washington, publicerad
              i The Lancet 2017, Effektiv vård, SOU 2016:2, rapporten Svensk
              sjukvård i internationell jämförelse 2018, Sveriges Kommuner och
              Landsting, samt Vem vårdar bäst? Expertgruppen för studier i offentlig
              ekonomi, ESO-rapport 2019:8, författare: Clas Rehnberg, professor
              i hälsoekonomi vid Karolinska institutet.
            </note>
            <note xml:id="i-PyNEbs5rSmroHiS8gfLGwg">
              [4] Produktivitetsskillnader mellan akutsjukhus i Norden, Svenskt
              Näringsliv, rapportförfattare: Clas Rehnberg.
            </note>
            <note xml:id="i-TAtvooiR2aPT7FCKW6ybY4">
              [5] Se exempelvis Effektiv vård, SOU 2016:2, samt God och nära
              vård – En reform för ett hållbart hälso- och sjukvårdssystem,
              SOU 2020:19.
            </note>
            <note xml:id="i-RyLsHDFzNaKBucHjMNXPe2">
              [6] Effektiv vård, SOU 2016:2, och God och nära vård – En primärvårdsreform,
              SOU 2018:39, samt Myndigheten för vård- och omsorgsanalys, Samordnad
              vård och omsorg – en analys av samordningsutmaningar i ett fragmenterat
              vård- och omsorgssystem, PM 2016:1.
            </note>
            <note xml:id="i-TusRpCM6HNukGHvST2g68">
              [7] Johns Hopkins University, statistik över bekräftat avlidna
              i covid-19 per den 6 oktober 2020.
            </note>
            <note xml:id="i-Hv9BWSHDQHKMfKEm92pc8D">
              [8] Folkhälsomyndigheten, statistik över bekräftat avlidna i
              covid-19 i Sverige per den 6 oktober 2020.
            </note>
            <note xml:id="i-AnQzbAgRAjcR3LCAzcuY1H">
              [9] Folkhälsomyndigheten, antal smittade personer med covid-19
              i Sverige per den 6 oktober 2020.
            </note>
            <note xml:id="i-QmX1viDi7JEAYnok9fS9ip">
              [10] Johns Hopkins University, statistik över antal smittade
              personer i covid-19 per den 6 oktober 2020.
            </note>
            <note xml:id="i-UhZ75mVAgtBUAFvYgXGoaG">
              [11] Statistiska centralbyrån, SCB.
            </note>
            <note xml:id="i-JUE8Bz4Pk1Kk3aJmV9V8xr">
              [12] Statistiska centralbyrån, SCB.
            </note>
            <note xml:id="i-DQLDmrsDa141fTeBLoYPot">
              [13] Svenskt perioperativt register, SPOR, och väntetider.se,
              samt Sveriges läkarförbund som beräknar att uppemot 200 000 personer
              kommer att stå i vårdköer i väntan på operation i slutet av år
              2020.
            </note>
            <note xml:id="i-WvW3vKibNFDFf3QfemvJSf">
              [14] Sveriges Kommuner och Regioners sammanställning av måluppfyllelse
              avseende den lagstadgade vårdgarantin (väntetider.se).
            </note>
            <note xml:id="i-B7sYgQhVqCtkrBueTbZ7dH">
              [15] Sveriges Kommuner och Regioner, sammanställning av måluppfyllelsen
              avseende lagstadgade vårdgarantin, telefontillgänglighet primärvården
              inom 0 dagar, medicinsk bedömning primärvården inom 3 dagar, första
              besök i specialiserad vård inom 90 dagar, operation/åtgärder specialistvården
              inom 90 dagar.
            </note>
            <note xml:id="i-6oma9vbuP2jWqVSmo8zb7K">
              [16] Regeringen har bland annat tillsatt en kommitté i form av
              en delegation som ska verka för ökad tillgänglighet i hälso- och
              sjukvården. Kommittédirektiv 2020:81. Uppdraget ska slutredovisas
              senast den 15 maj 2022.
            </note>
            <note xml:id="i-2nwiQGNN71spLAG4mJ4UyD">
              [17] Regeringen har bland annat tillsatt en kommitté i form av
              en delegation som ska verka för ökad tillgänglighet i hälso- och
              sjukvården. Kommittédirektiv 2020:81. Uppdraget ska slutredovisas
              senast den 15 maj 2022.
            </note>
            <note xml:id="i-6GQGYqEyjXxsjhDuCZXe3f">
              [18] Se till exempel Effektiv vård, SOU 2016:2.
            </note>
            <note xml:id="i-FY8YfExhGTJAPSFGALmiKa">
              [19] Folkhälsomyndigheten 2019, rapporten Pandemiberedskap, hur
              vi förbereder oss – ett kunskapsunderlag.
            </note>
            <note xml:id="i-91rzT4UcbGbVYwbWRD5TJU">
              [20] Smittskyddslag (2004:168) 1 kap. 7 §.
            </note>
            <note xml:id="i-3vi5BDgDJEqViSfMoQ44yB">
              [21] Nationell strategi för utökad provtagning och laboratorieanalys
              av covid-19, samt Vägledning för smittspårning av covid-19. Folkhälsomyndigheten,
              2020.
            </note>
            <note xml:id="i-FC52Nf8gqXVozYJG5K7eYo">
              [22] Inspektionen för vård och omsorg. Tillsynsrapport.
            </note>
            <note xml:id="i-NmpaXFw6JxNg7s4HpxZBVg">
              [23] Smittskyddslag (2004:168).
            </note>
            <note xml:id="i-5UDuu1atrQEBMQiNsG4s1P">
              [24] Folkhälsomyndigheten 2019, rapporten Pandemiberedskap, hur
              vi förbereder oss – ett kunskapsunderlag.
            </note>
            <note xml:id="i-DfPgW1AH5x5UsKSvSCGjdH">
              [25] Pandemiberedskap – Tillgång till och användning av läkemedel,
              rapport från Folkhälsomyndigheten 2019.
            </note>
            <note xml:id="i-MwELLc7a3gMMVPzhcJcQyZ">
              [26] Folkhälsomyndigheten 2019, rapporten Pandemiberedskap, hur
              vi förbereder oss – ett kunskapsunderlag.
            </note>
            <note xml:id="i-QpDn3RUaofbMLmQhBqV4sM">
              [27] Sveriges Kommuner och Regioner, sammanställning av måluppfyllelsen
              avseende lagstadgade vårdgarantin, telefontillgänglighet primärvården
              inom 0 dagar, medicinsk bedömning primärvården inom 3 dagar, första
              besök i specialiserad vård inom 90 dagar, operation/åtgärder specialistvården
              inom 90 dagar.
            </note>
            <note xml:id="i-PKxg7w8bCH6XVnyK3c6bCA">
              [28] Budgetpropositionen 2019/20:1 utgiftsområde 9 s. 51, där
              regeringen skriver att från och med år 2020 ska cancerstrategin
              årligen uppdateras, första gången i budgetpropositionen för 2021.
            </note>
            <note xml:id="i-46A7s5jVfjAs5ErmKks6KW">
              [29] Regionala cancercentrum i samverkan, redovisning av väntetiderna
              i de standardiserade vårdförloppen (SVF) görs i väntetidsdatabasen
              Signe vid Sveriges Kommuner och Regioner. Sammanställning ovan
              är utförd av riksdagens utredningstjänst, dnr 2020:387, och bygger
              på uppgifterna i SVF.
            </note>
            <note xml:id="i-3US4KcqLqJhCHQZXmkmHRZ">
              [30] Statistiska centralbyrån, exportintäkter av läkemedel, samt
              LIF – de forskande läkemedelsföretagen.
            </note>
            <note xml:id="i-Y5vGZsSB99MdJWNUz5g8Yv">
              [31] Nationell läkemedelsstrategi 2020–2022, s. 4.
            </note>
            <note xml:id="i-fZXHRqbY53K4QLWWiwUTr">
              [32] Nationell läkemedelsstrategi 2020–2022, s. 3–4.
            </note>
            <note xml:id="i-A7kB27UuT85Z2kmBBKa13q">
              [33] Nationell läkemedelsstrategi 2020–2022, s. 4–5.
            </note>
            <note xml:id="i-YAbGmkiiTYJ5Cqo7ir3eyU">
              [34] Nationell läkemedelsstrategi 2020–2022, s. 15.
            </note>
            <note xml:id="i-B4tjGwBsE3TTavvobwFKS9">
              [35] Se till exempel Effektiv vård, SOU 2016:2, God och nära
              vård – en primärvårdsreform, SOU 2018:39, God och nära vård –
              En reform för ett hållbart hälso- och sjukvårdssystem, SOU 2020:19.
            </note>
            <note xml:id="i-N1nMbj9fNLck32RsfYKmSQ">
              [36] Se rapporten Produktivitetsskillnader mellan akutsjukhus
              i Norden av Clas Rehnberg, professor i hälsoekonomi vid Karolinska
              institutet.
            </note>
            <note xml:id="i-CHs1WGj5jUk6Lh36oK1Ujb">
              [37] Forum för Health Policy, rapporten Sjukvården efter corona.
              Nu mer än någonsin behövs en transformation av hälso- och sjukvården.
              Där anges måttet på produktivitet mätt som kostnad i fasta priser
              per DRG-poäng i sjukhusvården.
            </note>
          </noteGrp>
        </div>
      </div>
    </body>
  </text>
</TEI>
