<?xml version="1.0" encoding="utf-8"?>
<TEI xmlns="http://www.tei-c.org/ns/1.0" xmlns:xi="http://www.w3.org/2001/XInclude" xml:id="mot-201718-CU-02344">
  <teiHeader>
    <fileDesc>
      <titleStmt>
        <title>Bra bostäder åt alla</title>
        <author corresp="i-PPZKpwNr5kqkWArvESGC5X">av Jonas Sjöstedt m.fl. (V)</author>
      </titleStmt>
      <publicationStmt>
        <authority>SWERIK PROJECT</authority>
      </publicationStmt>
      <sourceDesc>
        <bibl>
          <title>Motion 2017/18:2344 av Jonas Sjöstedt m.fl. (V)</title>
          <idno type="rdwebb">H5022344</idno>
          <rs type="number">2344</rs>
          <orgName type="comitteeAbbreviation">CU</orgName>
          <ref type="dokument_url_text">http://data.riksdagen.se/dokument/H5022344/text</ref>
          <ref type="dokument_url_html">http://data.riksdagen.se/dokument/H5022344</ref>
          <ref type="dokumentstatus_url_xml">http://data.riksdagen.se/dokumentstatus/H5022344</ref>
          <ref type="docx">http://data.riksdagen.se/fil/534B7A0F-9B99-4623-93C1-E9BEFC6016AE</ref>
          <ref type="pdf">http://data.riksdagen.se/fil/91DCE8A6-10A1-4B85-90E2-5A4949D7EB65</ref>
        </bibl>
      </sourceDesc>
    </fileDesc>
    <profileDesc>
      <particDesc>
        <listPerson>
          <person gender="man">
            <idno>i-PPZKpwNr5kqkWArvESGC5X</idno>
            <name>Jonas Sjöstedt</name>
            <state type="partyAffiliation" ref="Q110837">
              <desc>V</desc>
            </state>
          </person>
          <person gender="man">
            <idno>i-HNw1w34Sd2tGfFnWtdrzZb</idno>
            <name>Jens Holm</name>
            <state type="partyAffiliation" ref="Q110837">
              <desc>V</desc>
            </state>
          </person>
          <person gender="woman">
            <idno>i-3SiHjpmKqDX1ahURx9ZWt3</idno>
            <name>Maj Karlsson</name>
            <state type="partyAffiliation" ref="Q110837">
              <desc>V</desc>
            </state>
          </person>
          <person gender="woman">
            <idno>i-9XTMNkDLu5u66FsWiwysh1</idno>
            <name>Karin Rågsjö</name>
            <state type="partyAffiliation" ref="Q110837">
              <desc>V</desc>
            </state>
          </person>
          <person gender="woman">
            <idno>i-PAfMpaW8KP2UfRTBpXARTc</idno>
            <name>Linda Westerlund Snecker</name>
            <state type="partyAffiliation" ref="Q110837">
              <desc>V</desc>
            </state>
          </person>
          <person gender="woman">
            <idno>i-B4hV7rgBZqLtXzSvZhQHbo</idno>
            <name>Mia Sydow Mölleby</name>
            <state type="partyAffiliation" ref="Q110837">
              <desc>V</desc>
            </state>
          </person>
          <person gender="woman">
            <idno>i-8voj19hLWTGJHkxNP79tRb</idno>
            <name>Nooshi Dadgostar</name>
            <state type="partyAffiliation" ref="Q110837">
              <desc>V</desc>
            </state>
          </person>
        </listPerson>
      </particDesc>
      <correspDesc>
        <correspAction type="status" subtype="closed"/>
        <correspAction xml:id="i-HrPNndqLPvAUFSRVWGL9a6" type="signed"/>
        <correspContext corresp="i-HrPNndqLPvAUFSRVWGL9a6">
          <note type="signatory" corresp="i-PPZKpwNr5kqkWArvESGC5X"/>
          <note type="signatory" corresp="i-HNw1w34Sd2tGfFnWtdrzZb"/>
          <note type="signatory" corresp="i-3SiHjpmKqDX1ahURx9ZWt3"/>
          <note type="signatory" corresp="i-9XTMNkDLu5u66FsWiwysh1"/>
          <note type="signatory" corresp="i-PAfMpaW8KP2UfRTBpXARTc"/>
          <note type="signatory" corresp="i-B4hV7rgBZqLtXzSvZhQHbo"/>
          <note type="signatory" corresp="i-8voj19hLWTGJHkxNP79tRb"/>
        </correspContext>
        <correspAction xml:id="i-HMprRwroCfBgv1xhzvJiWc" type="submitted">
          <date when="2017-10-04"/>
          <time when="11:36:52"/>
        </correspAction>
        <correspAction xml:id="i-7PTeWyxojoKLuqaz6xsYV3" type="reviewed">
          <date when="2017-10-04"/>
          <time when="12:35:53"/>
        </correspAction>
        <correspAction xml:id="i-CGehSsepGwVjas74N3GHU8" type="referred">
          <date when="2017-10-13"/>
        </correspAction>
        <correspAction xml:id="i-NE1m8rn2wcaHoCvDkXcv2s" type="assigned">
          <date when="2018-10-19"/>
          <time when="13:11:20"/>
        </correspAction>
        <correspContext corresp="i-NE1m8rn2wcaHoCvDkXcv2s">
          <ref type="assignedTo">Civilutskottet</ref>
        </correspContext>
        <correspAction xml:id="i-FpJzKY33Xphw5bvki6Mmvh" type="behandlas_i"/>
        <correspContext corresp="i-FpJzKY33Xphw5bvki6Mmvh">
          <ref type="uppgift">2017/18:CU1</ref>
          <ref type="ref_dok_id">H501CU1</ref>
          <ref type="ref_dok_typ">bet</ref>
          <ref type="ref_dok_rm">2017/18</ref>
          <ref type="ref_dok_bet">CU1</ref>
          <ref type="ref_dok_titel">Utgiftsområde 18 Samhällsplanering, bostadsförsörjning och byggande samt konsumentpolitik</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction xml:id="i-LtNoxP3GBKBmW6vEC6dX37" type="behandlas_i"/>
        <correspContext corresp="i-LtNoxP3GBKBmW6vEC6dX37">
          <ref type="uppgift">2017/18:CU15</ref>
          <ref type="ref_dok_id">H501CU15</ref>
          <ref type="ref_dok_typ">bet</ref>
          <ref type="ref_dok_rm">2017/18</ref>
          <ref type="ref_dok_bet">CU15</ref>
          <ref type="ref_dok_titel">Bostadspolitik</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction xml:id="i-QnQ8siEH25rVdSFdJVzoqg" type="behandlas_i"/>
        <correspContext corresp="i-QnQ8siEH25rVdSFdJVzoqg">
          <ref type="uppgift">2017/18:CU9</ref>
          <ref type="ref_dok_id">H501CU9</ref>
          <ref type="ref_dok_typ">bet</ref>
          <ref type="ref_dok_rm">2017/18</ref>
          <ref type="ref_dok_bet">CU9</ref>
          <ref type="ref_dok_titel">Hyresrätt</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction xml:id="i-NPxsXP7mRpxZxnRseuhMsq" type="behandlas_i"/>
        <correspContext corresp="i-NPxsXP7mRpxZxnRseuhMsq">
          <ref type="uppgift">2017/18:SkU9</ref>
          <ref type="ref_dok_id">H501SkU9</ref>
          <ref type="ref_dok_typ">bet</ref>
          <ref type="ref_dok_rm">2017/18</ref>
          <ref type="ref_dok_bet">SkU9</ref>
          <ref type="ref_dok_titel">Beskattning av företag, kapital och fastighet</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction xml:id="i-7HqW2ynd6e7ec9hfox6Cuu" type="behandlas_i"/>
        <correspContext corresp="i-7HqW2ynd6e7ec9hfox6Cuu">
          <ref type="uppgift">2017/18:CU16</ref>
          <ref type="ref_dok_id">H501CU16</ref>
          <ref type="ref_dok_typ">bet</ref>
          <ref type="ref_dok_rm">2017/18</ref>
          <ref type="ref_dok_bet">CU16</ref>
          <ref type="ref_dok_titel">Planering och byggande m.m.</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction xml:id="i-GmiGgBj1WrMCHpDaaomYDS" type="behandlas_i"/>
        <correspContext corresp="i-GmiGgBj1WrMCHpDaaomYDS">
          <ref type="uppgift">2017/18:CU18</ref>
          <ref type="ref_dok_id">H501CU18</ref>
          <ref type="ref_dok_typ">bet</ref>
          <ref type="ref_dok_rm">2017/18</ref>
          <ref type="ref_dok_bet">CU18</ref>
          <ref type="ref_dok_titel">Fastighetsrätt</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
      </correspDesc>
      <textClass>
        <catRef scheme="#docType" target="#mot"/>
        <catRef scheme="#motionType" target="#parti"/>
        <catRef scheme="#motionType" target="#fristående"/>
      </textClass>
    </profileDesc>
  </teiHeader>
  <text>
    <body>
      <div xml:id="i-FRTYJeGZLYgDSn4EeugL6H" type="motHeader">
        <div xml:id="i-568tCHR1uxvMsCSgrRdt5S" type="motTitle">
          Motion till riksdagen 2017/18:2344 av Jonas Sjöstedt m.fl. (V)
          Bra bostäder åt alla
        </div>
      </div>
      <div xml:id="i-3CPjgMEhvrCHbiL96SHP48" type="motBody">
        <div xml:id="i-Emm3KsK7cpeDNxkfDUTJhL" type="TOC">
          <head xml:id="i-7YPEhbW3J8MyMX69S2252T">
            1Innehållsförteckning
          </head>
          <list xml:id="i-AChXruRMf2883SaVDo3eja">
            <item xml:id="i-7bekVik9eRUDQ5WkXwuhEm" style="indent-level: 1">
              2Förslag till riksdagsbeslut
            </item>
            <item xml:id="i-Mz57MYaHAgqXwTwNK7V3Nh" style="indent-level: 1">
              3Vänsterpartiets bostadspolitik
            </item>
            <item xml:id="i-6DvCdHeXMSVpYKg51C5crz" style="indent-level: 1">
              4Bostad är en social rättighet
            </item>
            <item xml:id="i-CpUKjBABPf3KJ1PM1Lcj5P" style="indent-level: 1">
              5Bygg bort bostadsbristen
            </item>
            <item xml:id="i-AmCWMBsSL8GGDfSbUQ2ArR" style="indent-level: 2">
              5.1De största bostadspolitiska satsningarna på 20 år
            </item>
            <item xml:id="i-WxQYruQkEdaTTjifqcmsxi" style="indent-level: 2">
              5.2Fortsatt behov av politiskt ansvar
            </item>
            <item xml:id="i-Dk8kMmLneLv6A1kc7Fywtj" style="indent-level: 2">
              5.3Hållbar kvalitet vid nybyggnation
            </item>
            <item xml:id="i-MaSFTMFqDsqdiA9Ps7YK4B" style="indent-level: 3">
              5.3.1Kontroller vid nybyggnation ska vara oberoende av byggherren
            </item>
            <item xml:id="i-VYJRtQVnpEhbfurSnUKo5L" style="indent-level: 1">
              6Pressa byggpriserna
            </item>
            <item xml:id="i-Mv8hd6GrAJMQmMX1W2CATc" style="indent-level: 1">
              7Ett statligt byggbolag
            </item>
            <item xml:id="i-YFivkZvgBiag4P9hNDESro" style="indent-level: 1">
              8Ge kommunerna en mer offensiv roll
            </item>
            <item xml:id="i-Ayu1qduSEvwUvpb2958pxi" style="indent-level: 2">
              8.1Markpolitiken – ett viktigt verktyg för kommunerna
            </item>
            <item xml:id="i-VhdNPV3zhA7Z2kDbvVjVEo" style="indent-level: 1">
              9Bättre planering för fler bostäder
            </item>
            <item xml:id="i-DMrGoZwrp2bLBFgUYbkBmQ" style="indent-level: 2">
              9.1Regionalt perspektiv i planeringen
            </item>
            <item xml:id="i-K61nTVMxrwiXxQJUV48L2F" style="indent-level: 1">
              10Ökat byggande på landsbygden
            </item>
            <item xml:id="i-JPJG8nwF3cZT6ws1hrXRAc" style="indent-level: 2">
              10.1Lokala sparbanker
            </item>
            <item xml:id="i-HTMmoafTaQobcNoStnrcga" style="indent-level: 2">
              10.2Nedskrivningsreglerna
            </item>
            <item xml:id="i-RHZoTRVqPmZ6m4tqurhnAL" style="indent-level: 1">
              11Värna och utveckla allmännyttans ställning
            </item>
            <item xml:id="i-2UCtGiqdnkA9FDvSBQkc2P" style="indent-level: 2">
              11.1Fler allmännyttiga bostadsbolag i kommunerna
            </item>
            <item xml:id="i-TVnqEdSqesSDiE6H4XWRMG" style="indent-level: 2">
              11.2Behåll de allmännyttiga hyresrätterna
            </item>
            <item xml:id="i-2dFEhgm6myYfEHrXZ3kLMN" style="indent-level: 2">
              11.3Förhindra olovliga värdeöverföringar från allmännyttiga bostadsbolag
            </item>
            <item xml:id="i-CNaXHXtLbhjBdzP5uxDejN" style="indent-level: 1">
              12Ett klimatsmart boende
            </item>
            <item xml:id="i-HMjeZ5KeBSvdYQLJoarYhn" style="indent-level: 2">
              12.1Energisnålt byggande
            </item>
            <item xml:id="i-GMvKeegjgsFXjjbn26eFgk" style="indent-level: 2">
              12.2Energieffektivisering
            </item>
            <item xml:id="i-MoEEgG4zaAi9t9TwURcur7" style="indent-level: 1">
              13Bostadsförmedling på medborgarnas villkor
            </item>
            <item xml:id="i-JAuPm3yHymtZVjr6bWUP9W" style="indent-level: 2">
              13.1Obligatoriska bostadsförmedlingar
            </item>
            <item xml:id="i-Ny1j5EEaFy8xwVqbSGLN9r" style="indent-level: 2">
              13.2Krav på privata fastighetsägare
            </item>
            <item xml:id="i-VCjSLAGRTAFkZyTioScqLf" style="indent-level: 2">
              13.3Sänk inkomstkraven för hyreskontrakt
            </item>
            <item xml:id="i-6ZmSuygs2FwaXyZbL2Zj1Z" style="indent-level: 1">
              14Renovera bostadsbeståndet
            </item>
            <item xml:id="i-3HS12iE8p9hGDYgysyRfH1" style="indent-level: 2">
              14.1Rusta upp miljonprogrammet, men sätt stopp för renoveringsräkningar
            </item>
            <item xml:id="i-HsVuVQuGmVsB6tz75zRH8m" style="indent-level: 1">
              15Värna hyresrätten som upplåtelseform
            </item>
            <item xml:id="i-5tzWT2Uvk5k1vvPxArEH11" style="indent-level: 2">
              15.1Avskaffa hembudsrätten
            </item>
            <item xml:id="i-BPf7dc7hL2NpoGYMwhbu44" style="indent-level: 2">
              15.2Förbättra rättssäkerheten under ombildningsprocessen
            </item>
            <item xml:id="i-2LfaAtdV5RnVremesNeP93" style="indent-level: 1">
              16Stärk hyresgästens ställning
            </item>
            <item xml:id="i-SK8Wi4hjqms64fodcgUDSq" style="indent-level: 2">
              16.1Sätt stopp för oseriösa hyresvärdar
            </item>
            <item xml:id="i-F2Si6uZUAfz3k8jwz9iXvL" style="indent-level: 3">
              16.1.1Gör det lättare att få nedsatt hyra vid bristande underhåll
            </item>
            <item xml:id="i-D1byHcsGR4VcRJ26rBuiJw" style="indent-level: 3">
              16.1.2Kommunens skyldighet att bistå med förvaltare
            </item>
            <item xml:id="i-4LHQCShNF38y5WLwtL9wCm" style="indent-level: 3">
              16.1.3Förhindra missbruk av rivningskontrakt
            </item>
            <item xml:id="i-Cre1XjZSRiTnTvZCighCKF" style="indent-level: 3">
              16.1.4Ytterligare åtgärder för att motverka oseriösa hyresvärdar
              och fastighetsägare
            </item>
            <item xml:id="i-PCJKEBzNj1PgPFTCDcRjbE" style="indent-level: 2">
              16.2Besittningsskydd vid brand
            </item>
            <item xml:id="i-BsZNMGb38jVp6pDVapRNhd" style="indent-level: 1">
              17Ökad trygghet för andrahandshyresgäster
            </item>
            <item xml:id="i-LqTAg8KqyKhiMG594WuHmT" style="indent-level: 2">
              17.1Avskaffa privatuthyrningslagen
            </item>
            <item xml:id="i-BUosekDJi4ctiUpjx49PH8" style="indent-level: 1">
              18Förhindra spekulation och uppköp av bostäder
            </item>
            <item xml:id="i-4BmfW3zjim9SVmMUCXrsiT" style="indent-level: 2">
              18.1Budgivning och lockpriser
            </item>
            <item xml:id="i-AVNuh3VrSikRVaPKkeM2Hw" style="indent-level: 2">
              18.2Ökad transparens för minskat fusk
            </item>
            <item xml:id="i-8whRh9zQX7n4j5Q8eo4ccg" style="indent-level: 1">
              19Förbättrad hyressättning
            </item>
            <item xml:id="i-6X8sRKjcmHLNvMmmTGEqWR" style="indent-level: 2">
              19.1Värna bruksvärdesprincipen
            </item>
            <item xml:id="i-LAdwybrx6TPBuSAaXDuDXE" style="indent-level: 3">
              19.1.1Ta bort påtaglighetsrekvisitet
            </item>
            <item xml:id="i-wujBJKYGSaZZjY47JqKTs" style="indent-level: 1">
              20Ändringar i hyreslagen
            </item>
          </list>
        </div>
        <div xml:id="i-3VDuK8sVHCJRFW8fKhtze1" type="motProposal" subtype="förslag">
          <head xml:id="i-QbNcdZ5uMmKH1Sez1PdtAu">
            2 Förslag till riksdagsbeslut
          </head>
          <list xml:id="i-FvPqbfu5RWztCL5aGGrkNe" style="ol">
            <item xml:id="i-LL1j5rZB9FXeu8N42aQLfY">
              Riksdagen ställer sig bakom det som anförs i motionen om ett
              nytt bostadspolitiskt mål och tillkännager detta för regeringen.
            </item>
            <item xml:id="i-FDM3aC7kMt8yPt3D9EZ6ba">
              Riksdagen ställer sig bakom det som anförs i motionen om att
              regeringen bör återkomma med en åtgärdsplan och tidsplan för en
              mer jämlik balans mellan hyresrätt och bostadsrätt samt tillkännager
              detta för regeringen.
            </item>
            <item xml:id="i-Tt5wWGAqQCjzmpGeNPf3Xs">
              Riksdagen ställer sig bakom det som anförs i motionen om att
              regeringen bör återkomma med en översyn av lämpliga åtgärder för
              att säkerställa långsiktig hållbarhet och att köparens intresse
              över tid tas till vara vid nybyggnation, och detta tillkännager
              riksdagen för regeringen.
            </item>
            <item xml:id="i-9VjN9M4kzNywRde8AUohxL">
              Riksdagen ställer sig bakom det som anförs i motionen om att
              kommunerna bör få en mer proaktiv roll vad gäller kontroller av
              nybyggnation och tillkännager detta för regeringen.
            </item>
            <item xml:id="i-AR5HJLMQ85jj2Aqpg2amzZ">
              Riksdagen ställer sig bakom det som anförs i motionen om att
              regeringen bör utreda möjligheterna för ett system där byggherren
              står för kostnaden av kontrollerna men där kommunerna åläggs ansvar
              för att tillhandahålla kontrollanter oberoende av byggherren,
              och detta tillkännager riksdagen för regeringen.
            </item>
            <item xml:id="i-6fAwN1nq9339J45BqefwM7">
              Riksdagen ställer sig bakom det som anförs i motionen om att
              regeringen bör se över hur ett statligt byggbolag med uppgift
              att bygga lägenheter, främst hyresrätter, som alla ska ha råd
              att efterfråga kan upprättas, och detta tillkännager riksdagen
              för regeringen.
            </item>
            <item xml:id="i-Ar1iJWU6oPhFcTzX1VbLa7">
              Riksdagen ställer sig bakom det som anförs i motionen om att
              det bör införas en ny förköpslag och tillkännager detta för regeringen.
            </item>
            <item xml:id="i-QoRe51SLHeArnWWx9cVfcv">
              Riksdagen ställer sig bakom det som anförs i motionen om att
              en regional nivå för fysisk planering bör införas och tillkännager
              detta för regeringen.
            </item>
            <item xml:id="i-KegXZbwCbdxJpiA5PtFPMm">
              Riksdagen ställer sig bakom det som anförs i motionen om att
              nedskrivningsreglerna behöver förändras så att fler bostäder byggs
              i landsbygdskommuner och tillkännager detta för regeringen.
            </item>
            <item xml:id="i-7tvBYQLjNRQwvFAjfSBcSG">
              Riksdagen ställer sig bakom det som anförs i motionen om att
              det bör finnas minst ett allmännyttigt bostadsbolag i varje kommun
              och att regeringen bör återkomma med förslag kring hur detta ska
              genomföras, och detta tillkännager riksdagen för regeringen.
            </item>
            <item xml:id="i-HoaTD2KssfGEiwvLrwup6n">
              Riksdagen ställer sig bakom det som anförs i motionen om att
              det bör införas ett förfarande där det krävs tillstånd från länsstyrelsen
              vid försäljning av bostäder ägda av kommunala bolag och tillkännager
              detta för regeringen.
            </item>
            <item xml:id="i-8yqaV691fMH8bn6tKxJFAv">
              Riksdagen ställer sig bakom det som anförs i motionen om att
              det bör införas ett tioårigt moratorium för ombildningar av allmännyttiga
              hyresrätter till bostadsrätter och tillkännager detta för regeringen.
            </item>
            <item xml:id="i-NSbsxefqiZedHSuZ7tVfnr">
              Riksdagen ställer sig bakom det som anförs i motionen om att
              5 § lagen (2010:879) om allmännyttiga kommunala bostadsaktiebolag
              bör tas bort och tillkännager detta för regeringen.
            </item>
            <item xml:id="i-9pNfAvpmmfZEUNyXdPA6Ds">
              Riksdagen ställer sig bakom det som anförs i motionen om att
              kommunerna bör åläggas att tydligare redogöra för vilka ändamål
              värdeöverföringen har gått till och tillkännager detta för regeringen.
            </item>
            <item xml:id="i-SGsa26bhNZ28tZK29kfEz1">
              Riksdagen ställer sig bakom det som anförs i motionen om att
              det bör införas en regel i lagen (2010:879) om allmännyttiga kommunala
              bostadsaktiebolag som säkerställer att olovliga värdeöverföringar
              från allmännyttiga bostadsbolag återbetalas till de kommunala
              bostadsbolagen och tillkännager detta för regeringen.
            </item>
            <item xml:id="i-Qc32MRhmQcoanFxWaAAfvB">
              Riksdagen ställer sig bakom det som anförs i motionen om att
              alla kommuner ska vara skyldiga att i egen regi, eller genom regional
              samverkan, ordna en bostadsförmedling som genom transparenta regler
              förmedlar de flesta såväl allmännyttiga som privata lägenheter,
              och detta tillkännager riksdagen för regeringen.
            </item>
            <item xml:id="i-AfuvpgYojvCfXUQp7CTUt1">
              Riksdagen ställer sig bakom det som anförs i motionen om att
              det bör införas ett krav på privata fastighetsägare att fördela
              80 procent av sitt bostadsbestånd, såväl lediga som nybyggda lägenheter,
              genom en kommunal eller regional bostadsförmedling och tillkännager
              detta för regeringen.
            </item>
            <item xml:id="i-PzUqQqXk3hpZwcgGia3cYq">
              Riksdagen ställer sig bakom det som anförs i motionen om att
              regeringen bör återkomma med en tidsplan för arbetet med att ta
              fram en modell för mer flexibla krav på nya hyresgäster, och detta
              tillkännager riksdagen för regeringen.
            </item>
            <item xml:id="i-U3UWHLPo368WjwBW93bMBb">
              Riksdagen ställer sig bakom det som anförs i motionen om att
              regeringen bör tillsätta en utredning om hur skattefria underhållsfonder
              kan användas och tillkännager detta för regeringen.
            </item>
            <item xml:id="i-7zaDKkLLkr8BPuMC4PsXuQ">
              Riksdagen ställer sig bakom det som anförs i motionen om att
              hyresvärdar bör åläggas att på förhand ge en uppskattning av hur
              höga hyrorna kommer att bli efter en ombyggnation och tillkännager
              detta för regeringen.
            </item>
            <item xml:id="i-BR3J35yaUBBC7oqFHMMnpW">
              Riksdagen ställer sig bakom det som anförs i motionen om att
              hembudsrätten bör avskaffas och tillkännager detta för regeringen.
            </item>
            <item xml:id="i-Gxh3wtKgYJCjNCw46trnUa">
              Riksdagen ställer sig bakom det som anförs i motionen om att
              regeringen bör återkomma med förslag på förbättringar av rättssäkerheten
              vid ombildningar och tillkännager detta för regeringen.
            </item>
            <item xml:id="i-DJMZdpxEgrsYZFJ9Hkw585">
              Riksdagen ställer sig bakom det som anförs i motionen om att
              förvärvslagen bör återinföras och tillkännager detta för regeringen.
            </item>
            <item xml:id="i-LaY8CJr32JZp2ywnURummM">
              Riksdagen ställer sig bakom det som anförs i motionen om att
              det bör bli lättare att få nedsatt hyra vid bristande underhåll
              och tillkännager detta för regeringen.
            </item>
            <item xml:id="i-396uW9ExWeRikGGB83PLVa">
              Riksdagen ställer sig bakom det som anförs i motionen om att
              kommunerna vid ärenden rörande tvångsförvaltning ska vara skyldiga
              att bistå med förvaltare, och detta tillkännager riksdagen för
              regeringen.
            </item>
            <item xml:id="i-StaErBty2M62AFzJZ7rgbT">
              Riksdagen ställer sig bakom det som anförs i motionen om att
              regeringen bör återkomma med förslag som säkerställer att rivningskontrakt
              används till det de är avsedda för och tillkännager detta för
              regeringen.
            </item>
            <item xml:id="i-T1yCm83J53mDwP5pwt2vs4">
              Riksdagen ställer sig bakom det som anförs i motionen om att
              regeringen bör ta fram en statlig strategi mot slumförvaltning
              i syfte att åstadkomma en bättre myndighetssamverkan och tillkännager
              detta för regeringen.
            </item>
            <item xml:id="i-U3yhtdT4aBGzdwVGymfpny">
              Riksdagen ställer sig bakom det som anförs i motionen om att
              regeringen bör se över plan- och bygglagen i syfte att effektivisera
              tillsynen avseende olovliga boenden och tillkännager detta för
              regeringen.
            </item>
            <item xml:id="i-SoGpaLsEERCuU4z3MwhTw5">
              Riksdagen ställer sig bakom det som anförs i motionen om att
              hyreslagen bör ändras så att hyresgästens besittningsrätt kvarstår
              även om en skada på lägenheten uppstått genom en brand och tillkännager
              detta för regeringen.
            </item>
            <item xml:id="i-XTmxtB8qqbMzeiWkcqLo6o">
              Riksdagen ställer sig bakom det som anförs i motionen om att
              lagen (2012:978) om uthyrning av egen bostad bör avskaffas och
              tillkännager detta för regeringen.
            </item>
            <item xml:id="i-7YbdCitEQuLVd6zop5cJHh">
              Riksdagen ställer sig bakom det som anförs i motionen om att
              regeringen bör se över möjligheten att kräva att en innehavare
              av en bostadsrätt också ska folkbokföra sig i bostaden och tillkännager
              detta för regeringen.
            </item>
            <item xml:id="i-SnUXh9ShLynwZoCYKi5cmC">
              Riksdagen ställer sig bakom det som anförs i motionen om att
              regeringen bör återkomma med förslag på åtgärder för att öka transparensen
              och kontrollen utifrån Konsumentverkets förslag för minskat fusk
              i fastighetsmäklarbranschen och tillkännager detta för regeringen.
            </item>
            <item xml:id="i-HSXwNmzQ4kEiwDySVCkVFC">
              Riksdagen ställer sig bakom det som anförs i motionen om att
              påtaglighetsrekvisitet bör tas bort och tillkännager detta för
              regeringen.
            </item>
            <item xml:id="i-MxSa4zegYrpXYihoCN6Lis">
              Riksdagen ställer sig bakom det som anförs i motionen om att
              hyreslagen bör ändras så att överenskommelser mellan parterna
              om systematisering av hyran blir normerande i hyresnämndens bedömning
              och tillkännager detta för regeringen.
            </item>
          </list>
        </div>
        <div xml:id="i-UsBvkGC9a4CBeoHwBjo6Zs" type="motContent">
          <head xml:id="i-QM6XveaW2z2uk2D2xTZxsf" type="h1">
            3 Vänsterpartiets bostadspolitik
          </head>
          <p xml:id="i-Y3Q8xm2we5U2onhcVSEu32">
            Sverige behöver en ny bostadspolitik som kan möta de utmaningar
            vi står inför i form av bostadsbrist, bostadssegregation och klimatomställning.
            Vänsterpartiet vill se en statlig bostadspolitik som tar ansvar
            för att bygga bort bostadsbristen, bryta bostadssegregationen
            och minska bostadssektorns klimatpåverkan. Detta kräver en statlig
            bostadspolitik med högre ambitioner.
          </p>
          <p xml:id="i-RPZ3v9stis5LscZ83ctUqh">
            I dag råder bostadsbrist i en majoritet av landets kommuner.
            Bristen på bostäder begränsar människors frihet och i förlängningen
            samhällets utveckling. Det saknas framför allt hyresrätter med
            rimliga hyror, något marknaden inte klarar av att bygga på egen
            hand. Bostadsbristen ska byggas bort med en politik för ökat bostadsbyggande,
            med fokus på miljövänliga hyresrätter med rimliga hyror. För det
            krävs statliga investeringsstöd som stimulerar ett ökat bostadsbyggande
            med en sådan inriktning. Vänsterpartiet och regeringen har infört
            olika former av investeringsstöd. Det är ett viktigt första steg
            för att öka bostadsbyggandet även om ytterligare satsningar kan
            behövas framöver.
          </p>
          <p xml:id="i-F4j6XzS2Zf1nfk8HaEJm6i">
            I takt med de ökade klassklyftorna har bostadssegregationen ökat.
            Olika grupper lever åtskilda i olika bostadsområden. Skillnaderna
            mellan dessa områden är ofta mycket stora vad gäller inkomst,
            utbildningsnivå, hälsa och förväntad livslängd. Bostadssegregationen
            ska brytas med en politik för minskade klyftor och ett förändrat
            bostadsbyggande med fokus på en jämlik och hållbar stadsutveckling.
            För detta krävs insatser i såväl eftersatta som mer välbärgade
            områden, vilket förutsätter tydlig offentlig styrning, reglering
            och planering.
          </p>
          <p xml:id="i-VnCCJz6G6HLN8psW5vsamf">
            Bostadssektorn står i dag för uppemot 40 procent av Sveriges
            totala energiförbrukning. Bostadssektorn måste därför i högre
            utsträckning än i dag bidra till klimatomställningen. För att
            underlätta en omställning till ett energisystem baserat på 100
            procent förnybar energi är det viktigt att energianvändningen
            i byggnader minskar. Det kan ske genom energieffektivisering i
            såväl befintlig bebyggelse som vid nybyggnation. Därutöver behöver
            större fokus läggas på att minimera byggnaders klimatpåverkan
            i ett livscykelperspektiv, exempelvis vad gäller utsläpp under
            produktionsfasen.
          </p>
          <p xml:id="i-KpKpj6wQGunAHofRK7Wy9A">
            I denna motion redogör vi för vår syn på statlig bostadspolitik
            och vad som bör göras för att skapa bra bostäder för alla. Vårt
            fokus är hyresrätten, den upplåtelseform som är tillgänglig för
            alla löntagargrupper. Se även vår motion En demokratisk, jämlik
            och hållbar stad (2017/18:3363).
          </p>
          <head xml:id="i-Wnbgz8dSyn86qDbyUqzvT5" type="h1">
            4 Bostad är en social rättighet
          </head>
          <p xml:id="i-9D9f4RiSFm7ZfTmprvHVvi">
            Bostaden är en speciell plats för oss. I bostaden utspelar sig
            en stor del av människors liv, och här finns vårt hem. Vänsterpartiet
            menar att alla människor ska ha möjlighet att leva i bra bostäder
            till rimliga kostnader i en miljö där en kan känna sig trygg.
            Så är det inte i dag i bostadsbristens Sverige.
          </p>
          <p xml:id="i-HraWRsFdT7sTDG2wcPsTsz">
            Under efterkrigstiden lades den svenska bostadspolitiken om.
            Den tidigare mark­nadsstyrda bostadspolitiken hade lett till svår
            trångboddhet, undermåliga boendemiljöer och ockerhyror. Omläggningen
            innebar att bostadspolitiken i stället blev en naturlig del av
            den generella välfärdspolitiken: aktiv, omfattande och utan inslag
            av särlösningar för låginkomsthushåll. Samhället tog ansvar för
            att medborgarna skulle ha bra bostäder med god standard till rimliga
            kostnader. Gemensamma insatser vidtogs för att bygga bort bostadsbristen.
            I början av 1970-talet, när miljonprogrammet avslutades, var bostads­bristen
            väsentligt mindre. Utan en statlig bostadspolitik, med aktiva
            insatser och omfattande statligt stöd, hade detta inte varit möjligt.
          </p>
          <p xml:id="i-YFxorJU1PMGGmn4WGkzUkj">
            Den statliga bostadspolitiken nedmonterades under 1990-talet.
            Subventioner och statlig inblandning har ersatts med ett marknadsstyrt
            bostadsbyggande. I dag är bostadspolitiken varken tillräckligt
            aktiv eller omfattande. Staten har trätt tillbaka till förmån
            för marknaden. Särlösningar för personer med låga inkomster, s.k.
            social housing, framhålls av allt fler som ett sätt att lösa bostadsbristen
            för dem som inte har råd att köpa en bostad. Bostaden har gått
            från att vara ett gemensamt projekt till en privatsak, från en
            social rättighet till ett investeringsobjekt på en marknad. Resultatet
            är tydligt: Det har under lång tid byggts för lite, för sakta
            och för dyrt. Marknadens ensidiga vinstintresse, i stället för
            socialt ansvarstagande, har återigen visat sig stå i vägen för
            att lösa bostadsbristen för flertalet medborgare.
          </p>
          <p xml:id="i-UFjQeEHtpt5A5Y64e7D8Sw">
            Vänsterpartiet menar att bostadsbristen måste mötas med ökat
            politiskt ansvarstagande i form av en politik med höga ambitioner.
            Vi behöver återskapa en statlig bostadspolitik värd namnet – aktiv,
            omfattande och enligt principen om generell välfärd. Vänsterpartiet
            eftersträvar en sammanhållen bostadsmarknad där alla, oavsett
            inkomst, garanteras en bra bostad med god standard till rimliga
            kostnader. En politik med olika typer av särlösningar för stora
            grupper står i motsättning till detta. En sådan politik kommer
            långsiktigt att försvaga stödet för en bostadspolitik som når
            vår målsättning om goda bostäder för alla. Frågan om att bygga
            bort bostadsbristen, med fokus på hyresrätter, bör därför prioriteras.
            För detta krävs statliga insatser i form av ekonomiskt stöd för
            ökat byggande. Vänsterpartiet har tillsammans med regeringen redan
            tagit flera viktiga steg på vägen men mer behöver göras.
          </p>
          <p xml:id="i-7zA97X1odWShMfjtjJrvyw">
            Vänsterpartiet menar att bostaden är en social rättighet och
            att bostadspolitiken därmed bör vara en grundläggande del av den
            generella välfärdspolitiken. För att tydliggöra detta bör bostadspolitiken
            få en ny inriktning. Riksdagen godkände hösten 2011 ett nytt bostadspolitiskt
            mål för området Samhällsplanering, bostadsmarknad, byggande och
            lantmäteriverksamhet inom utgiftsområde 18. Målet, som ersatte
            två tidigare gällande mål, återspeglar den tidigare borgerliga
            regeringens ambitioner på bostadsområdet. Vänsterpartiet anser
            att det nuvarande målet bör avskaffas och föreslår att det införs
            ett nytt bostadspolitiskt mål för utgiftsområde 18 enligt följande:
          </p>
          <p xml:id="i-919oyyg5AeQiXiQsUcfSgt">
            Alla ska ges förutsättningar att leva i goda bostäder till rimliga
            kostnader och i en stimulerande och trygg miljö inom långsiktigt
            hållbara ramar. Boende- och bebyggelsemiljön ska utgå ifrån människors
            behov, bidra till jämlika förhållanden och särskilt främja en
            god uppväxt för barn och ungdomar. Vid planering, byggande och
            förvaltning ska en ekologiskt, ekonomiskt och socialt hållbar
            utveckling vara grund för verksamheten.
          </p>
          <p xml:id="i-VveYXZ1vjthfLsvrXQt76p">
            Det mål som i dag finns återspeglar inte de samhällsbehov och
            utmaningar som bostadsbyggandet kräver. Vad som ovan anförts om
            ett nytt mål för bostadspolitiken bör riksdagen ställa sig bakom
            och ge regeringen till känna.
          </p>
          <head xml:id="i-58J7HpBX8J6oyzbqeyFXxw" type="h1">
            5 Bygg bort bostadsbristen
          </head>
          <p xml:id="i-F92aT99vufqeuxfo7YhLTF">
            Enligt Boverkets senaste bostadsmarknadsenkät från 2017, där
            kommunerna rapporterar om läget på bostadsmarknaden, råder det
            bostadsbrist i 255 av landets 290 kommuner. Det är en ökning med
            72 kommuner på bara två år. Bara en enda kommun, Övertorneå, uppger
            att de har ett överskott av bostäder. Bostadsbristen är som mest
            omfattande i storstadsregioner och på högskoleorter, men även
            många mindre kommuner rapporterar att de har för få bostäder.
            Cirka 75 procent av landets kommuner bedömer enligt Sveriges Allmännyttiga
            Bostadsföretag (Sabo) att de fortfarande kommer att ha ett underskott
            på bostäder på tre års sikt.
          </p>
          <p xml:id="i-KJGLZKxnbb8HwCX2RsfKA9">
            Bostadsbristen innebär att trångboddhet och otrygghet blir vanligare.
            I dag bor 213 000 unga vuxna hemma hos sina föräldrar trots att
            de hellre skulle bo på ett annat sätt. Följden blir att människors
            livssituation försvåras och att deras drömmar och frihet inskränks.
            Bristen på bostäder, framför allt hyresrätter, är även en hämmande
            faktor för kommuners och regioners utveckling. Den kan också bli
            till ett hot mot välfärden när de som ska arbeta inom t.ex. vård
            och omsorg inte hittar lämpliga bostäder på rimligt avstånd från
            arbetsplatsen.
          </p>
          <p xml:id="i-WsUnge5bhc6kUF5GFyycUL">
            Människor måste kunna flytta dit jobb och utbildningsplatser
            finns. Arbetsmark­nadens funktionssätt påverkas negativt när inte
            minst unga människor tvingas tacka nej till arbeten för att de
            saknar bostad. I en undersökning som gjorts på uppdrag av Hyresgästföreningen
            uppger sju av tio tillfrågade arbetsgivare i landets tre storstads­regioner
            att bostadsbristen i någon mån försvårar möjligheterna att rekrytera
            personal. Vidare har HSB låtit beräkna konsekvenserna av bostadsbristen
            för tillväxten i Stockholmsregionen den närmaste tjugoårsperioden.
            Kostnaden uppskattas till flera hundra miljarder kronor. Även
            om man bör använda den här typen av siffror med en viss försiktighet
            kan man konstatera att bostadsbristen påverkar tillväxten negativt.
          </p>
          <p xml:id="i-S3fgYm1Cw3m6XAJbiEcEE3">
            Enligt Boverkets reviderade byggbehovsprognos, som publicerades
            i juli 2017, behövs 600 000 nya bostäder fram till 2025. Hela
            320 000 av dessa nya bostäder behövs redan 2020, vilket innebär
            en genomsnittlig årstakt om 80 000 nya bostäder per år 2017–2020.
            Orsaken till en så hög nivå är dels befolkningsökningen, dels
            att byggandet de senaste åren inte har ökat tillräckligt snabbt
            för att motsvara behoven. Denna typ av byggbehovsvolymer har inte
            producerats i Sverige sedan miljon­programmets dagar. För att
            bygga de många bostäder som behövs krävs krafttag från statens
            sida.
          </p>
          <head xml:id="i-HvZY784FiSvNigEVKwPD8F" type="h2">
            5.1 De största bostadspolitiska satsningarna på 20 år
          </head>
          <p xml:id="i-GxXp9EhndTK47PMiYzeJBf">
            Vi är glada och stolta över att Vänsterpartiet och regeringen
            under mandatperioden har kommit överens om flera olika investeringsstöd
            i syfte att öka byggandet av bostäder som människor har råd att
            bo i och på sikt bygga bort bostadsbristen. Tillsammans utgör
            de den mest omfattande bostadspolitiska satsningen på över 20
            år. Bostadsbristen ska mötas med ett ökat bostadsbyggande, och
            detta är ett viktigt första steg för att byggandet ska motsvara
            behovet.
          </p>
          <p xml:id="i-LUomCcRzhoENrEwGjWCuWB">
            I dag är behovet av hyresrätter särskilt stort. Avsaknaden av
            hyresrätter drabbar främst personer som inte är etablerade på
            bostadsmarknaden eller som behöver flytta men inte har råd att
            köpa en bostad, t.ex. ungdomar.
          </p>
          <p xml:id="i-NHTnrgBcTLX9MhUGx1vMzd">
            Vänsterpartiet har under många år drivit förslaget om att införa
            ett statligt investeringsstöd för att stimulera ett ökat byggande
            av miljövänliga hyresrätter med rimliga hyror. Förslaget blev
            verklighet i och med budgetpropositionen för 2017. Vi har också
            drivit igenom ett tillskott på 300 miljoner kronor under 2017
            för att på kort sikt stimulera lösningar på studentbostadsbristen.
            Även Vänsterpartiets förslag om statliga topplån i nyproduktion
            av hyresrätter och studentlägenheter kommer att ses över. Att
            staten tar över delar av risken för att finansiera hyresrättsprojekt
            förväntas leda till en ökad attraktivitet för nybyggnation av
            hyresrätter.
          </p>
          <p xml:id="i-5K5V3UhWpAqZ6kTpWTpduo">
            Sveriges kommuner tar i dag väldigt olika stort ansvar för bostadsbyggandet.
            Kommunerna har i egenskap av planmyndighet, vid handläggning av
            ärenden om bygglov samt i sin roll som fastighetsägare stora möjligheter
            att underlätta och påskynda bostadsbyggandet.
          </p>
          <p xml:id="i-5T2Shn24GCUHsjUKLuynak">
            För att stimulera kommunal aktivitet är Vänsterpartiet och regeringen
            därför överens om att införa en byggbonus till kommuner som genom
            ett ökat byggande bidrar till att minska bostadsbristen. Kommunerna
            kan också söka statligt stöd för åtgärder för att avhjälpa föroreningsskador
            på mark där det finns förutsättningar för bostadsbyggande.
          </p>
          <p xml:id="i-7N6ymxAkWPgQQcsgv1FznY">
            För att underlätta för äldre på bostadsmarknaden, och för att
            bidra till en ökad rörlighet, har Vänsterpartiet och regeringen
            dessutom kommit överens om ett nytt investeringsstöd för bostäder
            till äldre. Sammantaget är det reformer som kan förväntas öka
            byggandet betydligt. Framför allt produktionen av hållbara hyresrätter
            som människor har råd att efterfråga. Men fler insatser behövs.
          </p>
          <head xml:id="i-Y2AxrhgVKoVH4rvXFPDpzy" type="h2">
            5.2 Fortsatt behov av politiskt ansvar
          </head>
          <p xml:id="i-83Lo5Govsn2Rhdejw5kZoQ">
            De ovan nämnda bostadspolitiska satsningarna är efterlängtade
            och välbehövliga. Bostadsbristen ska mötas med ett ökat bostadsbyggande,
            och genom att investera i nyproduktion av bostäder skapas dessutom
            många arbetstillfällen. På lite längre sikt kommer dessa investeringar
            att leda till att arbetsmarknaden fungerar bättre.
          </p>
          <p xml:id="i-98nybUGdGts4nEoU5f1C8B">
            Satsningarna gör dock skillnad redan nu. Byggandet är redan högre
            än på länge och beräknas att nå nya rekordnivåer 2017. Produktionen
            har inte varit så hög sedan miljonprogrammet. Boverket bedömer
            också att byggtakten för hyresrätter kommer att öka mer än för
            bostadsrätter. Under 2017 kommer stöd att beviljas för att bygga
            ungefär 10 000 lägenheter med rimliga hyror, varav 3 000 studentbostäder
            och 7 000 hyres­rätter.
          </p>
          <p xml:id="i-E1jRWa1xJwvAoWG91VkGXh">
            På initiativ från Vänsterpartiet har också riksdagen beslutat
            att hälften av alla nya bostäder ska vara hyresrätter.
          </p>
          <p xml:id="i-5bf5jKRtcuqgfFFxWjxru2">
            Vänsterpartiet menar att politiken har ett ansvar för att det
            byggs fler bostäder, men också för att rätt typ av bostäder byggs.
            Regeringen bör återkomma med en åtgärdsplan samt tidsplan för
            en mer jämlik balans mellan hyresrätt och bostadsrätt. Detta bör
            riksdagen ställa sig bakom och ge regeringen till känna.
          </p>
          <head xml:id="i-TzaqeXk4GqoEjM5W8co3G2" type="h2">
            5.3 Hållbar kvalitet vid nybyggnation
          </head>
          <p xml:id="i-7W9EhFxLQcnceS7uPj37qC">
            I bostadsbristens kölvatten skapas många följdproblem. När desperationen
            efter en egen bostad växer skapas en marknad för bostäder till
            varje pris. Det märks t.ex. genom de skenande priserna på bostadsrätter,
            men också genom bristfällig kvalitet och hållbarhet i nyproduktion.
          </p>
          <p xml:id="i-37LphcbCaqKLEiruCRLnuK">
            Bland annat Svenska Dagbladet har rapporterat om ett utbrett
            problem med dåligt materialval vid nybyggnation av bostadsrättsfastigheter.
            Det finns exempel på byggnader som går sönder efter bara några
            år, eftersom materialet inte håller måttet. Ett exempel är användningen
            av enstegstätning av fasader, vilket ger stora problem med mögel.
            Ytterligare ett exempel är då man bygger utan att uppfylla befintliga
            energikrav.
          </p>
          <p xml:id="i-46mXMRSzMNwe8F3K2EFV8d">
            Detta gör det särskilt svårt för bostadsköparen, som omöjligen
            kan förväntas ha kunskaper om tekniska lösningar. Det förvärras
            dessutom av att kring hälften av alla nya lägenheter byggs i jävsliknande
            situationer där producenten både beställer, bygger och kvalitetskontrollerar
            bostäderna. Detta skapar en rättsosäker situation.
          </p>
          <p xml:id="i-DCm5vCiCuaCRVoEg6KzJZj">
            En försvårande omständighet är den bostadsspekulation som förekommer
            där ägare på kort tid vill tjäna stora pengar. Det gynnar ett
            kortsiktigt byggande där någon annan blir ansvarig för de skador
            och problem som uppkommer.
          </p>
          <p xml:id="i-PBMNHgZsMtfZdocdSB2Ja3">
            Vinstmaximering i bostadsbyggande framför kvalitetssträvanden
            riskerar att leda till ett enormt resursslöseri. I stället bör
            de boendes intresse av långsiktig hållbarhet tas till vara på
            ett bättre sätt. Kortsiktig spekulation och vinstjakt står i direkt
            motsats till hållbar kvalitet och klimatsmarta bostäder.
          </p>
          <p xml:id="i-RXNKmv21ja8D1i5WqUNp4H">
            Regeringen bör återkomma med en översyn av lämpliga åtgärder
            för att säkerställa långsiktig hållbarhet och att köparens intresse
            över tid tas till vara vid nybyggnation. Detta bör riksdagen ställa
            sig bakom och ge regeringen till känna.
          </p>
          <p xml:id="i-4HTNmBSAQsWNkFDPbRZcUZ">
            Vänsterpartiet värnar en bostadsmarknad med en hög grad av tillgängliga
            bostäder. Vi vill att alla människor ska ha möjlighet att efterfråga
            olika typer av bostäder, oavsett ålder eller eventuella funktionsnedsättningar.
            För att ett bostadsbestånd ska vara flexibelt och kunna möta den
            demografiska utvecklingen med allt fler äldre är det viktigt att
            man inte redan vid nybyggnation bygger in kommande tillgänglighets­problem.
            Vi vill därför stryka under den satsning på forskning och innovation
            om tillgänglighetsdesign där Vänsterpartiet och regeringen tidigare
            har kommit överens om ökade anslag till Vinnova.
          </p>
          <head xml:id="i-9tkjwXYpEBj5XzGUv7P1NK" type="h3">
            5.3.1 Kontroller vid nybyggnation ska vara oberoende av byggherren
          </head>
          <p xml:id="i-VuzLebDo4K2nVMWtQmANPd">
            I dag krävs ingen oberoende inspektion vid nybyggnation. Ansvaret
            för att byggreglerna följs ligger i stället hos byggherren. Efter
            ansökan om bygglov är det upp till byggherren att dokumentera
            hur ställda krav gällande byggnadens tekniska egenskaper uppfylls.
            Till detta ska också en kontrollplan göras där det framgår vilka
            kontroller som ska göras och vilka rapporter som ska lämnas till
            byggnadsnämnden. Byggherren och byggnadsnämnden går sedan igenom
            kontrollplanen och andra handlingar i det tekniska samrådet. Även
            om byggnadsnämnden kan kräva ytterligare kontroller eller bedömning
            av en tredje part ligger ett alltför stort ansvar på byggherren
            att bedöma sig själv. Det är en minst sagt jävig situation. Den
            utredning som just nu ser över plan- och bygglagen (dir. 2017:22)
            har bl.a. till uppgift att utvärdera hur bestämmelserna om kontroll
            tillämpas och att lämna förslag till förändringar om så krävs.
          </p>
          <p xml:id="i-2sCPKmea1uZD5yCSEyEHPy">
            Vänsterpartiet menar att det är tydligt att den egenkontroll
            som i dag krävs inte är tillräcklig. Att kommunerna ska stå för
            motsvarande kontroller riskerar dock att bli en kostsam historia.
            Det bör därför utredas om kostnaden för sådana kontroller kan
            åläggas byggherren. Kommunerna bör få en mer proaktiv roll vad
            gäller kontroller av nybyggnation. Detta bör riksdagen ställa
            sig bakom och ge regeringen till känna.
          </p>
          <p xml:id="i-SqWtasqS3vYWQhHQ1FLL3x">
            Regeringen bör också utreda möjligheterna för ett system där
            byggherren står för kostnaden av kontrollerna, men där kommunerna
            åläggs ansvar för att tillhandahålla kontrollanter oberoende av
            byggherren. Detta bör riksdagen ställa sig bakom och ge regeringen
            till känna.
          </p>
          <head xml:id="i-GDWaMeQg8aW1KGPkkRKywx" type="h1">
            6 Pressa byggpriserna
          </head>
          <p xml:id="i-UxZXSMoJL9qqD4Fff6CKfz">
            Sverige har högst byggpriser i hela EU. Höga produktionskostnader
            pekas ofta ut som en viktig faktor som hindrar bostadsbyggandet.
            Men flera faktorer verkar fördyrande på byggandet. Den bristande
            konkurrensen i byggsektorn liksom skattesubventioner i form av
            ROT- och ränteavdrag samt den avskaffade fastighetsskatten underblåser
            en brant prisutveckling uppåt. Att sänka byggpriserna är en viktig
            fråga för att kunna öka byggtakten. Mer mark blir lönsam att bebygga
            om produktionspriserna pressas ned. Vänsterpartiets och regeringens
            investeringsstöd för hyresrätter med tydliga riktlinjer för hyressättningen
            ska också ses i detta sammanhang.
          </p>
          <p xml:id="i-R6cevc4hym6fJKiXfd6QfJ">
            Det har länge varit uppenbart att konkurrensen i byggbranschen
            inte fungerar som den ska. Byggsektorn präglas av en oligopolliknande
            struktur både inom själva byggandet och vad gäller byggmaterialbranschen.
            Av LO-rapporten Bostadsbrist och arbetsmarknad från 2014 framgår
            att byggföretagen gör goda vinster, trots ökade bygg- och markkostnader.
            Kostnaderna förs vidare till konsumenterna med konsekvensen att
            vi får dyra bostäder. I rapporten framhålls tillgången på kapital
            för byggföretag som ett hinder för ökad konkurrens. Det finns
            kapital för att bygga, men bankerna tar själva en liten risk och
            kräver omfattande tillgångar av byggherren. Sådana krav riskerar
            att stänga ute mindre byggherrar som saknar egna ekonomiska tillgångar
            i tillräcklig omfattning.
          </p>
          <p xml:id="i-TArN5gbfhtEapL1rvsiXGg">
            Vänsterpartiets förslag om att införa ett statligt topplån, där
            staten tar över delar av risken för att finansiera byggande av
            hyresrätter, ska ses i detta sammanhang. Det skulle möjliggöra
            för mindre byggherrar, som i dag saknar egna ekonomiska tillgångar
            i tillräcklig omfattning, att komma in på marknaden, vilket i
            sin tur skulle öka konkurrensen. På Vänsterpartiets initiativ
            är ett system med statliga topplån just nu föremål för en statlig
            utredning (dir. 2017:1). Utredningen presenterar sitt betänkande
            i november 2017.
          </p>
          <p xml:id="i-W3pKptqDAGuQqxsMDCSTYx">
            I december 2015 presenterade den statliga utredningen om bättre
            konkurrens för ökat bostadsbyggande sitt betänkande (SOU 2015:105).
            Utredningen konstaterar att bostadsbyggandet över tid har präglats
            av ökade byggkostnader och låg produktivitetsutveckling, vilket
            tyder på svag konkurrens i byggbranschen (SOU 2015:105, s. 66).
            I betänkandet presenteras ett flertal bedömningar och förslag
            i syfte att förbättra konkurrensen i byggsektorn. Vänsterpartiet
            anser att flera av dessa är intressanta och värda att gå vidare
            med.
          </p>
          <p xml:id="i-PMYMThgYNR6NqqwBoYdDG5">
            Om vi ska klara av att bygga alla de bostäder som behövs måste
            byggpriserna pressas och konkurrensen på byggmarknaden öka. Det
            ska dock inte ske till priset av vare sig sänkt kvalitet på de
            bostäder som byggs eller sänkta löner för dem som arbetar i byggbranschen.
            Sabo har med sina s.k. kombohus visat att det går att bygga prispressade
            bostäder utan att ge avkall på kvalitet eller sänka löner. Vänsterpartiet
            anser, i likhet med Sabo, att denna form av industriellt bostadsbyggande
            är viktigt för att pressa ned EU:s högsta byggpriser och öka konkurrensen
            i byggbranschen.
          </p>
          <head xml:id="i-152XKi6VDMAPkyvzdrTXx" type="h1">
            7 Ett statligt byggbolag
          </head>
          <p xml:id="i-UJqoy7idhy6n4jEQBmE4Xv">
            Att fyra bostadsjättar kontrollerar bostadsmarknaden innebär
            inte bara svårigheter för mindre aktörer. Genom höga vinstmarginaler
            på uppemot 20 procent pressas både bostadspriser och hyror uppåt.
            Flera aktörer, däribland Sabo, har uttryckt en oro för att det
            inte bara påverkar bostadsbyggandet, utan också samhällsbyggandet
            i stort och i förlängningen svensk konkurrenskraft.
          </p>
          <p xml:id="i-ChYuqMLD4R9nXMd3Yztrb8">
            Det är tydligt att det behövs åtgärder för att sätta tryck på
            byggbolagen att öka produktiviteten. Vänsterpartiet vill se ett
            statligt byggbolag med uppgift att bygga lägenheter, främst hyresrätter,
            som alla ska ha råd att efterfråga. Bolaget ska vara affärsdrivande
            men ha måttliga avkastningskrav.
          </p>
          <p xml:id="i-2nWsJR5r1QTBisRYhFq98E">
            Ett statligt byggbolag skulle både ge en bättre möjlighet till
            politisk styrning och säkra långsiktigheten i samhällsbyggandet.
            I dag styr konjunkturen byggandet, men en statlig aktör skulle
            kunna säkerställa en jämnare byggtakt, vilket i förlängningen
            är positivt även för andra inom byggbranschen.
          </p>
          <p xml:id="i-RdAcGp6jDxtuVNde4mVuyS">
            Ett statligt byggbolag kan också ta regionala hänsyn och agera
            på ett sätt som gynnar hela landet. Det skulle t.ex. kunna satsa
            på områden som andra byggbolag bedömer som riskabla, exempelvis
            mindre landsbygdskommuner. Regeringen bör därför se över hur ett
            statligt byggbolag med uppgift att bygga lägenheter, främst hyresrätter,
            som alla ska ha råd att efterfråga kan upprättas. Detta bör riksdagen
            ställa sig bakom och ge regeringen till känna.
          </p>
          <head xml:id="i-WUHK2Cr14c5JWS2TaZshDU" type="h1">
            8 Ge kommunerna en mer offensiv roll
          </head>
          <p xml:id="i-FfetW5ry8a4L7tnYvMAwqy">
            Kommunerna har en viktig roll när det gäller att öka bostadsbyggandet.
            Det är bl.a. kommunerna som tar fram detaljplaner som anger hur
            områden ska bebyggas. Ska det byggas fler bostäder behöver planberedskapen
            vara god. För att öka bostadsbyggandet bör kommunerna ges en mer
            offensiv och styrande roll.
          </p>
          <head xml:id="i-GaN7mWgLd24J1R3ERzdRcc" type="h2">
            8.1 Markpolitiken – ett viktigt verktyg för kommunerna
          </head>
          <p xml:id="i-WFMqaJXRXnaP2Lv8cnBsVC">
            Ett av kommunernas viktigaste verktyg för ett offensivt bostadsbyggande
            är markpolitiken. En förutsättning för att genomföra viktiga samhällsbyggnadsåtgärder
            är att kommunen också äger exploaterbar mark. I kommuner som blir
            beroende av enskilda markägares goda vilja att planlägga och därefter
            bygga riskerar bostads­byggandet att bli ojämnt, oberäkneligt
            och otillräckligt. Kommunernas möjlighet att förvärva attraktiv
            byggmark har dock minskat efter att den borgerliga regeringen
            avskaffade förköpslagen år 2010. Förköpslagen innebar att kommunen
            hade förköpsrätt till en fastighet vid en överlåtelse som uppfyllde
            de kriterier som lagen uppställde. Lagen var ett viktigt redskap
            för kommunernas fysiska planering, tätbebyggelse­utveckling och
            ett stöd för fler exploateringsavtal. Det bör därför införas en
            ny förköpslag. Detta bör riksdagen ställa sig bakom och ge regeringen
            till känna.
          </p>
          <p xml:id="i-V2fYoEhmZpb4Ge33evwXAx">
            Dagens bostadsbrist driver upp priserna på mark. Detta har fått
            till följd att byggherrar som av kommunen har fått tillgång till
            planlagd mark i syfte att bygga på den, låter bli att bygga eftersom
            man förväntar sig fortsatt stigande markpriser och högre avkastning
            på sin investering längre fram. Detta har bl.a. bekräftats av
            Dagens Nyheters granskning 2016. Enligt granskningen, som omfattade
            omkring 25 000 bostäder i lägenhetshus som byggdes klart 2015,
            är detta en viktig anledning till att det byggs för lite och för
            sakta (DN 2016-07-31). Att hålla på mark på det här sättet innebär
            att byggbar mark inte blir bebyggd trots att det finns ett stort
            behov. Vänsterpartiet kan inte acceptera en ordning där byggherrarnas
            fördröjande vinstupplägg tillåts styra bostadsutbudet samtidigt
            som det råder bostadsbrist i stora delar av landet.
          </p>
          <p xml:id="i-2LduexsASMhwxikpgiyLUP">
            För att komma till rätta med detta problem har Vänsterpartiet
            tidigare lagt fram förslag till riksdagen om att kommunerna bör
            ges ökade möjligheter att återta en byggherres markanvisning i
            syfte att få tillgång till byggbar mark (motion 2015/16:373).
            Det är därför mycket positivt att vi och regeringen har kommit
            överens om att kommunerna bör ges utökade möjligheter att sätta
            press på byggherrar som håller på färdigplanerad mark. I juni
            tillsattes Nooshi Dadgostar, riksdagsledamot för Vänsterpartiet,
            som särskild utredare för att säkerställa att befintliga byggrätter
            i landets kommuner tas i anspråk och bebyggs (dir. 2017:74). Utredningen
            ska presenteras våren 2018. Vi förutsätter att regeringen därefter
            kommer att vidta åtgärder i enlighet med utredningens uppdrag.
          </p>
          <head xml:id="i-VeeE44nPrEa9u3U175CWNq" type="h1">
            9 Bättre planering för fler bostäder
          </head>
          <p xml:id="i-ALmGx6vZ7r7hHH4zdj5FkP">
            Människors möjligheter att välja hur de vill bo bör stärkas.
            Det är därför angeläget att kommunerna genom en aktiv politik
            bidrar till ett varierat utbud av bostäder och upplåtelseformer.
            På så vis förbättras möjligheterna för den enskilde att få ett
            bra och ändamålsenligt boende. De regler som styr planering och
            byggande måste vara förutsägbara, enhetliga och fylla sitt syfte.
            Reglerna finns till för att skydda människor från dåliga bostadsförhållanden
            samtidigt som utveckling, kvalitet och långsiktig hållbarhet ska
            stimuleras.
          </p>
          <p xml:id="i-CVH1fS9fup43qpp3mX8Zgn">
            Ett problem som påverkar kommunernas möjlighet att bedriva ett
            sådant aktivt arbete är att de kommunala plankontoren i många
            fall är underbemannade. Med hjälp av det stöd till kommuner som
            Vänsterpartiet och regeringen är överens om finns dock goda möjligheter
            att förbättra detta.
          </p>
          <p xml:id="i-J1SvVKC8T9w6GpN6ejf6tw">
            En konkret åtgärd för att styra att det byggs bostäder som människor
            efterfrågar kan också vara att förändra plan- och bygglagen så
            att kommunerna ges möjlighet att föreskriva en viss upplåtelseform
            i detaljplan. Förutsättningarna för att använda översiktsplaner
            på motsvarande sätt bör också ses över. Regeringen har tillsatt
            en särskild utredare som ska se över och lämna förslag på hur
            översiktsplaneringen kan utvecklas. Utredningen ska lämna sitt
            slutbetänkande i november 2018, och vi avvaktar därför kommande
            förslag.
          </p>
          <p xml:id="i-TRTskwCfs6L2tSJCW9a6v2">
            Den nuvarande plan- och bygglagen (PBL) trädde i kraft 2011.
            Under ett flertal år har återkommande förändringar i lagen orsakat
            fördröjningar i arbetet då tillämpning ska implementeras och rättsprocesser
            fastställa ny praxis. PBL behöver vara ett transparent regelverk
            som både innebär förutsägbara och långsiktiga regler som alla
            aktörer kan lita på och att medborgerligt inflytande, demokrati,
            miljöhänsyn och insyn måste värnas.
          </p>
          <p xml:id="i-MRwd6v3ZrALMRSGZPgTrZ3">
            I februari 2017 tillsatte regeringen en kommitté som har i uppdrag
            att genomföra en systematisk och grundlig översyn av utvalda kapitel
            i plan- och bygglagen, plan- och byggförordningen, Boverkets byggregler
            och föreskrifter (dir. 2017:22). Även regelverkets ändamålsenlighet,
            effektivitet och omfattning ska utredas. Syftet är att modernisera
            regelverken och gynna ökad konkurrens och ökat bostadsbyggande.
            Uppdraget ska slutredovisas i december 2019. Vänsterpartiet kommer
            att följa kommitténs arbete och har därför anledning att löpande
            återkomma till aviserade delbetänkanden.
          </p>
          <head xml:id="i-HD1yyn5adnCRdZdCLT8HEG" type="h2">
            9.1 Regionalt perspektiv i planeringen
          </head>
          <p xml:id="i-5keFnXyYM6Li8aFddC441C">
            Att ha ett regionalt perspektiv i planeringen är på många platser
            i landet av yttersta vikt för att skapa balans i bostadsbyggandet.
            En regions näringslivsutveckling och infrastruktur hänger ofta
            ihop, och i takt med att arbetsmarknadsregioner utökas och kommunikationer
            förbättras så följer inte heller bostadsmarknaden nödvändigtvis
            kommungränserna. I Stockholmsregionen har det t.ex. visat sig
            att den generella byggtakten i länets sex rikaste kommuner under
            flera år varit mycket låg. Dessutom har nybyggnationen till största
            del bestått av villor och bostadsrätter. Andelen hyresrätter är
            försvinnande liten. Danderyd, Täby, Lidingö, Vaxholm, Nacka och
            Sollentuna är kommuner som varken tar ansvar för den bostadsbrist
            som finns bland ungdomar i den egna kommunen eller för den regionala
            bostadsbrist som omfattar hela länet.
          </p>
          <p xml:id="i-9KqrcFUQtqqsqihtv6od9K">
            Men inte bara i storstadsregionerna, utan också i kommuner med
            vikande befolkningsunderlag kan det vara viktigt att ta hänsyn
            till ett mellankommunalt eller regionalt perspektiv med avseende
            på bostadsförsörjningen.
          </p>
          <p xml:id="i-WNhYp5ddMGxitMf4jiBWxh">
            Trots detta har Sverige i dag ett mycket decentraliserat planeringssystem
            som bygger på kommunernas självstyre. Förutom att vissa kommuner
            i en region tar större ansvar än andra för bostadsbyggandet så
            finns det problem t.ex. med att kollektivtrafik inte byggs ut
            i den utsträckning som krävs i samband med bygge av nya bostadsområden.
            Mot bakgrund av detta hade Vänsterpartiet förhoppningar om att
            Bostadsplaneringskommitténs slutbetänkande, En ny regional planering
            – ökad samordning och bättre bostadsförsörjning (SOU 2015:59),
            skulle innehålla skarpa och konkreta förslag på hur den regionala
            nivån för fysisk planering kan stärkas. Dagens regionplan i PBL
            är enligt Vänsterpartiets uppfattning inte tillräcklig.
          </p>
          <p xml:id="i-CXJ4z2A3WvUUC5ZWWDDNvB">
            Bostadsplaneringskommitténs arbete är gediget, och det kunskapsunderlag
            som tagits fram ligger till grund för en politisk samstämmighet
            kring dagens problembild. Även de tre huvudförslagen om ökad samordning
            mellan olika sektorer, en regional fysisk planering och en nationell
            strategi för fysisk planering och bostadsförsörjning är rimliga.
            Dessvärre är de inte tillräckliga för att få effekt på byggandet
            i landets storstadsregioner, och vi hade gärna sett att kommittén
            hade gått längre. Det gäller främst förslaget om regional planering.
            Vänsterpartiet föreslår att det införs en regional fysisk planeringsnivå
            som bör ha en mer styrande och bindande påverkan på den kommunala
            planläggningen än det som Bostadsplaneringskommittén föreslagit.
            Den regionala nivån bör kunna styra hur stort antal bostäder som
            varje kommun ska uppföra, antingen själva eller genom annan markägare
            eller bostadsexploatör.
          </p>
          <p xml:id="i-6reTRhoydpk6GJTH3YMDGn">
            En regional nivå för fysisk planering bör införas. Detta bör
            riksdagen ställa sig bakom och ge regeringen till känna.
          </p>
          <head xml:id="i-LZKDzBD8p3jLGE9jTkA6ka" type="h1">
            10 Ökat byggande på landsbygden
          </head>
          <p xml:id="i-3gz5gJ14zsz9hFssfFBLN5">
            Sverige har stora och växande regionala skillnader. Ojämlikheten
            syns på kartor – på Sverigekartan och på stadsbusskartan. Pengarna
            finns i centrum, i de stora städerna och i stadskärnorna. Samtidigt
            lämnas landsbygden, bruksorterna och arbetarstadsdelarna efter.
            Av de tio rikaste kommunerna i Sverige finns åtta i Stockholms
            län. Alla de tio fattigaste ligger på landsbygden. Det är ett
            svek mot stora delar av Sverige. När marknadskrafterna får fritt
            spelrum stänger butiker, och jobb försvinner. Resultatet blir
            att resurserna samlas i städerna och i centrumen. Det gäller inte
            minst bostads­marknaden.
          </p>
          <p xml:id="i-Kr5Ta97De811RMHFXkhcUz">
            Vänsterpartiet vill att bostadsbyggandet ska öka, även på landsbygden,
            och vi vill att såväl staten som kommunerna tar ett tydligt ansvar
            för att så sker. Människor ska ha både rätten och möjligheten
            att bo var man själv önskar i Sverige. Livskraftiga och ekonomiskt
            starka allmännyttiga bostadsbolag är grundläggande för att klara
            bostadsförsörjningen men också för möjligheten att föra en social
            bostadspolitik.
          </p>
          <p xml:id="i-VKqRh259YJ44kzaoYaZjkT">
            Regeringen har tillsatt en särskild utredare för att se över
            en förbättrad bostadsfinansiering på landsbygden. Utredningen
            presenterar sitt förslag i november och ska bl.a. se över Landsbygdskommitténs
            förslag om s.k. landsbygdslån. Utredningen presenterar sitt förslag
            i november och vi avvaktar därför kommande förslag.
          </p>
          <p xml:id="i-B22Dej2opDQBL1bxVB8f1n">
            Våra förslag om statliga topplån och ett statligt byggbolag ska
            också ses som viktiga reformer för att öka byggandet på landsbygden.
          </p>
          <p xml:id="i-TLc43ikZiyhPxXwXdkTdNL">
            Se även vår motion En förbättrad landsbygdspolitik (2017/18:2941).
          </p>
          <head xml:id="i-4uLW8N7xXxNnG8PsWyCvBF" type="h2">
            10.1 Lokala sparbanker
          </head>
          <p xml:id="i-wHRsCvxH1C1AvgkMNwTcq">
            Finansieringsfrågan är central för att kunna bygga fler bostäder.
            På landsbygden kan det vara en av de stora svårigheterna. De lokala
            sparbankerna fyller en viktig funktion. Deras förankring i lokalsamhället
            innebär att de har goda kunskaper om det samhälle, de företag
            och de människor som finns och verkar där. De kan också antas
            gynna lokalt förankrade projekt och affärsidéer, såsom bostadsbyggande,
            i högre utsträckning.
          </p>
          <p xml:id="i-YHWhURZii6tNXqwuViEShk">
            En förutsättning för att de lokala sparbankerna ska kunna utvecklas
            är dock att de har möjlighet att konkurrera på samma villkor som
            de stora affärsbankerna. Det kan de inte i dag. Vänsterpartiet
            vill stärka de lokala sparbankernas möjligheter att konkurrera
            med storbankerna och bidra till utvecklingen av det lokala näringslivet.
            Därför behövs lag- och regeländringar och även stöd till uppstart
            av nya sparbanker. Därutöver behöver sparbankerna ges bättre möjligheter
            att stärka sin kapitalbas. Som ett led i att bredda bankkonkurrensen
            och ge människor större möjlighet att välja alternativ till de
            stora affärsbankerna verkar Vänsterpartiet för utökade möjligheter
            till statliga kreditgarantier. De lokala sparbankernas möjligheter
            att konkurrera med storbankerna och bidra till utvecklingen av
            det lokala näringslivet behöver stärkas.
          </p>
          <head xml:id="i-Kunab32tnS2LQ1RKaE4aBU" type="h2">
            10.2 Nedskrivningsreglerna
          </head>
          <p xml:id="i-L2GbLDEpopXjSuR11jLmdj">
            Parallellt med bostadsbristen finns kommuner där befolkningen
            minskar. I vissa av dessa har en avveckling av bostäder varit
            nödvändig, något som har fått många negativa konsekvenser, inklusive
            hårda ekonomiska smällar för de enskilda kommunerna. En samordnad
            bostadspolitisk strategi för landsbygd och mindre orter är nödvändig
            för att komma till rätta med problem som specifikt drabbar glest
            befolkade regioner.
          </p>
          <p xml:id="i-K8zj8eYG4zRXYHYcHLZVBo">
            I många landsbygdskommuner leder de höga byggpriserna till att
            produktions­kostnaderna är högre än det marknadsvärde som nya
            hus får. Detta leder till krav på omfattande nedskrivningar, vilket
            påverkar bostadsföretagets ekonomi negativt. Det är många gånger
            onödigt då husen byggs för att förvaltas över tid, inte säljas
            vidare. Nedskrivningsreglerna behöver därför förändras så att
            fler hyresbostäder byggs i landsbygdskommuner. Detta bör riksdagen
            ställa sig bakom och ge regeringen till känna.
          </p>
          <head xml:id="i-9bJ7s9Eh1HJ618AvYpwkVH" type="h1">
            11 Värna och utveckla allmännyttans ställning
          </head>
          <p xml:id="i-SvqsPutH2WmqfpDNChKREP">
            De kommunala bostadsföretagen, allmännyttan, äger i dag drygt
            800 000 lägenheter. Allmännyttan har länge haft en särställning
            på den svenska bostadsmarknaden och är sedan många år en viktig
            del av välfärdssamhället. Allmännyttan ägs av medborgarna gemensamt
            och har till uppgift att tillhandahålla hållbara och prisvärda
            bostäder för alla. De allmännyttiga bostadsföretagen har över
            tid tagit ett stort samhällsansvar i rollen som bostadsbyggare,
            förvaltare och utvecklare av bostadsområden.
          </p>
          <p xml:id="i-DboDKM1QP1CfUduMFKiFi2">
            Under den borgerliga regeringen förändrades allmännyttans förutsättningar.
            2011 infördes lagen (2010:879) om allmännyttiga kommunala aktiebolag
            (allbolagen). Lagen innebär att allmännyttan ska kombinera affärsmässighet
            med samhällsansvar. Samtidigt ändrades hyreslagstiftningen – allmännyttan
            sätter inte längre taket för hyrorna på orten.
          </p>
          <p xml:id="i-Wm7MvRxuG38smdQwd2gUwR">
            Vänsterpartiet värnar allmännyttans roll och framtid. En stark
            allmännytta är avgörande för en social bostadspolitik och för
            att klara bostadsförsörjningen. I egenskap av demokratiskt ägda
            företag ska de verka för allmännyttiga mål. För att värna och
            utveckla allmännyttans ställning föreslår vi ett antal åtgärder.
          </p>
          <head xml:id="i-4e9Mx6DTvgLU8zySDv5iD7" type="h2">
            11.1 Fler allmännyttiga bostadsbolag i kommunerna
          </head>
          <p xml:id="i-Ezf3RrJT3UuBQ9ofa3Wwgt">
            De höga byggpriserna är ett av skälen till att det inte byggs
            tillräckligt mycket, trots en omfattande bostadsbrist. De allmännyttiga
            bostadsbolagen har en viktig roll att spela när det gäller att
            pressa ned de höga byggpriserna i syfte att bygga mer. De har
            kapaciteten att utmana de privata byggherrarna på orten. Ett bra
            exempel på detta är Sabos upphandlingar av tidigare nämnda kombohus
            där byggbranschen har sporrats att bygga allmännyttiga bostäder
            till en viss maxkostnad per kvadratmeter boarea. Kombohusen finns
            i flera olika utföranden och har ett fast pris som ligger cirka
            25 procent under marknadspris. Hittills har kombohus uppförts
            i omkring 75 kommuner runt om i landet, exempelvis i Trelleborg,
            Östersund och Umeå. Ett annat bra exempel är Svenska Bostäders
            byggande av flyttbara modulhus med hyresrätter för unga vuxna,
            s.k. snabba hus, i södra Stockholm.
          </p>
          <p xml:id="i-6ztckmfBrpJMAPRLLHm2qe">
            För att bra och billigt byggande ska kunna bli verklighet på
            fler ställen bör det i varje kommun finnas minst ett allmännyttigt
            bostadsbolag eller att behovet uppfylls genom regional samverkan.
            I syfte att uppnå detta bör de kommuner som i dag saknar ett allmännyttigt
            bostadsbolag ha ansvar för att ett sådant på sikt byggs upp i
            kommunen. Det bör finnas minst ett allmännyttigt bostadsbolag
            i varje kommun, och regeringen bör återkomma med förslag kring
            hur detta ska genomföras. Detta bör riksdagen ställa sig bakom
            och ge regeringen till känna.
          </p>
          <head xml:id="i-BAkhcnWu3qvd9FREcn5mgY" type="h2">
            11.2 Behåll de allmännyttiga hyresrätterna
          </head>
          <p xml:id="i-V1u1wTj8WTZbcFkmDLJiYg">
            Under 2016 satte kommunerna rekord i att sälja allmännyttiga
            bostäder. Nära 14 800 lägenheter såldes enligt tidningen Dagens
            Samhälle. En av anledningarna är att få in mer pengar för nybyggnation.
            Men byggandet motsvarar inte avyttringen. Som regel kan man tala
            om att för varje ny bostad som byggs så säljs två.
          </p>
          <p xml:id="i-2jATaZg8ambxnCX8N6CxVs">
            Ett sätt att motverka detta är Vänsterpartiets förslag om att
            staten ska ta över delar av risken för hyresrättens finansiering
            genom att erbjuda topplån som ersätter större delen av det egna
            kapitalet.
          </p>
          <p xml:id="i-JvqEWU4xMz2cPVeEEsrnn6">
            Det är viktigt att kommunerna stärker sina bostadsföretag och
            utvecklar möjligheterna att tillhandahålla bra bostäder till kommunens
            invånare till rimliga hyror och enligt bruksvärdesprinciper. Utifrån
            ett mer regionalt och nationellt perspektiv måste det kunna säkerställas
            att det sammantaget finns tillräckligt stor andel allmännyttiga
            bostäder.
          </p>
          <p xml:id="i-F7FGo2Ehd8oZB25fHcfTrS">
            Det bör införas ett förfarande där det krävs tillstånd från länsstyrelsen
            vid försäljning av bostäder ägda av kommunala bolag. Detta bör
            riksdagen ställa sig bakom och ge regeringen till känna.
          </p>
          <p xml:id="i-CbfhNWefHk1eFaRxT7hfPA">
            I dag kan kommuner avyttra sina allmännyttiga lägenheter genom
            bestånds­försäljning till privata hyreshyresvärdar samt genom
            ombildning till bostadsrätt. Beståndsförsäljning sker allt som
            oftast för att kapitalisera i syfte att investera i upprustning
            och nyproduktion. Vid ombildning av allmännyttiga lägenheter till
            bostadsrätt säljs lägenheten många gånger till långt under marknadspris,
            ofta till bokfört värde, vilket skapar starka incitament för hyresgästen
            att bidra till ombildningen.
          </p>
          <p xml:id="i-9jXeh2imNmBY4VqrK3mqbJ">
            Ombildning till bostadsrätt, inte minst i Stockholmsområdet,
            har kraftigt minskat andelen hyresrätter samtidigt som behovet
            av hyresrätter är större än på lång tid. Förra året beslutade
            t.ex. kommunala Sollentunahem att sälja 2 000 hyreslägenheter.
            För att komma till rätta med det föreslår Vänsterpartiet ett tioårigt
            moratorium för ombildningar av allmännyttiga hyresrätter till
            bostadsrätt. Under denna period ska inga ombildningar från hyresrätt
            till bostadsrätt ske.
          </p>
          <p xml:id="i-E59d1yhsu43RQmGTPZQZVa">
            Det bör införas ett tioårigt moratorium för ombildningar av allmännyttiga
            hyresrätter till bostadsrätt. Detta bör riksdagen ställa sig bakom
            och ge regeringen till känna.
          </p>
          <head xml:id="i-KFxc2e8K639TBxsHyk3zby" type="h2">
            11.3 Förhindra olovliga värdeöverföringar från allmännyttiga
            bostadsbolag
          </head>
          <p xml:id="i-TkfTtM8umsZm96NpbTpZZV">
            De allmännyttiga bostadsbolagens syfte är att vara bostadsförsörjare
            och uppfylla kommunernas bostadsförsörjningsansvar. Deras uppgift
            är inte att generera vinst åt ägarna eller att tillföra resurser
            till de kommunala budgetarna. Om kommunerna behöver förstärka
            sina ekonomier bör samtliga kommuninvånare vara med och bidra,
            inte bara de allmännyttiga bolagens hyresgäster.
          </p>
          <p xml:id="i-AKtNEGRfDruZK4AL8KmDNq">
            Lagen (2010:879) om allmännyttiga kommunala bostadsaktiebolag
            (allbolagen) begränsar i viss mån kommunernas möjligheter att
            ta ut pengar från sina bostadsbolag och använda dem till andra
            verksamheter. Trots detta finns det flera exempel där kommuner
            beslutat att ta pengar från de allmännyttiga bolagen i syfte att
            använda resurserna i kommunens verksamheter.
          </p>
          <p xml:id="i-pnK3cdFrTX19yw2RYbp4C">
            Boverket sammanställer årligen de allmännyttiga bostadsbolagens
            värdeöverföringar. I den senaste rapporten för 2015 konstateras
            att 12 allmännyttiga bolag, motsvarande 5 procent av de allmännyttiga
            bolagen, har lämnat en för hög andel av sin vinst till kommunen,
            vilket är i strid med lagen om s.k. olovliga värdeöverföringar.
            Det är också något högre än föregående år. Siffrorna är dock inte
            unika, och värdeöverföringar utöver tillåtet belopp brukar ligga
            runt 3–5 procent (Boverket: Rapport 2017:9).
          </p>
          <p xml:id="i-LN79deQDSZweWkNXur3iZa">
            I dagsläget finns ingen rättslig möjlighet för kommuninvånare
            eller hyresgäster i allmännyttiga bolag att förhindra en olovlig
            värdeöverföring från de kommunala bostadsbolagen. Transaktioner
            inom en koncern är inte möjliga att överpröva. I förarbetena till
            allbolagen diskuterades problematiken med att det saknas ett sanktionssystem
            för att säkerställa efterlevnaden av reglerna (prop. 2009/10:185
            s. 79). Lagstiftaren har sedan dess uppmärksammat problemet med
            att det inte finns någon överprövningsmöjlighet och har därför
            infört en uppsiktsplikt i kommunallagen som stadgar att kommunstyrelsen
            ska pröva om den verksamhet som det allmännyttiga bolaget har
            bedrivit under föregående kalenderår har varit förenlig med det
            fastställda kommunala ändamålet och utförts inom ramen för de
            kommunala befogenheterna (6 kap. 1 a § kommunallagen [1990:900]).
            Den nya lagstiftningen har dock inte inneburit någon reell möjlighet
            för kommuninvånare och hyresgäster att angripa olovliga värdeöverföringar
            från allmännyttiga bostadsbolag.
          </p>
          <p xml:id="i-DqBz6B37wy66qoWseqLXCx">
            Konsekvensen av detta blir att det är fullt möjligt för kommunala
            bolag att genomföra olovliga värdeöverföringar i strid mot gällande
            rätt. Det går med nuvarande lagstiftning inte att vidta någon
            sanktion trots att Boverket år efter år uppmärksammar att olovliga
            värdeöverföringar förekommer. Det är inte rimligt att hyresgäster
            i kommunala bostadsbolag på detta sätt får bidra mer till kommunens
            verksamheter än vad övriga kommuninvånare får.
          </p>
          <p xml:id="i-Pj6wVWhvkoRsCM2psmNmim">
            För att komma till rätta med de problem som redovisats ovan föreslår
            Vänsterpartiet tre åtgärder.
          </p>
          <p xml:id="i-EW2CaMoirZ8YYzN9BKZfPj">
            För det första bör den generösa undantagsklausul som finns i
            lagen om allmännyttiga kommunala bostadsaktiebolag tas bort. Det
            är inte rimligt att det bara är hyresgästerna i kommunens allmännytta
            som ska ansvara för centrala kommunala uppgifter såsom främjandet
            av integration och social sammanhållning.
          </p>
          <p xml:id="i-QTtVP3R1ioNXtZJQVntkHD">
            5 § lagen (2010:879) om allmännyttiga kommunala bostadsaktiebolag
            bör tas bort. Detta bör riksdagen ställa sig bakom och ge regeringen
            till känna.
          </p>
          <p xml:id="i-Gy6aKXbvxY27YaABTiWBUL">
            För det andra bör kommunerna åläggas att tydligare redogöra för
            vilka ändamål värdeöverföringen har gått till. Detta för att säkerställa
            att den är korrekt genomförd.
          </p>
          <p xml:id="i-4nGFKbQxabBTUkmBkuTGCY">
            Detta bör riksdagen ställa sig bakom och ge regeringen till känna.
          </p>
          <p xml:id="i-SAMfc1qWL6aYptxxcGaLTk">
            För det tredje bör kommunen, i det fall en olovlig värdeöverföring
            genomförts, åläggas att betala tillbaka summan motsvarande den
            olovliga delen till det kommunala bostadsbolaget.
          </p>
          <p xml:id="i-6SpmMnhs1A3LYdBiakZe98">
            Det bör införas en regel i lagen (2010:879) om allmännyttiga
            kommunala bostadsaktiebolag som säkerställer att olovliga värdeöverföringar
            från allmännyttiga bostadsbolag återbetalas till det kommunala
            bostadsbolaget. Detta bör riksdagen ställa sig bakom och ge regeringen
            till känna.
          </p>
          <head xml:id="i-2q3CSq2eYfQcXpqcX9UHGY" type="h1">
            12 Ett klimatsmart boende
          </head>
          <p xml:id="i-VAfaswix2bSoPmYTfxBxmc">
            Världens energianvändning ökar ständigt. I både Europa och resten
            av världen kommer behovet av energi att växa under de närmaste
            decennierna. Behovet av el och en hållbar energiproduktion kommer
            alltid att finnas. Däremot är det både möjligt och nödvändigt
            att ställa om till en mer effektiv energianvändning. Genom ny
            teknik och energi­besparing kan Sverige göra betydande energieffektiviseringar
            – inte minst på bostadsområdet.
          </p>
          <p xml:id="i-YRV9wu4nV88HzPyqvHEYV5">
            I dag utgör användningen av energi i bostäder och lokaler uppemot
            40 procent av Sveriges totala energianvändning. Bostadssektorn
            måste därför i högre utsträckning än i dag bidra till klimatomställningen.
          </p>
          <head xml:id="i-4GbYakpeYpnfdDv2VXEqt8" type="h2">
            12.1 Energisnålt byggande
          </head>
          <p xml:id="i-8r1mKkByazXC6BLsG6CNzR">
            I dag sker den största delen av klimatpåverkan under själva nybyggnationen
            av ett hus. I rapporten Klimatpåverkan från byggprocessen 2014,
            från Kungliga Ingenjörs­vetenskapsakademien och Sveriges Byggindustrier,
            konstateras att den totala klimat­påverkan från byggprocesser
            i Sverige årligen uppgår till 10 miljoner ton koldioxid­ekvivalenter.
            Man påvisar också hur klimatbelastningen vid själva byggprocessen
            motsvarar driften av samma hus under 50 år.
          </p>
          <p xml:id="i-D7CuvEmGFpzpnJU4xjNkLg">
            EU:s direktiv om byggnaders energiprestanda anger att alla hus
            som uppförs efter 2020 ska vara nära-nollenergibyggnader. Om vi
            ska klara den målsättningen är det av avgörande betydelse att
            minska energianvändningen genom att ställa strängare krav på energianvändning
            vid nybyggnation.
          </p>
          <p xml:id="i-3wGGmJnACdRj1APKoZMUxE">
            Byggande i nya material och med hjälp av nya tekniker kan vara
            ett sätt att lyckas bygga både mer miljövänligt och hållbart.
            Tack vare de rika tillgångarna till skog som finns i Sverige finns
            t.ex. goda möjligheter att utveckla industriellt byggande i trä.
            För att det ska bli möjligt krävs dock en stark industriforskning.
          </p>
          <head xml:id="i-Eg2roBgoeSUE45Locq3ojX" type="h2">
            12.2 Energieffektivisering
          </head>
          <p xml:id="i-9658VLRDZejUeJfpZ5AeBj">
            Energieffektivisering är en viktig komponent av en hållbar energiförsörjning.
            Trots det har energianvändningen i bebyggelsen enligt Naturskyddsföreningen
            legat på en konstant nivå sedan 1970-talet (även om fördelningen
            mellan olika energislag har förändrats). Investeringar i energieffektivisering
            har dock visat sig vara en mycket lönsam affär.
          </p>
          <p xml:id="i-H1kTKMUbyJUzCdXV1xAV5R">
            Omkring tre fjärdedelar av Sveriges lägenheter är byggda före
            1975. Inte minst miljonprogramshusen är i behov av en omfattande
            renovering. Bland annat behöver stammar och installationer bytas
            i de hus som är byggda på 1960- och 70-talen. I samband med detta
            är det viktigt att ta till vara möjligheten att samtidigt energieffektivisera
            beståndet, t.ex. genom bättre isolering. Energimyndigheten menar
            att det finns god potential att halvera energianvändningen och
            därmed även energikostnaden.
          </p>
          <p xml:id="i-CjzTyufsjnwLvbX73FrC4S">
            Trots det sker energieffektivisering sällan av sig själv. Energieffektivisering
            kräver oftast investeringar och dessa motverkas dels av ett fokus
            på kortsiktig lönsamhet, dels av att investeringar i kärnverksamheten
            har högre prioritet. Upprustningen av miljonprogramshusen går
            långsamt, och många fastighetsägare låter bli att ta chansen att
            samtidigt genomföra nödvändiga energieffektiviseringar. Även ägarformen
            påverkar viljan att investera i energieffektivisering. En studie
            från KTH (Högberg och Lind 2011) konstaterar att privata fastighetsbolag
            med större krav på ekonomisk effektivitet inte är lika benägna
            att energieffektivisera som många allmännyttiga företag. Vänsterpartiet
            menar att det finns ett behov av ekonomiska incitament, inte minst
            för bostadssektorn, för att investera i energieffektivisering.
            Satsningar på energieffektivisering och förnybar energi innebär
            förutom de miljömässiga vinsterna en stor möjlighet att skapa
            många arbetstillfällen.
          </p>
          <p xml:id="i-XWppZBPbKxaUvQkLjh9j6v">
            Vi menar också att Boverkets krav på energianvändning i dagsläget
            är alldeles för låga, och de kritiseras av den anledningen också
            med rätta av såväl byggindustrin som forskare och miljöorganisationer.
          </p>
          <p xml:id="i-GNREAfoPejXoQFpXjk35n5">
            Det investeringsstöd för nybyggnation av hyresrätter som Vänsterpartiet
            och regeringen tidigare kommit överens om ställer därför höga
            krav på energieffektivisering för att få ta del av stöden. Vänsterpartiet
            har också tidigare kommit överens med regeringen om en mycket
            viktig satsning på 1 miljard kronor årligen till ett upprustningsstöd
            för att renovera och energieffektivisera miljonprogrammets bostäder.
          </p>
          <p xml:id="i-UK4p2HfR6wccQa1LCPGsbR">
            Vi ser också med intresse på den utredning om energisparlån som
            ska presenteras i november 2017 (dir. 2016:68). Utredningen ska
            se över förutsättningarna för att införa statliga energisparlån
            i Sverige i syfte att få till stånd en ökad energieffektivisering
            i bebyggelsen. För vidare läsning om energieffektivisering, se
            vår motion En hållbar och långsiktig energipolitik (2017/18:3393).
          </p>
          <head xml:id="i-68h7XCdxuwaa2PdKTtp8Ar" type="h1">
            13 Bostadsförmedling på medborgarnas villkor
          </head>
          <p xml:id="i-KoocA22jrdsShH44deNr1Z">
            Man ska inte vara beroende av kontakter för att få tag på en
            hyresrätt. Förutom att det behöver byggas fler hyresrätter måste
            dessa fördelas på ett rättvist och förutsägbart sätt. För detta
            ändamål är kommunala bostadsförmedlingar ett bra verktyg.
          </p>
          <head xml:id="i-VaaJw7oGpHQxR2heTXBoKU" type="h2">
            13.1 Obligatoriska bostadsförmedlingar
          </head>
          <p xml:id="i-AKzE4HwBYJppzPxQJcbV57">
            I dag är det bara ett fåtal kommuner som har en kommunal bostadsförmedling.
            Förutom att bostadsförmedlingar kan fördela bostäder på ett rättvist
            och förutsägbart sätt kan de vara ett betydelsefullt instrument
            för boendeplanering genom att statistik över önskade bostäder
            avseende läge och storlek blir tillgänglig.
          </p>
          <p xml:id="i-QoGWiEgNVYH6yv1WMB6dsK">
            Enligt 7 § lagen (2000:1383) om kommunernas bostadsförsörjningsansvar
            ska en kommun anordna bostadsförmedling om det behövs för att
            främja bostadsförsörjningen. Om två eller flera kommuner behöver
            gemensam bostadsförmedling ska dessa kommuner enligt lagen anordna
            sådan. Regeringen har möjlighet att förelägga en kommun att anordna
            en kommunal bostadsförmedling.
          </p>
          <p xml:id="i-Uk7Jzd2ki7CtRbcoHvaXo8">
            Vänsterpartiet anser att lagen inte ger den önskvärda effekt
            som medborgarna kan förvänta sig. För att förtydliga kommunernas
            bostadsförsörjningsansvar och skapa möjligheter för en rättvis
            och förutsägbar fördelning av hyresrätter bör kommunerna vara
            skyldiga att tillhandahålla en bostadsförmedling.
          </p>
          <p xml:id="i-P1FDqGQLDP7UfAVCwQqnsr">
            Alla kommuner ska vara skyldiga att i egen regi, eller genom
            regional samverkan, ordna en bostadsförmedling som genom transparenta
            regler förmedlar de flesta såväl allmännyttiga som privata lägenheter.
            Detta bör riksdagen ställa sig bakom och ge regeringen till känna.
          </p>
          <head xml:id="i-Mj9o5MY2frdEcTyVPfw7Sx" type="h2">
            13.2 Krav på privata fastighetsägare
          </head>
          <p xml:id="i-LbN1PsQRqxxqeoNEL1R57y">
            Enligt bostadsanvisningslagen (1980:94) hade kommunerna tidigare
            möjlighet att kräva in hyreslägenheter från privata värdar. Sedan
            lagen avskaffades 1993 har de privata fastighetsägarna kunnat
            förmedla sina lägenheter helt på egna villkor. För att kunna hyra
            en lägenhet hos en privat fastighetsägare krävs det alltför ofta
            goda kontakter, något som utestänger många medborgare. Insynen
            är begränsad, och svarthandel med lägenhetskontrakt förekommer.
          </p>
          <p xml:id="i-Vgd1MDzhHftvw2AfmRgmD1">
            De privata värdarnas medverkan i en bostadsförmedlingstjänst
            har fungerat olika bra i olika kommuner. Exempelvis har Fastighetsägarna
            i Stockholm en frivillig överenskommelse som säger att deras medlemmar
            ska ge hälften av sina lediga och nybyggda lägenheter till Stockholms
            stads bostadsförmedling. Det är dock långt ifrån alla fastighetsägare
            som följer detta.
          </p>
          <p xml:id="i-XgKcthPrbPAhXzGPjDQ8Qj">
            Vänsterpartiet anser att de privata fastighetsägarna har ett
            ansvar för att bidra till att fler bostadssökande ska kunna få
            möjlighet att bo i det privata hyresrättsbeståndet. Det ska inte
            enbart vara förbehållet dem med kontakter. Vi anser även att förekomsten
            av svarthandel bör motverkas. Privata hyresvärdar ska inte tillåtas
            utnyttja bostadsbristen för egen vinning.
          </p>
          <p xml:id="i-JiHpNwURDwfoyiJn6ShGkJ">
            För att komma till rätta med situationen bör de privata fastighetsägarna
            åläggas att fördela 80 procent av sitt bostadsbestånd, både lediga
            och nybyggda lägenheter, genom en kommunal bostadsförmedling.
            Detta torde även ligga i de privata fastighetsägarnas intresse
            eftersom de med ett sådant krav inte behöver ägna tid och resurser
            åt att förmedla sina lägenheter. De privata fastighetsägarna får
            därmed mer tid och pengar över till sina huvudsakliga verksamheter
            – att förvalta och bygga hyresrätter.
          </p>
          <p xml:id="i-XKdNds7dYQKWhh7rNWM89i">
            Det bör införas ett krav på privata fastighetsägare att fördela
            80 procent av sitt bostadsbestånd, såväl lediga som nybyggda lägenheter,
            genom en kommunal eller regional bostadsförmedling. Detta bör
            riksdagen ställa sig bakom och ge regeringen till känna.
          </p>
          <head xml:id="i-Ho8uDmmBk5kvwBGJX9xk5F" type="h2">
            13.3 Sänk inkomstkraven för hyreskontrakt
          </head>
          <p xml:id="i-8858oseSsCLmznwVz1cogV">
            Dagens bostadsbrist gör att hyresvärdar kan sålla bort hyresgäster
            med hjälp av högt ställda inkomstkrav. Det kan t.ex. handla om
            krav på fast anställning, eller i alla fall långa vikariat, eller
            att man inte har betalningsanmärkningar. Eftersom alla inte har
            ett högavlönat, fast arbete försämrar dessa krav möjligheterna
            för många att få ett hyreskontrakt.
          </p>
          <p xml:id="i-Kb1jELgcQXx3Dt11otWhkN">
            Även de allmännyttiga bostadsbolagen ställer höga inkomstkrav.
            I Stockholm krävde tidigare nästan alla allmännyttiga hyresvärdar
            en årsinkomst som var tre gånger högre än hyresutgifterna. Sedan
            1 januari 2015 är dock det kravet borttaget i de allmännyttiga
            bostadsbolagen i Stockholm. Hos privata hyresvärdar kan kraven
            dock fortfarande vara så höga eller högre. Att ställa omotiverat
            höga inkomstkrav ökar bostadssegregationen och gör det svårare
            för många att få ett förstahandskontrakt. Riskerna för hyresvärden
            med att avstå från den här typen av krav har dessutom visat sig
            vara mycket låga. Allmännyttan har ett särskilt ansvar att tillhandahålla
            hållbara och prisvärda bostäder för alla och bör därmed inte kunna
            ställa orimligt höga inkomstkrav.
          </p>
          <p xml:id="i-HYqZqN5hcmZcLSghVvbqr5">
            Regeringen har tillsatt en grupp med representanter från regeringen
            samt allmän­nyttiga och privata fastighetsägare i syfte att undersöka
            möjligheten att ta fram en modell för mer flexibla krav på nya
            hyresgäster. Vänsterpartiet ser positivt på detta och förväntar
            sig att arbetet mynnar ut i konkreta åtgärder för sänkta inkomstkrav
            för hyresgäster.
          </p>
          <p xml:id="i-3X47Kr11LNUet4YaHwuxWx">
            Regeringen bör återkomma med en tidsplan för arbetet med att
            ta fram en modell för mer flexibla krav på nya hyresgäster. Detta
            bör riksdagen ställa sig bakom och ge regeringen till känna.
          </p>
          <head xml:id="i-8UBSAaym2jj4sr6SWHVPEP" type="h1">
            14 Renovera bostadsbeståndet
          </head>
          <p xml:id="i-NFBJUvugYemA1Q8rwyYPiR">
            En stor del av Sveriges bostadsbestånd är idag mer än 50 år gammalt,
            och upprustningsbehovet är omfattande. Det gäller i synnerhet
            för miljonprogramsområdena från 1960- och 70-talen med en stor
            andel hyresrätter. Hyresgästföreningen räknar med att det bara
            i de kommunala bostadsbolagen är 300 000 av miljonprogrammets
            lägenheter som är i behov av omfattande ombyggnad. Vänsterpartiet
            anser att landets hyresgäster ska kunna bo i moderna, funktionella
            lägenheter med hög tillgänglighet och låg energiförbrukning. En
            förutsättning för detta är att det befintliga bostadsbeståndet
            rustas upp för att möta dagens och framtidens behov.
          </p>
          <head xml:id="i-57sFE8QeaxLxyMnkHedS1f" type="h2">
            14.1 Rusta upp miljonprogrammet, men sätt stopp för renoveringsräkningar
          </head>
          <p xml:id="i-QYcgkDxMJWLLZDm4UfxphX">
            I dag har vi en situation där renoveringar och ombyggnationer
            av bostäder å ena sidan knappt alls blir av, å andra sidan kan
            innebära orimligt stora hyreshöjningar. I flera uppmärksammade
            fall har hyran stigit med upp till 60 procent. Med så höga hyreshöjningar
            är det många som helt enkelt inte har råd att bo kvar. Därmed
            är hyresgästens besittningsskydd i praktiken hotat. Bostadsbristen
            gör dessutom att det på många håll i landet inte finns några lediga
            lägenheter att flytta till för den som inte längre kan bo kvar.
          </p>
          <p xml:id="i-6UTYaDwRbNpWuWvwfsE43k">
            Enligt Boverket flyttar ca 25 procent av hyresgästerna vid en
            renovering, och det är främst ekonomiskt utsatta som drabbas (Flyttmönster
            till följd av omfattande renoveringar, Rapport 2014:34). Rapporten
            konstaterar även att bostadsbidrag och ekonomiskt bistånd ökar
            i samband med renoveringar och flyttningar.
          </p>
          <p xml:id="i-JyKgsLo7RDTBgWLMoYev6E">
            Många renoveringar är nödvändiga och särskilt i de fall det löpande
            underhållet brustit. Men renoveringarna måste ske med social hållbarhet
            i åtanke. Det är avgörande att hyresgästerna får ta del av planeringen
            redan i ett tidigt skede och möjlighet att påverka. Alla ska ha
            råd och möjlighet att bo kvar i sitt hem utan ekonomiska svårigheter
            även efter en upprustning.
          </p>
          <p xml:id="i-EK4cakDKiE2gGtDJ3S5f8G">
            Vid en tvist mellan fastighetsägare och hyresgäster om hur långtgående
            renoveringar som ska göras kan fallet tas vidare till hyresnämnden.
            Men där är det i praktiken mycket små utsikter för hyresgästerna
            att vinna. Enligt en sammanställning från Hem &amp; Hyra vinner
            fastighetsägarna i Stockholm nio av tio gånger. Det är en orimlig
            balans och innebär att hyresgästinflytandet i praktiken är satt
            ur spel.
          </p>
          <p xml:id="i-3Mw1QAnTraP6fA583iLJ4C">
            Hyresgästutredningens betänkande Stärkt ställning för hyresgäster
            (SOU 2017:33) ger förslag på ett antal åtgärder för att stärka
            inflytandet för hyresgäster vid renovering och ombyggnation. Bland
            annat ställs krav på ökad information om åtgärderna och i vilken
            utsträckning man som hyresgäst har möjlighet att påverka dem.
            Vänsterpartiet menar att hyresgästernas makt och inflytande över
            renoveringar man själv berörs av måste öka betydligt.
          </p>
          <p xml:id="i-Ln2uVB2WudLHxTNmpYUGoW">
            Det finns också ett stort behov av ökad transparens genom hela
            renoverings­processen. Det ska inte vara möjligt att som fastighetsägare
            genomföra halvhjärtade renoveringar och sedan höja hyrorna avsevärt.
            En ökad insyn leder till bättre kännedom om de faktiska kostnaderna
            och skapar därmed en bättre grund för vilka beslut man som hyresgäst
            väljer att ta.
          </p>
          <p xml:id="i-2xbHxnQEh4NSbZj1FF6SFe">
            I dag har villaägare och de som äger en bostadsrätt möjlighet
            att använda kostsamma subventioner för att renovera sin bostad.
            Motsvarande ROT-avdrag gäller inte för boende i hyresrätt. Det
            är ett ojämlikt förhållande där de som bor i hyresrätt i praktiken
            betalar för villaägares möjlighet att kakla om badrummet via skatten.
            Vänsterpartiet har länge drivit frågan om att införa ett upprustningsstöd
            riktat till hyresrätter. Det är därför mycket positivt att vi
            tidigare under mandatperioden har kommit överens med regeringen
            om att äldre hyresrätter ska få statligt stöd för att moderniseras
            på ett socialt och miljömässigt hållbart sätt som innebär att
            hyreshöjningen begränsas efter renoveringen. Budgetpropositionen
            för 2017 innebar att 1 miljard kronor årligen avsätts till detta
            ändamål (prop. 2016/17:1). Stödet bidrar till att upprätthålla
            den höga och sammanhållna svenska bostadsstandarden. Upprustningsstödet
            löser en del av de akuta problem som råder vad gäller renoveringsbehovet
            i dagens bostadsbestånd. I ett mer långsiktigt perspektiv behövs
            dock även andra åtgärder. Ett sådant förslag är just nu under
            utredning och handlar om statliga energisparlån i syfte att underlätta
            energirenoveringar. Ytterligare en åtgärd som bör utredas är att
            införa skattefria underhållsfonder. Regeringen bör därför tillsätta
            en utredning om hur skattefria underhållsfonder kan användas.
            Detta bör riksdagen ställa sig bakom och ge regeringen till känna.
          </p>
          <p xml:id="i-T5N34N2hBKJ5LCfuf8r5rL">
            Hyresgästutredningen tar fasta på att många hyresgäster upplever
            information om hyran efter ombyggnaden som viktig. Det upplevs
            som svårt att ta ställning till åtgärder utan att veta vad den
            slutgiltiga hyran kommer att bli. Utredningen menar att det skulle
            underlättas genom att parterna på förhand förhandlar om hyran.
            Även om det finns vissa svårigheter med ett sådant förslag menar
            vi att det är av vikt att ge hyresgästerna bättre information
            än i dag om kommande hyra. Hyresvärden bör därför åläggas att
            på förhand ge en uppskattning av hur hög hyran kommer att bli
            efter ombyggnaden. Detta bör riksdagen ställa sig bakom och ge
            regeringen till känna.
          </p>
          <head xml:id="i-QpYJSeECYpd3qA7jhGJvfe" type="h1">
            15 Värna hyresrätten som upplåtelseform
          </head>
          <p xml:id="i-4Q6Z2vjhck5bAiEoULm5zH">
            Hyresrätten har många viktiga och positiva egenskaper. Det är
            en upplåtelseform som inte är marknadsprissatt och därför är tillgänglig
            för alla löntagargrupper, till skillnad från privatägda bostäder
            där högsta pris är den styrande faktorn. Med rimliga förmedlingstjänster
            är hyresrätten ett av de viktigaste verktygen för att motverka
            segregation, diskriminering och orättvis fördelning av bostäder.
            Hyresrätten underlättar dessutom rörlighet, ger låga transaktionskostnader
            och stimulerar till professionell fastighetsförvaltning. Hyresrätten
            är en viktig del av den svenska välfärdsmodellen. Vänsterpartiet
            värnar därför hyresrätten som upplåtelseform.
          </p>
          <p xml:id="i-94mtmEzQDNSTG4zcA9niwQ">
            Bristen på hyresrätter är fortfarande stor samtidigt som allt
            fler saknar eget boende. Många efterfrågar i dag hyresrätter med
            rimliga hyresnivåer. Förutom att bygga bort bostadsbristen behöver
            det befintliga beståndet av hyresrätter förbli just hyresrätter.
            Ett stort problem är att hyresrätter säljs och ombildas till bostadsrätter.
            Mellan åren 2000 och 2010 ombildades ca 160 000 allmännyttiga
            och privata hyresrätter till bostadsrätter i landet. Av dessa
            finns en övervägande majoritet i Stockholms län. Sedan 1975 har
            det privata hyresrättsbeståndet i Stockholm minskat med hälften,
            från ca 280 000 till 180 000 lägenheter, trots att nyproducerade
            privata hyresrätter tillförts kontinuerligt.
          </p>
          <head xml:id="i-WAS7hTztwjM6rSc4noauSM" type="h2">
            15.1 Avskaffa hembudsrätten
          </head>
          <p xml:id="i-XexfdnEi1a3D3f3MaoR3m2">
            Hembudsrätten tvingar i dag fastighetsägaren att vid försäljning
            först vända sig till bostadsrättsföreningen, om en sådan är bildad
            i fastigheten. Vänsterpartiet anser att fastighetsägaren själv
            ska få välja om en fastighet ska säljas till en bostadsrättsförening
            eller en annan fastighetsägare. Hembudsrätten bör avskaffas. Detta
            bör riksdagen ställa sig bakom och ge regeringen till känna.
          </p>
          <head xml:id="i-X1sb7PmkKEkwFxJAzC3Bqf" type="h2">
            15.2 Förbättra rättssäkerheten under ombildningsprocessen
          </head>
          <p xml:id="i-KW1yWB19JsPj2HVAd8ZddX">
            Det finns lagar som reglerar ombildningar till bostadsrätter.
            Rättssäkerheten vid ombildningsprocessen är bristfällig, och förändringar
            behöver göras. Det behöver t.ex. införas en begränsning av antalet
            omröstningar bland de boende för att försöka få till stånd en
            ombildning inom en avgränsad tidsperiod. Vidare behöver kraven
            skärpas så att det krävs att tre fjärdedelar av de boende röstar
            för en ombildning för att den ska kunna genomföras. En regel bör
            också införas där den som röstar för en ombildning förbinder sig
            till att delta i köpet. Förstärkningar behöver också göras för
            att öka förtroendet för att allt går rätt till under processens
            gång. En opartisk funktion såsom notarius publicus ska delta på
            föreningsstämmorna för att öka rättssäkerheten.
          </p>
          <p xml:id="i-EykGDsHDGKWWQX8kHDQhQD">
            Regeringen bör återkomma med förslag på förbättringar av rättssäkerheten
            vid ombildningar. Detta bör riksdagen ställa sig bakom och ge
            regeringen till känna.
          </p>
          <head xml:id="i-SjLgUytLM6AXzPySX3R5Cu" type="h1">
            16 Stärk hyresgästens ställning
          </head>
          <p xml:id="i-GGDo1TeiqnUAvom4P9Dfrp">
            Som hyresgäst befinner man sig i en typ av beroendeställning
            gentemot hyresvärden. En bostad är inte som vilken vara som helst.
            Vårt hem ska vara en trygg plats där vi tillbringar stora delar
            av våra liv. Att hamna i konflikt med sin hyresvärd kan innebära
            en stor ovisshet. Tyvärr upplever många hyresgäster en osäker
            boendesituation. Det kan bero på oseriösa hyresvärdar, underlåten
            skötsel eller missbruk av lagar och regler. Hyresgästutredningens
            betänkande Stärkt ställning för hyresgäster (SOU 2017:33) syftar
            till att ta fram förslag för en tryggare och mer rättssäker situation
            för de som hyr sin bostad. Många av förslagen är bra och innebär
            en ökad rättssäkerhet. Bland annat föreslår man att det bör klargöras
            att det inte krävs hinder eller men i nyttjanderätten som grund
            för ett åtgärdsföreläggande när hyresvärden brister i sin underhållsskyldighet.
            Vänsterpartiet menar dock att ytterligare åtgärder behöver göras.
          </p>
          <head xml:id="i-HYLJ5ankprHw6F4whYdq4u" type="h2">
            16.1 Sätt stopp för oseriösa hyresvärdar
          </head>
          <p xml:id="i-BpARripNcYmazrC9ZBaE2R">
            Det finns ett flertal exempel på hyresvärdar som inte sköter
            sig. I medierna rapporteras det med jämna mellanrum om fastighetsägare
            som inte lagar fuktskador eller underlåter att sanera bort skadedjur
            i lägenheter. Frågan om oseriösa hyresvärdar har fått ökad aktualitet
            inte minst beroende på den omfattande utförsäljningen av t.ex.
            allmännyttans bostäder till riskkapitalister. Riskkapitalister
            har ofta ett kortsiktigt perspektiv i sitt ägande, och det är
            ingen orimlig tanke att fastigheter säljs i ett läge när det inte
            är lika lönsamt som nu att äga hyresfastigheter. Att inte veta
            om fastighetsägaren kommer att fortsätta att äga och förvalta
            ens bostad kan givetvis skapa oro hos hyresgästerna.
          </p>
          <p xml:id="i-EhoAxjB3RcWL5GgHNswN8A">
            Av en rapport från Hyresgästföreningen framgår också att det
            skiljer i underhållskvalitet mellan allmännyttan och privata fastighetsägare
            till de senares nackdel (Hyresgästföreningen 2015: Hållbar ombyggnad
            – enda vägen framåt). Tidningen Fastighetsvärlden genomförde våren
            2015 en kartläggning av miljonprogramsområdena i Sveriges 23 största
            kommuner. Kartläggningen visade att mer än hälften av lägenheterna
            numera ägs av privata hyresvärdar (Fastighetsvärlden nr 1/2015).
          </p>
          <p xml:id="i-91GeuSF41vnHxaQ8MPkg8i">
            Det måste vara möjligt att hindra oseriösa hyresvärdar från att
            förvärva nya fastigheter och på så sätt skydda hyresgästerna.
            Den tidigare förvärvslagen som avskaffades 2010 syftade till att
            göra en förhandsprövning av nya fastighetsägare för att hindra
            att fastigheten togs över av en hyresvärd som inte var i stånd
            att förvalta den. Förvärvslagen bör återinföras. Detta bör riksdagen
            ställa sig bakom och ge regeringen till känna.
          </p>
          <head xml:id="i-JQPnK611MuRJvXFw1jdDnX" type="h3">
            16.1.1 Gör det lättare att få nedsatt hyra vid bristande underhåll
          </head>
          <p xml:id="i-9A65aV5pgFMmzgBKv9c2Cx">
            I dag är det svårt, krångligt och dyrt för en hyresgäst att få
            nedsatt hyra för bristande underhåll. Det är därför många gånger
            riskfritt för fastighetsägaren att göra sig oanträffbar för hyresgästen
            eller strunta i att åtgärda fel. Vänsterpartiet föreslår därför
            liksom Hyresgästutredningen att hyresnämnden ska handlägga den
            rättsliga processen i stället för domstolarna. Därigenom kan förfarandet
            bli billigare och enklare. Samma regler som i skadeståndsmål bör
            gälla, dvs. att om värden inte kan bevisa att hen har vidtagit
            rimliga åtgärder med avseende på underhållet så sätts hyran ned.
            Det kommer att öka incitamenten för fastighetsägaren att hantera
            bristerna på ett bättre sätt än idag. Enligt utredningen är det
            också viktigt att sanktioner kan riktas mot en fastighetsägare
            innan förvaltningsbristerna blivit så omfattande att det är nödvändigt
            med tvångsförvaltning. Man föreslår därför att föreläggandet från
            hyresnämnden ska kunna förenas med vite. Det bör också med anledning
            av detta bli lättare att få nedsatt hyra vid bristande underhåll.
            Detta bör riksdagen ställa sig bakom och ge regeringen till känna.
          </p>
          <head xml:id="i-KHjYjWgRfk1fTz18C6vHoA" type="h3">
            16.1.2 Kommunens skyldighet att bistå med förvaltare
          </head>
          <p xml:id="i-HzjeoWZUu84xmEWoLDSwj9">
            Trots att vissa fastighetsägare i flera fall allvarligt har misskött
            sina hus och underhållet definitivt är bristfälligt har det funnits
            fall med svårigheter att genomdriva en tvångsförvaltning. Även
            om hyresnämnden bedömer att tvångsförvaltning är en lämplig åtgärd
            blir den i många fall inte av p.g.a. att det saknas förvaltare
            som kan ta sig an ärendet. Detta är en otillfredsställande ordning.
            Vänsterpartiet menar att i ärenden rörande tvångsförvaltning enligt
            bostadsförvaltningslagen måste kommunerna vara skyldiga att, antingen
            via sina allmännyttiga bolag eller på annat sätt, bistå med en
            godtagbar förvaltare. Hyresgästutredningen föreslår i sitt betänkande
            att kommunerna ska vara skyldiga att ta fram och tillhandahålla
            en förteckning över förvaltare som har förklarat sig villiga att
            åta sig uppdrag. Vi menar att det inte är tillräckligt. Kommunerna
            ska i stället vid ärenden rörande tvångsförvaltning vara skyldiga
            att bistå med förvaltare. Detta bör riksdagen ställa sig bakom
            och ge regeringen till känna.
          </p>
          <head xml:id="i-9eHSrYnCtkqU1qxgsg11LY" type="h3">
            16.1.3 Förhindra missbruk av rivningskontrakt
          </head>
          <p xml:id="i-Cj6q3f6reXrx9ozKtU1r42">
            Ett växande problem är missbruket av s.k. rivningskontrakt. Ett
            rivningskontrakt innebär att hyresgästen saknar besittningsskydd,
            och många hyresvärdar sätter i system att hyra ut på det här sättet.
            Mellan 2009 och 2015 ökade antalet rivningskontrakt med 25 procent.
          </p>
          <p xml:id="i-LM1gL4jtFGhkkgk6EZT44L">
            Vänsterpartiet menar att rivningskontrakt ska användas till det
            de är avsedda för. Det kontrolleras alltför sällan att hyresvärden
            t.ex. vidtar den renovering som uppgavs när det ansökts om att
            få hyra ut med rivningskontrakt. Det finns inte heller krav på
            kontroll av rivningskontraktens användning i lagstiftningen. Det
            är inte otänkbart att omfattande uthyrning med rivningskontrakt
            kan leda till att allt fler drar sig för att rapportera eventuella
            olägenheter i boendet med risk för att förlora sitt kontrakt.
            Regeringen bör återkomma med förslag som säkerställer att rivningskontrakt
            används till det de är avsedda för. Detta bör riksdagen ställa
            sig bakom och ge regeringen till känna.
          </p>
          <head xml:id="i-LFZPRiWMsRDY8WJGsEymT1" type="h3">
            16.1.4 Ytterligare åtgärder för att motverka oseriösa hyresvärdar
            och fastighetsägare
          </head>
          <p xml:id="i-2S5wXRUicxZYrWouWxYJa4">
            I takt med rådande befolkningsökning och bostadsbrist har villkoren
            på bostads­marknaden hårdnat, särskilt i landets storstadsområden.
            På senare år har media vid ett flertal tillfällen uppmärksammat
            allvarliga brister i boendemiljön i olika bostads­områden runt
            om i landet. Nedgångna hyreshus har drabbats av mögel, fuktskador
            och skadedjur, ofta som ett resultat av allvarliga brister i bl.a.
            ventilation och allmänt underhåll. Exempelvis vittnar Miljöförvaltningen
            i Malmö om att antalet olovliga bostäder har ökat de senaste åren.
            Människor tvingas bo i källare, tvättstugor, industrilokaler,
            övergivna kontor och liknande. Oseriösa hyresvärdar och fastighets­ägare
            ser sin chans att tjäna pengar på andras utsatthet och behov av
            bostad. För att möta dessa utmaningar måste bostadstillsynen vara
            proaktiv och effektiv. Kommunerna måste ges rätt förutsättningar
            att sätta stopp för oseriösa hyresvärdar och fastighets­ägare.
          </p>
          <p xml:id="i-RXQFZfo8bCFYhpadEh1nap">
            Boendemiljöerna regleras i en mängd olika lagar, däribland hyreslagen,
            bostadsrättslagen, bostadsförvaltningslagen, miljöbalken, plan-
            och bygglagen samt lagen om skydd mot olyckor. De olika lagarna
            har olika myndigheter som ser till att de följs och olika tillsynsvägledande
            centrala verk. Detta arbete är generellt sett okoordinerat.
          </p>
          <p xml:id="i-H6wbT2CNDFMkHZfsQspHZx">
            Boverket är tillsynsvägledande myndighet gentemot stadsbyggnadskontoren.
            Myndigheten för samhällsskydd och beredskap är tillsynsvägledande
            myndighet för den lokala räddningstjänsten. Folkhälsomyndigheten
            och länsstyrelserna är tillsynsväg­ledande myndighet åt de kommunala
            miljöförvaltningarna. Det finns dock ingen vägledning som avser
            hur kommunerna ska arbeta mot olovliga boenden, oseriösa hyresvärdar
            och fastighetsägare eller på ett proaktivt sätt verka för jämlik
            hälsa. Sammanfattningsvis saknas en central tillsynsvägledning,
            statliga mål och en statlig koordinerad strategi för detta arbete.
            Det saknas även en mer funktionell lagstiftning.
          </p>
          <p xml:id="i-AnxgQnz8HtwUt7JTVVHeyi">
            För att ge kommunerna bättre förutsättningar att dels sätta stopp
            för oseriösa hyresvärdar och fastighetsägare, dels verka för en
            mer jämlik hälsa krävs politiska åtgärder. Fler myndigheter och
            verk bör samverka med de kommunala tillsyns­myndigheterna. Exempelvis
            skulle Skatteverket och de kommunala tillsynsmyndigheterna kunna
            agera gemensamt mot svarta pengar på bostadsmarknaden och Folkhälsomyndigheten
            tillsynsvägleda kommunerna i dessa frågor. Regeringen bör ta fram
            en statlig strategi mot slumförvaltning i syfte att åstadkomma
            en bättre myndighetssamverkan. Detta bör riksdagen ställa sig
            bakom och ge regeringen till känna.
          </p>
          <p xml:id="i-EmSYTta2FJcUeJRAkYLfYJ">
            Dels bör kommunernas arbete med att motverka olovligt boende,
            exempelvis i källarutrymmen eller industrifastigheter förbättras.
            Orsaken till att detta arbete idag är eftersatt är bl.a. att tillsynsbestämmelserna
            i plan- och bygglagen är snävare än i exempelvis miljöbalken,
            vilket gör att befogenheterna hos kommunernas stadsbyggnadskontor
            inte är lika omfattande som hos t.ex. miljöförvaltningen.
          </p>
          <p xml:id="i-NR1pSvXmq2NaSZm6Bihfek">
            Regeringen bör se över plan- och bygglagen i syfte att effektivisera
            tillsynen avseende olovliga boenden. Detta bör riksdagen ställa
            sig bakom och ge regeringen till känna.
          </p>
          <head xml:id="i-GMFiPcAQt3WvVFYCSMrN7A" type="h2">
            16.2 Besittningsskydd vid brand
          </head>
          <p xml:id="i-38ymAwPM4E77oMWGWYCPgv">
            I dag omfattas inte den som drabbas av brand i sin lägenhet av
            besittningsrätten. Hyreslagen gör det nämligen möjligt för värden
            att vräka den hyresgäst som fått sin bostad förstörd genom en
            eldsvåda. Ju större skadorna är, desto större är risken att förlora
            lägenheten. Den vanligaste branden i ett flerfamiljshus är orsakad
            av en glömd spis, men risken för vräkning finns oavsett om hyresgästen
            själv har orsakat branden eller om den uppstått genom en olyckshändelse,
            t.ex. ett elfel. Det finns exempel på hyresvärdar som utnyttjat
            situationen genom att kasta ut hyresgästen för att t.ex. göra
            om lägenheten till en bostadsrätt.
          </p>
          <p xml:id="i-Jkxk38AtDTTJ6HkrKoAmUx">
            Att drabbas av en eldsvåda och kanske få både saker och minnen
            förstörda innebär i sig ett hårt slag. Att dessutom förlora sitt
            hyreskontrakt kan vara förödande. Det riskerar också att ställa
            till det för hyresgästen när det gäller möjligheten till ersättningsboende
            eller övriga försäkringar.
          </p>
          <p xml:id="i-XksLWzrr8LcBJjRCxNY6FS">
            Hyreslagen bör ändras så att hyresgästens besittningsrätt kvarstår
            även om en skada på lägenheten uppstått genom en brand. Detta
            bör riksdagen ställa sig bakom och ge regeringen till känna.
          </p>
          <head xml:id="i-YRVyeBxMVPxq7CWkC7Lrkm" type="h1">
            17 Ökad trygghet för andrahandshyresgäster
          </head>
          <p xml:id="i-448bjgKpMbBB8FvAo8X84Z">
            En konsekvens av bostadsbristen är att allt fler människor tvingas
            bo inneboende hos andra eller hyra lägenheter i andra hand. Som
            andrahandshyresgäst befinner man sig per definition i en beroendeställning
            till den som hyr ut. Vänsterpartiet vill skapa ett tryggare och
            mer rättssäkert system på andrahandsmarknaden och jämna ut de
            ojämlika maktförhållanden som råder mellan andrahandshyresgästen
            och den som hyr ut. Hyresgästutredningens slutbetänkande Stärkt
            ställning för hyresgäster (SOU 2017:33) konstaterar att dagens
            system för privatbostadsuthyrning upplevs som otryggt och att
            det innebär en risk både för den som hyr ut och för den som hyr
            bostaden.
          </p>
          <head xml:id="i-PZRn65BVzaZVQ24hfavsuD" type="h2">
            17.1 Avskaffa privatuthyrningslagen
          </head>
          <p xml:id="i-7gavXZugLPhaZcm9Kk3Zpi">
            Den som bor i hyresrätt i andra hand och har betalat för mycket
            i hyra kan vända sig till hyresnämnden för att få hyran prövad
            i efterhand. Om hyresnämnden gör bedömningen att hyran varit för
            hög ska förstahandshyresgästen betala tillbaka den överskjutande
            delen till andrahandshyresgästen enligt reglerna om återbetalning
            av överhyra (55 e § hyreslagen, 12 kap. jordabalken). Vänsterpartiet
            värnar denna ordning och anser att dessa regler även bör omfatta
            ägda bostäder. För att öka tryggheten för andrahandshyresgästerna
            bör hyran avspegla bruksvärdet.
          </p>
          <p xml:id="i-FnvAkuAQCUoz3P1BesGwCN">
            Under den borgerliga regeringen drevs dock politiken i en helt
            annan riktning. Den 1 februari 2013 trädde lagen (2012:978) om
            uthyrning av egen bostad i kraft, den s.k. privatuthyrningslagen.
            Lagstiftningen innebär att personer som äger sin bostad kan hyra
            ut den med en högre hyra än bruksvärdessystemet medger. Hyran
            ska i stället motsvara bostadsrättshavarens beräknade kapital-
            och driftskostnader för bostadsrättslägenheten. Kapitalkostnader
            beräknas som en skälig avkastning på bostadens marknadsvärde.
            Med det menas att bostaden värderas objektivt, och räntan motsvarar
            ett par procent över gällande referensränta. Med driftskostnader
            menas avgift till bostadsrättsföreningen, el, vatten, bredband
            m.m. Är lägenheten möblerad kan man också ta ut ersättning för
            slitage av möbler. I praktiken har detta legat på nivåer för en
            marknadshyra.
          </p>
          <p xml:id="i-JgxWjiKfox1SukKTPpHUdV">
            Den ovan nämnda möjligheten att få tillbaka överhyra retroaktivt
            har också avskaffats för andrahandshyresgäster som hyr en bostadsrätt
            i andra hand. I stället får andrahandshyresgästen numera gå till
            hyresnämnden och få sin framtida hyra fastställd till ett slags
            kostnadshyra. I kostnadshyran får, förutom månadsavgiften, en
            fiktiv räntekostnad räknas in. Denna hyra är således inte kopplad
            till uthyrarens faktiska kostnader.
          </p>
          <p xml:id="i-5K7DvZBETHBuK5ewRoFpSH">
            Den 1 juli 2014 trädde även ändringar i bostadsrättslagen i kraft
            som innebär att bostadsrättsägaren inte längre behöver ”beaktansvärda
            skäl” utan endast ”skäl” för att få tillstånd för andrahandsuthyrning
            av bostadsrättsföreningen. Den borgerliga regeringen ville gå
            längre än så och låta bostadsrättsägare själva besluta om andrahandsuthyrning
            utan att begära tillstånd från bostadsrättsföreningens styrelse.
            Detta förslag genomfördes dock inte.
          </p>
          <p xml:id="i-Q8xW257yfDXERUevU9Rr8f">
            Syftet med privatuthyrningslagen var, enligt den dåvarande regeringen,
            att göra det mer gynnsamt att hyra ut, få ut fler bostäder till
            uthyrning och därigenom minska bostadsbristen. Boverkets uppföljning
            av lagen visar att andrahandshyrorna ökat kraftigt (Boverket:
            rapport 2015:39). Enligt tidningen Hem &amp; Hyra har andrahandshyrorna
            för små bostadsrätter höjts med 40 procent efter lagändringen.
            Samtidigt har ökningen av utbudet mattats av. I storstadsregionerna
            vittnar många andrahandshyresgäster om mycket höga hyresnivåer.
            Under första kvartalet 2017 låg medianhyran för en etta på 30
            kvm i andra hand i Stockholm på 11 000 kr i månaden. Motsvarande
            i Uppsala var 7 000 kr, i Göteborg 6 500 kr och i Malmö 6 200
            kr, (Qasa [2017] Stockholm stads kvartalsrapport över hyres- &amp;
            bostadsmarknaden). Vi har således fått något fler lägenheter på
            andrahandsmarknaden, men till ett högt pris och enbart för dem
            som har råd att betala.
          </p>
          <p xml:id="i-WHCQ3usubGzQnT1oRr5EBg">
            Vänsterpartiet är mycket kritiskt till privatuthyrningslagen
            som innebär att det som anses vara en skälig hyra höjs och att
            hyresmarknaden blir än mer komplicerad. I praktiken blir det ett
            sätt att gå runt de lagar och regler som reglerar hyressättningen
            och att i smyg införa marknadshyror. Lagen gynnar främst dem som
            hyr ut, vilka ges möjlighet att ta ut en betydligt högre hyra
            än tidigare. Förlorarna är andrahands­hyresgästerna som tvingas
            betala stora summor för att ha någonstans att bo. Lagen (2012:978)
            om uthyrning av egen bostad bör därför avskaffas. Detta bör riksdagen
            ställa sig bakom och ge regeringen till känna.
          </p>
          <p xml:id="i-7GFUK4xd1ZEDUPCCo7pLT7">
            Andrahandsuthyrning är bra då en person tillfälligt inte bor
            i sin bostad, men det ger inga nya bostäder. Problemet med nuvarande
            regler är att det skapar incitament för dem som äger en bostad
            att behålla den och köpa upp fler bostäder, trots att de själva
            inte bor där. Systematiserad andrahandsuthyrning som inkomstkälla
            riskerar att skapar en växande klyfta mellan dem som tjänar och
            dem som förlorar på bostaden. I förlängningen riskerar det att
            skapa mycket ojämlika bostadsförhållanden. För att förhindra spekulation
            och prisdrivande uppköp av bostäder är det viktigt att personerna
            är skrivna på den bostad de köper. Vi vill se över hur man tydligare
            kan koppla köp och var man är skriven. Privatbostadsuthyrningen
            ska ses som ett komplement till den ordinarie bostadsmarknaden.
            Vi ser hellre satsningar på nybyggnation av billiga hyresrätter
            än kostsamma åtgärder som t.ex. skattelättnader för uthyrning
            av egen bostad.
          </p>
          <head xml:id="i-G3C72HcBiPKAJtp4BpAoUS" type="h1">
            18 Förhindra spekulation och uppköp av bostäder
          </head>
          <p xml:id="i-KzywXL3Ft74ZZrZGV4zvhX">
            Kombinationen av bristen på billiga hyresrätter och en överhettad
            bostadsmarknad gör att både enskilda budgivningar och de generella
            bostadspriserna trissas upp. Nyköpta bostadsrätter används som
            spekulationsobjekt och säljs redan innan någon hunnit flytta in
            i dem.
          </p>
          <p xml:id="i-2HfnG1oVFshPdaDAvy6S4g">
            Enligt en sammanställning gjord av Dagens Nyheter steg priset
            för en genomsnittlig bostadsrätt med värde av 1 miljon kronor
            1990 till att 2015 vara värd 5,2 miljoner kronor (DN 2015-10-14).
            En väsentlig del av prisuppgången låg dock enbart på de tre senaste
            åren. Skenande bostadspriser och spekulation riskerar att leda
            till både en ökad bostadssegregation, ojämlikhet och inte minst
            en bostadskrasch. Det skulle få enorma samhällsekonomiska konsekvenser
            och det skulle också drabba många personer hårt – personer som
            skuldsatt sig för livet.
          </p>
          <p xml:id="i-8bErv8iUvU1JFzkaizVwHA">
            En viktig åtgärd för att minska risken för ett prisfall på bostäder
            är att ränteavdragen på bostadslån trappas ned. Vänsterpartiet
            har också tidigare kommit överens med regeringen samt de borgerliga
            partierna om ett amorteringskrav på nya bolån.
          </p>
          <p xml:id="i-EUTWQxwyTNy1Q5t25uBreV">
            I syfte att förhindra spekulation eller att lägenheter köps upp
            enbart för uthyrning i vinstsyfte vill vi se över möjligheten
            att ställa krav på att den som köper en lägenhet också ska vara
            skriven där. Regeringen bör se över möjligheten att kräva att
            innehavaren av en bostadsrätt också ska folkbokföra sig i bostaden.
            Detta bör riksdagen ställa sig bakom och ge regeringen till känna.
          </p>
          <head xml:id="i-En4GZLu1Ax5mBasAznvFS8" type="h2">
            18.1 Budgivning och lockpriser
          </head>
          <p xml:id="i-VvYkTcHDYFTLsfJ9TGavnh">
            Konsumentverket har i sin Konsumentrapport 2017 granskat fastighetsmäklarbranschen
            och beskriver den som en av de mest problematiska. Bostadsköp
            innefattar mycket pengar och tempot på bostadsmarknaden är högt,
            vilket gör att det kan vara svårt för den enskilda köparen att
            fatta välgrundade beslut.
          </p>
          <p xml:id="i-5akQjaWfxn5kRwryEinQC9">
            Så kallade lockpriser gör att många deltar i budgivningar utan
            några egentliga utsikter att vinna, vilket i sin tur pressar priset
            uppåt. Lockpriser strider mot god mäklarsed, och Fastighetsmäklarinspektionen
            (FMI) kan varna en mäklare som ägnar sig åt att sätta alltför
            låga utgångsbud i marknadsföringssyfte. Antalet anmälningar mot
            mäklare i Stockholms län har ökat rejält de senaste åren och den
            vanligaste orsaken är just lockpriser. Problemet är dock som störst
            i just Stockholm som står för nästan hälften av det totala antalet
            anmälningar i landet.
          </p>
          <p xml:id="i-BGYmTFyLCkgoGnPQHGsjB1">
            På vissa håll används i stället en modell med ”accepterat pris”
            vilket syftar till att beskriva det pris som säljaren är villig
            att sälja lägenheten för. Konsumentverket har dock visat att detta
            enbart tillfälligt minskat skillnaden mellan utgångspris och försäljningspris.
          </p>
          <p xml:id="i-24Jb6pawqGmPNrtuQkj1Cf">
            För att komma till rätta med budgivningar som skjuter i höjden
            föreslår Konsumentverket i stället en rad andra åtgärder, bl.a.
            att mäklaren bör ange det bedömda marknadsvärdet, i stället för
            utgångspriset, vid annonsering. Man vill också ge Fastighetsmäklarinspektionen
            (FMI) möjlighet att utöva tillsyn över mäklarföretagen. I dag
            kan det bara ske gentemot den enskilda mäklaren.
          </p>
          <head xml:id="i-9SVM5x1BTatBfBa5iHvsQ5" type="h2">
            18.2 Ökad transparens för minskat fusk
          </head>
          <p xml:id="i-MDz55jmoxF5dxbLLkDrM7Z">
            I dag gäller att mäklaren efter avslutad budgivning ska redovisa
            samtliga bud för köparen respektive säljaren. Namn, kontaktuppgifter
            samt summa och tidpunkt för budet ska anges. Systemet har dock
            kritiserats för att inte tillräckligt garantera att inte fusk
            förekommer. Det är med nuvarande regelsystem möjligt att gömma
            sig bakom en pseudonym eller ett falskt namn för att vara med
            och driva upp priset och sedan dra sig ur budgivningen.
          </p>
          <p xml:id="i-TZVgmXCGFBHVCUgZYbMV1C">
            Konsumentverket ger i sin Konsumentrapport 2017 en rad förslag
            för ökad kontroll och transparens. Bland annat föreslår man att
            mäklaren bör kontrollera budgivares identitet och att en budgivningslista
            ska lämnas till alla budgivare i processen. Vänsterpartiet delar
            bilden av att det krävs åtgärder för att komma till rätta med
            fusk. Konsumentverkets förslag utgör en bra grund för ett vidare
            arbete. Man bör också titta på möjligheten med bindande bud. Regeringen
            bör återkomma med förslag på åtgärder för att öka transparensen
            och kontrollen utifrån Konsumentverkets förslag för minskat fusk
            i fastighetsmäklarbranschen. Detta bör riksdagen ställa sig bakom
            och ge regeringen till känna.
          </p>
          <head xml:id="i-9ZGhE9WjkivmSCjGwPLqYb" type="h1">
            19 Förbättrad hyressättning
          </head>
          <head xml:id="i-KRPg2sH3oH9oppajEDhpWz" type="h2">
            19.1 Värna bruksvärdesprincipen
          </head>
          <p xml:id="i-L5nYSHa6TyR1vBrBRFu2Y">
            I Sverige har vi kollektivt förhandlade hyror som sätts utifrån
            en bostads bruksvärde. Syftet med detta är att alla ska ha rätt
            till en bra bostad till rimlig kostnad. I den bostadspolitiska
            debatten förespråkar allt fler debattörer att bruksvärdessystemet
            ska överges till förmån för marknadshyror. Vänsterpartiet säger
            tydligt nej till marknads­hyror.
          </p>
          <p xml:id="i-EtFu7PBg6ncmZhVNeEVxk4">
            Vi vet att om marknadshyror infördes så skulle hyrorna stiga
            kraftigt på de orter där bostadsbristen är stor. Om marknadshyror
            skulle införas skulle människor med låga och normalstora inkomster
            i många fall helt enkelt inte ha råd att bo kvar i sina bostäder.
            Dagens hyresförhandlingssystem skyddar hyresgästens rätt att bo
            kvar, i och med att hyresvärden inte kan höja hyran som den vill.
            De som främst skulle tjäna på ett införande av marknadshyror är
            i stället företag som bygger eller äger bostäder och som på så
            sätt kan ta ut högre hyror. Det går inte heller att bortse ifrån
            att i fallet med marknadshyror så är det ofrånkomligt med s.k.
            social housing, dvs. att det offentliga upplåter bostäder till
            de människor som inte har råd att betala marknadshyra. Ett sådant
            system skapar och upprätthåller social och ekonomisk stigmatisering.
            Vänsterpartiet värnar bruksvärdessystemet. Nedan följer ett antal
            förslag som ytterligare skulle stärka systemet.
          </p>
          <head xml:id="i-4F7XTM7Cj8SJ4ZdJmTSFQe" type="h3">
            19.1.1 Ta bort påtaglighetsrekvisitet
          </head>
          <p xml:id="i-HNpUTQEDvRCnPgLCtigxcu">
            Det s.k. påtaglighetsrekvisitet innebär att hyresnämnden vid
            en hyresprövning inte ska anse en hyra som skälig om den är ”påtagligt
            högre än hyran för lägenheter som är likvärdiga”. Det har i praxis
            lett till att de privata värdarna har kunnat ligga flera procentenheter
            högre än de allmännyttiga hyrorna vid jämförelseprövningar. Motivet
            för införandet av rekvisitet var att få en prisrörlighet på marknaden
            när allmännyttan hade en normerande roll. Så är inte längre fallet.
            Så länge de privata värdarnas hyror ingår i hyresnämndens jämförelsematerial
            är det naturligt att påtaglighetsrekvisitet också försvinner.
            Påtaglighetsrekvisitet bör tas bort. Detta bör riksdagen ställa
            sig bakom och ge regeringen till känna.
          </p>
          <head xml:id="i-GtN27RCDQWVYtpAufRMViP" type="h1">
            20 Ändringar i hyreslagen
          </head>
          <p xml:id="i-TZZYjSz85xhNoRCFyzBtB1">
            Enligt hyreslagen ska hyran sättas efter lägenhetens bruksvärde.
            Det är parterna på hyresmarknaden som har fått förtroendet att
            i förhandlingar sköta hyressättningen. Bruksvärdet är ett relativt
            mått där lägenhetens olika kvaliteter prissätts i förhållande
            till andra lägenheter. Innan allbolagen från 2011 hade parterna
            allmännyttans hyres­normerande roll till sin hjälp. Det innebar
            att parterna vid en prövning av bruksvärdet för en lägenhet i
            hyresnämnden endast kunde använda allmännyttiga lägenheter som
            jämförelsematerial. Eftersom allmännyttans hyror i sin tur var
            satta efter en självkostnadsprincip innebar det att bruksvärdet
            fick ett ankare i kostnaden för att driva ett allmännyttigt bostadsbolag.
          </p>
          <p xml:id="i-4Y5GgHpmwGCA5p28Z9v2PA">
            Med lagstiftningen från 2011 avskaffades självkostnadsprincipen
            och allmännyttans hyresnormerande roll. Hyror ska fortfarande
            sättas utifrån bruksvärdet, men parterna har inte längre något
            ankare att utgå ifrån i sitt arbete. Det innebär att relationen
            mellan två fastigheter med skilda bruksvärden kan fastställas
            men desto svårare är det för parterna att enas om vad det totala
            hyresuttaget ska vara. Detta har medfört en ökad konfliktnivå
            i hyresförhandlingarna sedan den nya lagens tillkomst, samt ett
            ökat antal prövningar i hyresnämnden vid fastställande av bruksvärdeshyra
            efter genomförda standardförbättringar.
          </p>
          <p xml:id="i-Xo6f4LWq7w4nWf4fsh48eU">
            På många orter, men långtifrån alla, finns ett arbete mellan
            parterna med olika former av systematisering av hyresstrukturen.
            Det innebär i korthet att parterna kommer överens om poängsystem
            för olika bruksvärden för att sedermera skapa en mer konsekvent
            och transparent hyresstruktur. Systematisering av hyresstrukturen
            där bruksvärdet återspeglar den generella hyresgästens värderingar
            är något som parterna på hyresmarknaden generellt är positiva
            till. Vi ser dock att hyreslagen i sin nuvarande utformning kan
            innebära hinder för att alla orter ska genomföra en systematisering
            av hyresstrukturen.
          </p>
          <p xml:id="i-Bo8CPAws4o6wMYQfXkwXc5">
            När parterna inte kommer överens om en hyra hänskjuts ärendet
            till hyresnämnden.
          </p>
          <p xml:id="i-DrPECURXLfJzw3cV5PSgMj">
            I hyresnämnden kan hyran avgöras genom direktjämförelse eller
            efter allmän skälighetsbedömning. Så som praxis har utvecklats
            avgörs över 95 procent av alla ärenden som rör bruksvärdeshyror
            genom allmän skälighetsbedömning. Hyresnämnden ska enligt förarbeten
            till hyreslagen luta sig mot den högre hyran som anförts vid en
            prövning, vilket i praktiken innebär hyran som fastighetsägaren
            anför. En sådan praxis tillämpas i såväl direktjämförelser som
            vid allmän skälighetsbedömning.
          </p>
          <p xml:id="i-D62iYZGMaWoTi1GHndDbJd">
            För att en systematisering av hyresstrukturen på en ort ska genomföras
            måste parterna på hyresmarknaden enas om en rekommendation för
            fastighetsägarna på orten. Det måste därtill finnas incitament
            för båda parter att förhandla fram en sådan systematisering. Med
            dagens lagstiftning har enskilda fastighetsägare, exempelvis i
            lägen som betraktas som mindre attraktiva, inget intresse av att
            delta i en sådan uppgörelse. Flera sådana fastighetsägare kan
            med dagens lagstiftning allvarligt skada förutsättningarna för
            en systematisering genom att driva hyresärenden i hyresnämnden
            och få upp hyrorna högre än vad poängsystemet i systematiseringen
            skulle medge. Detta minskar i förlängningen incitamentet för varje
            enskild fastighetsägare att delta i en systematisering.
          </p>
          <p xml:id="i-DR1L8XfMufFdzpQ6SdS85y">
            För att komma till rätta med detta föreslår Vänsterpartiet att
            uppgörelser mellan parterna om systematisering av hyresstrukturen
            på orten blir hyresnormerande. När avtal om systematisering tecknats
            av parterna ska poängsystemet utgöra bruksvärdet på orten och
            därmed utgöra vägledning för hyresnämndens bedömningar. Detta
            ska gälla oavsett om faktisk implementering av den nya hyresstrukturen
            har genomförts fullt ut eller ej.
          </p>
          <p xml:id="i-FXtP4Aha2DCwLj8tHoAqRi">
            Hyreslagen bör ändras så att överenskommelser mellan parterna
            om systematisering av hyran blir normerande i hyresnämndens bedömning.
            Detta bör riksdagen ställa sig bakom och ge regeringen till känna.
          </p>
        </div>
        <div xml:id="i-V25kSteVMejwFheWJ5zLrr" type="signatureBlock">
          <list xml:id="i-GKfbCZUSvKNGW5AXxnXtzK">
            <item xml:id="i-CWsVx4xYjSG57DJDZiS48H" type="signature">
              Jonas Sjöstedt (V)
            </item>
            <item xml:id="i-UQ485iT1zuc9YX88XJnCHp" type="signature">
              Jens Holm (V)
            </item>
            <item xml:id="i-12KSei8WRRrVRTvyMYBZDc" type="signature">
              Maj Karlsson (V)
            </item>
            <item xml:id="i-VVgDsNuHUmhLYRBAniErVW" type="signature">
              Karin Rågsjö (V)
            </item>
            <item xml:id="i-2aMYg6k6CJwnVT6oshkMSP" type="signature">
              Linda Snecker (V)
            </item>
            <item xml:id="i-NGk6yrto63U289cUjTScXq" type="signature">
              Mia Sydow Mölleby (V)
            </item>
            <item xml:id="i-XpcSGLTKVYcj41dnAQ1BFV" type="signature">
              Nooshi Dadgostar (V)
            </item>
          </list>
        </div>
      </div>
    </body>
  </text>
</TEI>
