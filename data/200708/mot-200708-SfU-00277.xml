<?xml version="1.0" encoding="utf-8"?>
<TEI xmlns="http://www.tei-c.org/ns/1.0" xmlns:xi="http://www.w3.org/2001/XInclude" xml:id="mot-200708-SfU-00277">
  <teiHeader>
    <fileDesc>
      <titleStmt>
        <title>Flykting- och immigrationspolitiken</title>
        <author corresp="i-HpwkrkkrFd1MRPixHrr8q1">av Lars Ohly m.fl. (v)</author>
      </titleStmt>
      <publicationStmt>
        <authority>SWERIK PROJECT</authority>
      </publicationStmt>
      <sourceDesc>
        <bibl>
          <title>Flykting- och immigrationspolitiken</title>
          <idno type="rdwebb">GV02Sf277</idno>
          <rs type="number">Sf277</rs>
          <orgName type="comitteeAbbreviation">SfU</orgName>
          <ref type="dokument_url_text">http://data.riksdagen.se/dokument/GV02Sf277/text</ref>
          <ref type="dokument_url_html">http://data.riksdagen.se/dokument/GV02Sf277</ref>
          <ref type="dokumentstatus_url_xml">http://data.riksdagen.se/dokumentstatus/GV02Sf277</ref>
          <ref type="doc">http://data.riksdagen.se/fil/86E92ACA-EEC5-452A-81C5-EBE7D024BDA4</ref>
        </bibl>
      </sourceDesc>
    </fileDesc>
    <profileDesc>
      <particDesc>
        <listPerson>
          <person gender="man">
            <idno>i-HpwkrkkrFd1MRPixHrr8q1</idno>
            <name>Lars Ohly</name>
            <state type="partyAffiliation" ref="Q110837">
              <desc>V</desc>
            </state>
          </person>
          <person gender="woman">
            <idno>i-JxxHuvwXWsJTZYTnBZLHj</idno>
            <name>Marianne Berg</name>
            <state type="partyAffiliation" ref="Q110837">
              <desc>V</desc>
            </state>
          </person>
          <person gender="woman">
            <idno>i-UhKXyeGqJBzFW5wSyeoGMt</idno>
            <name>Wiwi-Anne Johansson</name>
            <state type="partyAffiliation" ref="Q110837">
              <desc>V</desc>
            </state>
          </person>
          <person gender="man">
            <idno>i-K3yJ7rruozYUK99nj91ffc</idno>
            <name>Hans Linde</name>
            <state type="partyAffiliation" ref="Q110837">
              <desc>V</desc>
            </state>
          </person>
          <person gender="woman">
            <idno>i-WTCYyz27itjvuvffL1vZLi</idno>
            <name>Elina Linna</name>
            <state type="partyAffiliation" ref="Q110837">
              <desc>V</desc>
            </state>
          </person>
          <person gender="man">
            <idno>i-FAhoYDeAxVXRZmnF5LnHgv</idno>
            <name>Kent Persson</name>
            <state type="partyAffiliation" ref="Q110837">
              <desc>V</desc>
            </state>
          </person>
          <person gender="woman">
            <idno>i-2aZQBvMx8o6ihusfvExbt8</idno>
            <name>Alice Åström</name>
            <state type="partyAffiliation" ref="Q110837">
              <desc>V</desc>
            </state>
          </person>
          <person gender="man">
            <idno>i-mN8mVTBvBYjtHLNThWLo4</idno>
            <name>Kalle Larsson</name>
            <state type="partyAffiliation" ref="Q110837">
              <desc>V</desc>
            </state>
          </person>
        </listPerson>
      </particDesc>
      <correspDesc>
        <correspAction xml:id="i-CXC7afASq2qD9iACrzoB47" type="signed"/>
        <correspContext corresp="i-CXC7afASq2qD9iACrzoB47">
          <note type="signatory" corresp="i-HpwkrkkrFd1MRPixHrr8q1"/>
          <note type="signatory" corresp="i-JxxHuvwXWsJTZYTnBZLHj"/>
          <note type="signatory" corresp="i-UhKXyeGqJBzFW5wSyeoGMt"/>
          <note type="signatory" corresp="i-K3yJ7rruozYUK99nj91ffc"/>
          <note type="signatory" corresp="i-WTCYyz27itjvuvffL1vZLi"/>
          <note type="signatory" corresp="i-FAhoYDeAxVXRZmnF5LnHgv"/>
          <note type="signatory" corresp="i-2aZQBvMx8o6ihusfvExbt8"/>
          <note type="signatory" corresp="i-mN8mVTBvBYjtHLNThWLo4"/>
        </correspContext>
        <correspAction xml:id="i-7etHVrz4E7FqDq9xj6gdLS" type="referral">
          <date when="2007-10-16"/>
        </correspAction>
        <correspAction xml:id="i-7x5AVJCzkXHaDcVzheEEFf" type="dismissal">
          <date when="2007-10-16"/>
        </correspAction>
        <correspAction xml:id="i-LVdBz6EPXHp2AhfF1FFpsF" type="numbering">
          <date when="2007-10-08"/>
        </correspAction>
        <correspAction xml:id="i-QQ4oVgtLHhqsqNzU7vzUN4" type="submission">
          <date when="2007-10-04"/>
        </correspAction>
        <correspAction xml:id="i-HJ7sWSvvSq1QAwDb8o3rPa" type="transfer">
          <date when="2007-10-04"/>
        </correspAction>
        <correspAction xml:id="i-YBrCAvFDM4JTa4deDbLszC" type="assigned"/>
        <correspContext corresp="i-YBrCAvFDM4JTa4deDbLszC">
          <ref type="assignedTo">Socialförsäkringsutskottet</ref>
        </correspContext>
      </correspDesc>
      <textClass>
        <catRef scheme="#docType" target="#mot"/>
        <catRef scheme="#motionType" target="#parti"/>
        <catRef scheme="#motionType" target="#fristående"/>
      </textClass>
    </profileDesc>
  </teiHeader>
  <text>
    <body>
      <div xml:id="i-rEfZg1t8kMoNH43Bc9XHc" type="motBody">
        <div xml:id="i-8TkxTt9epXmNxQzSjZVmNj" type="TOC">
          <head xml:id="i-HpVZzQdie4pdDHD68jjK91">
            1 Innehållsförteckning
          </head>
          <list xml:id="i-ELqkX6F3SryFmYxa21rx5F">
            <item xml:id="i-TqJFJSSc9V14BEZP1ZGrvW">
              2 Förslag till riksdagsbeslut 3
            </item>
            <item xml:id="i-JGVHEMC12YPxAxqYNYV6hP">
              3 Inledning 6
            </item>
            <item xml:id="i-Q7hSPB8qgYdsEEmGKxjfLp">
              4 Varför drivs människor på flykt? 6
            </item>
            <item xml:id="i-BkNbQDvjT8PPtczLiP15o7">
              4.1 Vapenexport 6
            </item>
            <item xml:id="i-A1jXDybhQHXhxrD9Cc4xWE">
              4.2 Konkurrens om råvaror 8
            </item>
            <item xml:id="i-EEPwbMTrJ5zDWKbi6aXUV6">
              4.3 Etniska konflikter och inhemskt förtryck 8
            </item>
            <item xml:id="i-J7woAxaNQAHmXM1RDm9jLG">
              4.4 Riktiga flyktingar? 9
            </item>
            <item xml:id="i-86xbQcCquU2JJpAE8LEzcG">
              5 Sveriges medlemskap i IOM 9
            </item>
            <item xml:id="i-DLCNCQ3x2qSN5P9KyuAmfu">
              6 FN:s flyktingkommissariats finansiering och mandat 10
            </item>
            <item xml:id="i-Eom9n69SWq1EWxCne3zWYP">
              7 Utvecklingen i Europeiska unionen 11
            </item>
            <item xml:id="i-WrduFqTyQAB5nhM7WGZNrg">
              7.1 Blodbadet vid EU:s gränser fortsätter 12
            </item>
            <item xml:id="i-Q7EegCRFXCxXasJjBHctfU">
              7.2 Transportörsansvaret 15
            </item>
            <item xml:id="i-36JVXZbh2nYBT3P5Nfrsmx">
              7.3 Handlingsprogram för att bekämpa illegal invandring 16
            </item>
            <item xml:id="i-EJf1mb2cRtiES4rMZM6TnK">
              7.4 Dublinförordningen 17
            </item>
            <item xml:id="i-JBa2ea1rxwDfLGSuHZCEiC">
              7.5 Skyddsgrundsdirektivet 18
            </item>
            <item xml:id="i-SJcvaZG7J7JAzotGSazfBD">
              7.6 Asylprocedurdirektivet 18
            </item>
            <item xml:id="i-5BHLgaqnWe42tnZzJrXoT4">
              8 Den svenska utlänningslagstiftningen 18
            </item>
            <item xml:id="i-QTK79DpEVK5jLQgaNGHGR">
              8.1 Anhöriginvandringen 19
            </item>
            <item xml:id="i-QGXcJswYsdbR9JV2Rv88zL">
              8.2 Uppehållstillstånd efter inresa 19
            </item>
            <item xml:id="i-XW2iZqKoiitRDnKDawRbLj">
              8.3 Utländska kvinnors stryktålighet en översyn av 2 kap. 4 §
              utlänningslagen 20
            </item>
            <item xml:id="i-Eihbew3WQxSfr23EvTma2d">
              8.4 Förföljelse på grund av kön eller sexuell läggning 21
            </item>
            <item xml:id="i-DXBRXva6R55cEzvG2PfGXM">
              8.5 Skyddsbehövande i övrigt 23
            </item>
            <item xml:id="i-34ryEwMiU795jreHCExgce">
              8.6 Barns asylskäl 24
            </item>
            <item xml:id="i-KuJMyui7npuPP85AJeHBUh">
              8.7 Synnerligen ömmande omständigheter 24
            </item>
            <item xml:id="i-XdE3rocdmaFJwTHXriF3i5">
              8.8 Verkställighetshinder 25
            </item>
            <item xml:id="i-LbK5FA9yT2aJycEp1Wc8Hm">
              8.9 Landkunskapen hos Migrationsverket 25
            </item>
            <item xml:id="i-7VkQ4oPK4ozSR6NrGpor98">
              8.10 Illegal vistelse 25
            </item>
            <item xml:id="i-9U5eQa1K5gWDSZdRgsZo2z">
              8.11 Bortre gräns i asylprocessen 26
            </item>
            <item xml:id="i-UQ88TLESYeqRXwYw53YG6G">
              8.12 Visumkrav som medel att utestänga flyktingar från Sverige
              och EU 26
            </item>
            <item xml:id="i-LzUHSofMvfWqAJhL8fyFbV">
              8.13 Praxis vid besöksvisum 26
            </item>
            <item xml:id="i-VyqqxwLcKHGHXcR9ppkVrF">
              8.14 Flyktingkvoten 27
            </item>
            <item xml:id="i-3ujzS9hzgR6W4UAbFK9oRt">
              8.15 Asylvisum 28
            </item>
            <item xml:id="i-JkfxcGh1rir8FxEAHDjABG">
              8.16 Förvar 29
            </item>
            <item xml:id="i-HqJo7D93R4k8UPXXpnqCSf">
              8.17 Förordnande av offentliga biträden i utlänningsärenden 29
            </item>
          </list>
        </div>
        <div xml:id="i-T7US9L5pdxyvfDs65ZhEXz" type="motProposal" subtype="förslag">
          <head xml:id="i-PocnzPp3t71FGGshwMrtg5">
            2 Förslag till riksdagsbeslut
          </head>
          <list xml:id="i-JzzoqsBo7Uvx7ZjQbhq5dD" style="ol">
            <item xml:id="i-HDttdxMMa9SNxQQaWkuSYH">
              Riksdagen tillkännager för regeringen som sin mening vad som
              anförs i motionen om ett omedelbart stopp för svensk vapenexport
              till länder där grova kränkningar av mänskliga rättigheter äger
              rum. 1
            </item>
            <item xml:id="i-SFHS4KvtZ9pM13SM8rccug">
              Riksdagen tillkännager för regeringen som sin mening vad som
              anförs i motionen om ett svenskt initiativ i FN till en konferens
              för att påbörja arbetet med ett internationellt fördrag om restriktioner
              i vapenexport och vapenhandel. 1
            </item>
            <item xml:id="i-QJwBiZqenCpoB3TgaNPusw">
              Riksdagen tillkännager för regeringen som sin mening vad som
              anförs i motionen om att stärka svenska myndigheters respekt för
              asylrätten och Genèvekonventionen.
            </item>
            <item xml:id="i-MtfbnvEGuD54af8kWQc8Kb">
              Riksdagen tillkännager för regeringen som sin mening vad som
              anförs i motionen om att Sverige bör avsluta sitt medlemskap i
              IOM. 1
            </item>
            <item xml:id="i-WcYZFLH7iUJxWgohqX9Vms">
              Riksdagen tillkännager för regeringen som sin mening vad som
              anförs i motionen om finansieringen av FN:s flyktingkommissariat.
              1
            </item>
            <item xml:id="i-WZBGdZbp7zViC4Y4stRm6J">
              Riksdagen tillkännager för regeringen som sin mening vad som
              anförs i motionen om utvidgning av FN:s flyktingkommissariats
              mandat till att inkludera internflyktingar. 1
            </item>
            <item xml:id="i-KDXZJPH7f1jq6QbFgCwwVW">
              Riksdagen tillkännager för regeringen som sin mening vad som
              anförs i motionen om anslag av medel för FN:s flyktingkommissariats
              medverkan vid förvaltningen av EU:s yttergränser.
            </item>
            <item xml:id="i-9eANWioi9dtd6P3VdRaviQ">
              Riksdagen tillkännager för regeringen som sin mening vad som
              anförs i motionen om fortsatt tillbakavisande av förslag att lägga
              asylprövningsförfarandet utanför EU beträffande människor som
              rest in i EU för att söka asyl.
            </item>
            <item xml:id="i-VvoageTcyX1LE8qwa7AYAx">
              Riksdagen tillkännager för regeringen som sin mening vad som
              anförs i motionen om ändrad inriktning av EU:s asyl- och migrationspolitik
              så att kränkningarna av invandrades mänskliga rättigheter upphör.
            </item>
            <item xml:id="i-RhvQDVZeaC4UfZJt8u2s1Z">
              Riksdagen tillkännager för regeringen som sin mening vad som
              anförs i motionen om påkallande av nya förhandlingar om direktivet
              om transportörsansvar.
            </item>
            <item xml:id="i-9fiLwodE35RoUNP8c5EA7N">
              Riksdagen tillkännager för regeringen som sin mening vad som
              anförs i motionen om att regeringen bör ta initiativ till en sådan
              förändring av EU:s politik beträffande återtagandeavtal som anges
              i motionen.
            </item>
            <item xml:id="i-LEkyfNJm19EcDawfyXQsdT">
              Riksdagen tillkännager för regeringen som sin mening vad som
              anförs i motionen om att regeringen bör använda sin vetorätt mot
              ytterligare repressiva förslag inom området asyl och immigration
              innan direktiv som syftar till att garantera vissa miniminivåer
              för skyddsregler och mottagandevillkor antagits.
            </item>
            <item xml:id="i-2ysHi8H5f5bK8oqygak2bv">
              Riksdagen tillkännager för regeringen som sin mening vad som
              anförs i motionen om initiativ till en översyn av förordningen
              om fördelningskriterier för ansvaret för asylsökande i syfte att
              dessas eget val ska vara styrande.
            </item>
            <item xml:id="i-9wsF7cRct2vb1pNR8e1XUD">
              Riksdagen tillkännager för regeringen som sin mening vad som
              anförs i motionen om att regeringen i EU bör ta initiativ till
              en omarbetning av skyddsgrundsdirektivet i de delar som strider
              mot internationell rätt.
            </item>
            <item xml:id="i-86cCumu3wADy4bwGMBEfpJ">
              Riksdagen tillkännager för regeringen som sin mening vad som
              anförs i motionen om att asylprocedurdirektivet om förfarandet
              för att bevilja och återkalla flyktingstatus måste omarbetas i
              de delar som strider mot internationell rätt.
            </item>
            <item xml:id="i-KCAU1kf36DJtckPz5n4xsf">
              Riksdagen begär att regeringen lägger fram förslag till ändring
              av utlänningslagen med förbättrade regler om anhöriginvandring.
            </item>
            <item xml:id="i-hbj4R6NMRiHwpZagrnwBf">
              Riksdagen begär att regeringen lägger fram förslag till lagändring
              för att undantag ska kunna göras från huvudregeln om ansökan från
              utlandet när utlänningen har barn i Sverige, kvinnan i förhållandet
              är gravid eller sökanden med all sannolikhet skulle få sin ansökan
              beviljad.
            </item>
            <item xml:id="i-UNJxQBev4aaThVUTtLDYxG">
              Riksdagen begär att regeringen lägger fram förslag till lagändring
              för att komma till rätta med de fortsatta missförhållandena med
              avvisningsbeslut av kvinnor som misshandlats eller kränkts under
              den tvååriga prövotiden.
            </item>
            <item xml:id="i-CEEnAJrNi2PeHYCbbCuno9">
              Riksdagen tillkännager för regeringen som sin mening vad som
              anförs i motionen om en utbildningssatsning med anledning av den
              nya lagstiftningen angående förföljelse på grund av kön och sexuell
              läggning.
            </item>
            <item xml:id="i-4sV87s9wqdzr9QmE6mtasZ">
              Riksdagen tillkännager för regeringen som sin mening vad som
              anförs i motionen om en snar utvärdering av tillämpningen av den
              nya lagbestämmelsen om flyktingstatus på grund av förföljelse
              på grund av kön eller sexuell läggning.
            </item>
            <item xml:id="i-F8wwP1modpxA5E56U9mxoM">
              Riksdagen tillkännager för regeringen som sin mening vad som
              anförs i motionen om flyktingstatus för HBT-personer.
            </item>
            <item xml:id="i-GiEuqannFhrpRJuZtrUCUP">
              Riksdagen tillkännager för regeringen som sin mening vad som
              anförs i motionen om att flyktingbegreppet i utlänningslagen bör
              vidgas till att också omfatta förföljelse på grund av könsidentitet.
            </item>
            <item xml:id="i-2V5YHj2cy2UBA2ASH5PBZq">
              Riksdagen tillkännager för regeringen som sin mening vad som
              anförs i motionen om en översyn av 4 kap. 2 § utlänningslagen.
            </item>
            <item xml:id="i-LzZnzYf1yf1fi2fNWnKnJ5">
              Riksdagen tillkännager för regeringen som sin mening vad som
              anförs i motionen om att uppdra åt Migrationsverket att utarbeta
              riktlinjer för utredningen och bedömningen av barns asylskäl.
            </item>
            <item xml:id="i-98gLJB72ddsreoc3ZMCuSK">
              Riksdagen beslutar att 5 kap. 6 § första stycket 1 ska lyda:
              Om uppehållstillstånd inte kan ges på annan grund, får tillstånd
              beviljas en utlänning om det vid en samlad bedömning av utlänningens
              situation föreligger sådana särskilt ömmande omständigheter att
              han eller hon bör tillåtas stanna i Sverige.
            </item>
            <item xml:id="i-Ne7q9UYaHtuHmchUVnKupj">
              Riksdagen tillkännager för regeringen som sin mening vad som
              anförs i motionen om att regeringen bör föreslå en ny bestämmelse
              i utlänningslagen om att avlägsnandebeslut ej ska fattas om det
              står klart att det inte går att verkställa.
            </item>
            <item xml:id="i-XDpLWcvWrE2fGxchYXD4Nm">
              Riksdagen tillkännager för regeringen som sin mening vad som
              anförs i motionen om en översyn av 12 kap. 19 § utlänningslagen.
            </item>
            <item xml:id="i-KXw1MXkpy1Xwnh6VZLvzE6">
              Riksdagen tillkännager för regeringen som sin mening vad som
              anförs i motionen om att regeringen bör ge Migrationsverket i
              uppdrag att organisera kurser i opartiskt användande av verkets
              landinformation.
            </item>
            <item xml:id="i-8c3a9fPGAB7HFQEPsFo3Bf">
              Riksdagen tillkännager för regeringen som sin mening vad som
              anförs i motionen om att utlänningen alltid ska beredas skäligt
              rådrum för sin avresa.
            </item>
            <item xml:id="i-UPDhbUDnBsvkgLetCGFMar">
              Riksdagen tillkännager för regeringen som sin mening vad som
              anförs i motionen om införande av en bortre gräns i asylprocessen.
            </item>
            <item xml:id="i-TwAkvcQQoutfPuDPXsRRqk">
              Riksdagen tillkännager för regeringen som sin mening vad som
              anförs i motionen om att regeringen bör verka i EU för att korta
              ned listan över visumpliktiga länder och för att visumkrav inte
              används för att stänga ute flyktingar och kortsluta Genèvekonventionen.
            </item>
            <item xml:id="i-TAZKvR2QD8LrVBRaD9y7Wo">
              Riksdagen tillkännager för regeringen som sin mening vad som
              anförs i motionen om att regeringen bör utfärda tydliga riktlinjer
              för Migrationsverkets handläggning av ärenden som gäller besöksvisum
              för att den ska genomsyras av en inställning som grundas på icke-diskriminering
              och humanism.
            </item>
            <item xml:id="i-T1fbrYDFK7kndZ8NafXdnc">
              Riksdagen tillkännager för regeringen som sin mening vad som
              anförs i motionen om utmönstring av integrationspotential som
              kriterium för uttagning på flyktingkvoten.
            </item>
            <item xml:id="i-HZXZVK4S25jKJb9tkGhV9S">
              Riksdagen tillkännager för regeringen som sin mening vad som
              anförs i motionen om återgång till tidigare praxis vad gäller
              krav på ingivande av ansökan om familjeåterförening till svensk
              beskickning.
            </item>
            <item xml:id="i-9y9DfRjb2Fu1rhd7HVvhb8">
              Riksdagen tillkännager för regeringen som sin mening vad som
              anförs i motionen om tagande av nödvändiga mänskliga hänsyn vid
              uttagning av familjemedlemmar som fyllt 18 år på flyktingkvoten.
            </item>
            <item xml:id="i-Q7cknRZgiH8eXb7osaqHXv">
              Riksdagen tillkännager för regeringen som sin mening vad som
              anförs i motionen om att regeringen bör ta initiativ till treåriga
              planeringsperioder för uttagningar på flyktingkvoten.
            </item>
            <item xml:id="i-HtipLeSMC1d68vCtQfezw1">
              Riksdagen tillkännager för regeringen som sin mening vad som
              anförs i motionen om att regeringen bör tillsätta en utredning
              med uppgift att lägga fram förslag om en procedur för utfärdande
              av asylvisum.
            </item>
            <item xml:id="i-VoQzmSvnsv3opGbxk5fuKB">
              Riksdagen tillkännager för regeringen som sin mening vad som
              anförs i motionen om tillsättande av en utredning med uppgift
              att se över bestämmelsen om förvar i utlänningslagens 10 kap.
            </item>
            <item xml:id="i-7MsV9oZpZuzGvv4PJYdbfC">
              Riksdagen tillkännager för regeringen som sin mening vad som
              anförs i motionen om att Rättshjälpsmyndigheten, alternativt länsrätten,
              bör förordna offentliga biträden i utlänningsärenden.
            </item>
          </list>
          <p xml:id="i-JFQYZJEZPEUMo9D6xJNhrP">
            1 Yrkandena 1, 2 och 46 hänvisade till UU.
          </p>
        </div>
        <div xml:id="i-DsR7YjUQAjEcMXCFrKj12W" type="motContent">
          <head xml:id="i-ASy67UayGpdzez89gjuNRt" type="h1">
            3 Inledning
          </head>
          <p xml:id="i-ACrdpFdzr9i1EwmMd9exuf">
            Vänsterpartiet är djupt oroat över flykting- och immigrationspolitikens
            utveckling både i Sverige och i Europeiska unionen. Murarna runt
            EU byggs hela tiden allt högre och alla legala möjligheter att
            ta sig till EU täpps till. Dessa frenetiska ansträngningar att
            stänga de andra ute får som konsekvens att både Sverige och övriga
            EU-länder systematiskt och i stor omfattning kränker asylsökandes
            och flyktingars mänskliga rättigheter och till ett allt intensivare
            blodbad vid EU:s gränser.
          </p>
          <p xml:id="i-SFmo3BZG3CyUgcwGwvKtZi">
            Vänsterpartiet anser att denna utveckling måste brytas, detta
            inte bara för att värna rätten till fristad undan förföljelse.
            Om vi i dag tolererar att en resurssvag grupps mänskliga rättigheter
            kränks bäddar vi för att andra gruppers mänskliga rättigheter
            kränks imorgon.
          </p>
          <head xml:id="i-8H3mmdXyLrRyiLgN6ByrEr" type="h1">
            4 Varför drivs människor på flykt?
          </head>
          <p xml:id="i-7dcf2jrWyZ2YoC3tfEG4Ro">
            Det anses finnas omkring 200 miljoner migranter i världen. Av
            dem är 32,9 mil­­­joner personer flyktingar, statslösa, internflyktingar
            m.fl. föremål för flyktingkommissariatets concern.
          </p>
          <p xml:id="i-8TznYAfx5usYQDhyesYgqL">
            Majoriteten av världens flyktingar har flytt från politiskt förtryck,
            krig och våld. Den direkta orsaken till att nio av tio fördrivna
            människor tvingats fly är politiskt förtryck och väpnade konflikter.
            Dessa konflikter utkämpas till största delen med vapen som tillverkats
            i de rika industriländerna. Vapenhandeln har där genererat stora
            vinster för vapenindustrin samtidigt som den orsakar död, förstörelse
            och massflykt. Även Sverige bidrar mycket aktivt till att människor
            tvingas fly genom att exportera vapen till länder som kränker
            grundläggande mänskliga rättigheter och till länder som för krig.
          </p>
          <head xml:id="i-CUwRpRFVqJk9oZ8awpiLSK" type="h2">
            4.1 Vapenexport
          </head>
          <p xml:id="i-93vJghW3EL4n4hCmkrSWqh">
            Amnesty International publicerade i mars 2003 en rapport med
            titeln A Catalogue of Failures: G 8 Arms Exports and Human Rights
            Violations. I rapporten konstateras att kortsiktiga vinstintressen
            och politiska fördelar styr merparten av den internationella vapenhandeln.
            De s.k. G 8-länderna, det vill säga världens rikaste länder, tillåter
            företagen att engagera sig i hemlig, svagt reglerad internationell
            handel i vapen, teknik och utbildning. Under åberopande av affärshemligheter
            hindras meningsfull information till lagstiftare, media och allmänhet.
            Dessutom undermineras parlamentarisk insyn och offentligt ansvarsutkrävande
            för handeln. Vidare har en del G 8-länder tillåtit etablerandet
            av utländska produktionsenheter under licensavtal utan att klausuler
            om respekt för mänskliga rättigheter tillförts. Detta innebär
            att företag från G 8-länderna tillåts kringgå nationella regler
            om restriktioner för vapenhandeln genom att etablera produktion
            i länder med svagare kontroll av vapenexport. Vissa företag i
            G 8-länderna har varit inblandade i export av säkerhetsutrustning
            som lätt kan användas för tortyr och misshandel. Det finns t.ex.
            amerikanska, ryska, franska och tyska företag bland de 230 företag
            i 35 länder som säljer elektrochockvapen. Det saknas effektiv
            lagstiftning i G 8-länderna att förhindra export av sådan utrustning
            till utländska säkerhetstjänster som är kända för att använda
            legitim utrustning för att utöva tortyr.
          </p>
          <p xml:id="i-Q1uBTjzmRjWNuXFsnzfgms">
            Amnesty föreslog att alla regeringar, framför allt de i G 8-länderna,
            inleder förhandlingar om ett fördrag om global vapenhandel. De
            fördragsslutande parterna skall enligt Amnestys förslag bl.a.
            förbinda sig att inte tillåta internationella överföringar av
            vapen, om de skulle innebära brott mot deras förpliktelser enligt
            internationell rätt inklusive FN-stadgan, vapenembargon och andra
            beslut av FN:s säkerhetsråd och internationella fördrag som förbjuder
            urskillningslösa vapen eller vapen som förorsakar onödigt lidande.
            Detta om vapnen sannolikt skulle komma att användas i strid med
            FN-stadgan eller internationell sedvanerätt, särskilt när det
            gäller hot om våld eller användande av våld i internationella
            relationer, för att begå allvarliga brott mot de mänskliga rättigheterna,
            för att begå allvarliga brott mot den internationella humanitära
            rätten i internationella konflikter, för att begå folkmord eller
            brott mot mänskligheten.
          </p>
          <p xml:id="i-GEaShy9CMae11rYHTFacck">
            I oktober 2005 publicerade Amnesty Internationals svenska sektion,
            Diakonia, Kristna Fredsrörelsen och Svenska Freds ett gemensamt
            dokument om den svenska vapenexporten. Man konstaterar i dokumentet
            att Sverige i dag är världens nionde största vapenexportör. Svenska
            vapen bidrar alltså till att göda krig och konflikter, bidrar
            till brott mot mänskliga rättigheter, bidrar till fattigdom och
            stärker diktaturer. Exempelvis har granatgeväret Carl Gustaf,
            som produceras av Saab Bofors Dynamics, sålts till över 40 länder
            och använts i krig bl.a. i Burma, Kambodja, Sri Lanka, Vietnam,
            Indien och Irak. Vidare har det svenska pansarskottet AT 4 använts
            vid USA:s invasion av Panama 1989 och i USA:s krigföring i Afghanistan
            och Irak.
          </p>
          <p xml:id="i-RBEwExBCZg7qhe1Ls3r1iK">
            Organisationerna fastslog också att trots att en grundläggande
            förutsättning för vapenexport enligt 1971 års riksdagsbeslut är
            att mottagarländerna respekterar de mänskliga rättigheterna export
            tillåts till en rad länder som bryter mot de mänskliga rättigheterna.
            Riksdagens riktlinjer för mänskliga rättigheter åsidosätts därmed
            systematiskt. Under femårsperioden 20002004 har stora summor krigsmateriel
            för strid exporterats till nio länder där allvarliga brott mot
            mänskliga rättigheter förekommer. Härigenom legitimeras regeringarna
            politiskt samtidigt som deras vapenmakt stärks rent konkret.
          </p>
          <p xml:id="i-NroKyhbnayArGQLoEoBac7">
            Ett av de tydligaste sätten att legitimera en annan stats beteende
            är att sälja vapen till staten. Hösten 2005 ingick Sverige ett
            långtgående militärt samarbetsavtal med Saudiarabien, en av världens
            mest brutala diktaturer, där politiska partier är förbjudna, demonstrationer
            olagliga och där kroppsbestraffning som piskning och amputering
            utdöms. Utrikesdepartementet riktar på sin egen hemsida hård kritik
            för bristen på mänskliga rättigheter i landet. Det borde vara
            självklart att inte tillåta vapenexport till ett land där medborgarna
            skulle fängslas om de demonstrerade mot vapenimporten från Sverige.
          </p>
          <p xml:id="i-8bgguqTFXPE1q62VQpxHcx">
            Militärdiktaturen Pakistan har absurt nog kommit att bli en av
            Sveriges största krigsmaterielkunder. Detta trots de mycket grova
            och systematiska kränkningar av de mänskliga rättigheterna som
            sker i landet, som utomrättsliga avrättningar, tortyr och godtyckliga
            fängslanden. Det är heller inte uteslutet att fundamentalistiska
            islamister kan komma att ta över makten i landet och således också
            de vapen som Sverige så frikostigt levererat.
          </p>
          <p xml:id="i-4rfSRYVjdHgCCCM1cw3Hah">
            Det är knappast heller i god överensstämmelse med en politik
            för fattigdomsbekämpning att sälja det militära radarövervakningssystemet
            Erieye, värt 8,3 miljarder kronor, till Pakistan som lägger ner
            47 gånger mer på militärutgifter än på vatten och sanitet.
          </p>
          <p xml:id="i-PWwViveHPTd15WXH4P9g31">
            Den förra regeringen brukade tala om att det är viktigt att anlägga
            en helhetssyn på flyktingpolitiken och att politiken bör inriktas
            mer på åtgärder ägnade att förebygga uppkomsten av flyktingströmmar.
            Eftersom Sverige genom den nuvarande vapenexportpolitiken i hög
            grad bidrar till att skapa nya flyktingströmmar med åtföljande
            humanitära katastrofer, är den mest brådskande förändringen av
            svensk flyktingpolitik ett omedelbart stopp för den svenska vapenexporten
            till länder där grova kränkningar av mänskliga rättigheter äger
            rum. Detta bör riksdagen som sin mening ge regeringen till känna.
          </p>
          <p xml:id="i-A8kni5PcEpqHDttM1TLQec">
            Även i övrigt bör regelverket för vapenexporten ändras så att
            Sverige uppfyller de krav Amnesty International ställer i de rekommendationer
            som berörts ovan. Sverige bör också i FN ta initiativ till en
            konferens för att påbörja arbetet med ett internationellt fördrag
            om restriktioner i vapenexport och vapenhandel i enlighet med
            det förslag som Amnesty International presenterat. Detta bör riksdagen
            som sin mening ge regeringen till känna.
          </p>
          <head xml:id="i-io1dgaqazHd45T6cbDSvn" type="h2">
            4.2 Konkurrens om råvaror
          </head>
          <p xml:id="i-JJqKQBCBmSGyPbRtta7eGK">
            Konkurrens om diamanter, mineral, olja eller råvaror mellan stater
            eller företag är och har varit en viktig orsak till flera pågående
            eller nyligen avslutade krig, exempelvis i Demokratiska republiken
            Kongo och Sudan. I det senare fallet har svenska intressen varit
            involverade genom oljeutvinning som bedrivs av Lundin Petroleum.
            Det är en verksamhet som bidrog till att förlänga och förvärra
            pågående krig och till folkfördrivning genom nedbränning av byar.
            Det är viktigt att ha dessa fakta i minnet när ledande politiker
            i Sverige och andra västländer i högtidliga ordalag talar om vikten
            av att förebygga uppkomsten av flyktingströmmar och när de som
            flyr från dessa konflikter nekas skydd i Sverige.
          </p>
          <head xml:id="i-FmmHzXiV7rHoBGqryznwXw" type="h2">
            4.3 Etniska konflikter och inhemskt förtryck
          </head>
          <p xml:id="i-CUMNMEsi1vpmUkZUTJ5Hd5">
            Konflikter mellan och förföljelse av etniska och religiösa grupper
            är vanliga orsaker till att människor drivs på flykt. Men också
            rent inhemskt förtryck där grundläggande demokratiska rättigheter
            satts ur spel, vilka ofta har politiska strider och inbördeskrig
            som följd, befrämjar uppkomsten av flyktingströmmar. De åtgärder
            som USA och andra västländer vidtagit efter terrorattacken den
            11 september 2001 för att förebygga nya terrordåd, har inneburit
            att mänskliga rättigheter allvarligt kränks, i synnerhet i USA
            och Storbritannien. Ryssland och Kina har tagit detta till förevändning
            att ostört genomföra oerhörda övergrepp mot mänskliga rättigheter
            t.ex. i Tjetjenien och Kaukasus i Kabardinien-Balkarien respektive
            mot den uiguriska folkgruppen. USA:s krigföring i Irak bidrar
            till enorma nya flyktingströmmar. En sorglig paradox i sammanhanget
            är att USA tidigare stött Saddam Hussein och att talibanerna varit
            USA:s förtrogna allierade.
          </p>
          <head xml:id="i-JFS6BWuxKeV3wbU4wNcq5G" type="h2">
            4.4 Riktiga flyktingar?
          </head>
          <p xml:id="i-ASBUFMh1N3dysHsXK3k4G3">
            Det görs ofta, också bland ledande politiker som borde veta bättre,
            gällande att flertalet asylsökande inte har några verkliga asylskäl
            utan att det snarare är fråga om en ekonomisk och social migration,
            att människor söker sig en bättre framtid i Sverige. Men den som
            hävdar något sådant bör närmare studera från vilka länder de asylsökande
            kommer. Det kan då konstateras att nästan alla kommer från länder
            där det antingen pågår krig, väpnad konflikt eller grova kränkningar
            av de mänskliga rättigheterna. Det finns ingen som helst koppling
            mellan ursprungsländers fattigdom och ett migrationstryck mot
            Sverige. Däremot finns ett tydligt samband mellan Lundin Petroleums
            verksamhet i Sudan och den regimens ekonomiska möjligheter att
            bedriva ohyggliga och systematiska övergrepp på civilbefolkningen.
          </p>
          <p xml:id="i-3uVdErqC2BGHBxjRxTdXpz">
            Ett annat argument som ofta anförs är att det är så få riktiga
            flyktingar bland dem som söker asyl i Sverige, närmare bestämt
            var det bara 1,2 procent som fick flyktingstatus 2004. Det kan
            vara intressant att i detta avseende göra en jämförelse med några
            andra rika industriländer. År 2004 fick i Kanada 45,5 procent
            flyktingstatus, i USA 33,2 procent, i Belgien 30,3 procent, i
            Storbritannien 4,4 procent och i Danmark 4,9 procent. Det finns
            inga som helst skäl att tro att de som söker asyl i Sverige generellt
            åberopar svagare skäl än asylsökande i de uppräknade länderna.
            Förklaringen är helt enkelt att Sverige i praktiken upphört att
            tillämpa Genèvekonventionen.
          </p>
          <p xml:id="i-8FBJP8UeBZhjGrcTK8hb85">
            Ett lands asylpolitik fungerar som ett lackmustest för dess inställning
            till försvaret av mänskliga rättigheter. Om inte de människors
            mänskliga rättigheter respekteras som har minst möjligheter och
            resurser att föra sin talan kommer andra gruppers rättigheter
            att angripas längre fram. Därför är det av största vikt att stärka
            svenska myndigheters respekt för asylrätten och Genèvekonventionen.
            Detta bör riksdagen som sin mening ge regeringen till känna.
          </p>
          <head xml:id="i-RcHfC2T8xNr2hRSSUfF85h" type="h1">
            5 Sveriges medlemskap i IOM
          </head>
          <p xml:id="i-6eGwhiiZstxqDQbfGSWUn1">
            The International Organization for Migration (IOM) grundades
            1951 på initiativ av USA. Sedan 1989 har organisationen omvandlats
            till en transnationell organisation för global styrning av migration
            utifrån ekonomiska utgångspunkter.
          </p>
          <p xml:id="i-9w8RbHwFkrCsrYqmGeXrbd">
            Ledande organisationer för mänskliga rättigheter som Amnesty
            International och Human Rights Watch har under flera år riktat
            förödande kritik mot att IOM:s aktiviteter i många fall kränker
            grundläggande mänskliga rättigheter t.ex. genom program som hindrar
            människor från att fly eller genom att organisera återvändande
            för flyktingar trots en oacceptabel säkerhetssituation i hemlandet.
            Mot bakgrund av de synnerligen allvarliga och bestående missförhållandena
            i IOM:s verksamhet bör Sverige avsluta sitt medlemskap i organisationen.
            Detta bör riksdagen som sin mening ge regeringen till känna.
          </p>
          <head xml:id="i-C5HQhQYvWFS4h9svmMaQpy" type="h1">
            6 FN:s flyktingkommissariats finansiering och mandat
          </head>
          <p xml:id="i-Tb1vnCCkKvMY1LVVgkuNKf">
            Den verksamhet som bedrivs av FN:s flyktingkommissariat finansieras
            genom årliga bidrag från medlemsstaterna. Detta är en ur flera
            aspekter olycklig ordning. Organisationen får svårigheter med
            sin planering eftersom finansieringen blir osäker och ryckig.
            Dessutom kan FN:s flyktingkommissariat riskera att drabbas av
            tunghäfta när det är påkallat att framföra kritik mot någon av
            de viktigaste bidragsgivarna, exempelvis Sverige. Därför bör regeringen
            i FN verka för att FN:s flyktingkommissariat skall finansieras
            via FN:s budget med treåriga anslag. Detta bör riksdagen som sin
            mening ge regeringen till känna.
          </p>
          <p xml:id="i-5CsWWeDnjak6XQT5CCtj17">
            FN:s flyktingkommissariats mandat omfattar bara flyktingar som
            passerat en nationsgräns. Numera utgör de s.k. internflyktingarna
            en mycket stor del av alla flyktingar. Rapporter visar att kvinnor
            som flyr undan så kallat hedersrelaterat våld ofta tar sin tillflykt
            till fängelser i området för att undvikas att mördas. På grund
            av risken och allvaret i hoten kan de tvingas att tillbringa resten
            av sina liv i fängelset oskyldigt dömda till livstidsstraff för
            att de är kvinnor. Dessa kvinnor kan inte fly till något annat
            land för att omfattas av FN:s flyktingkommissariats skydd. Visserligen
            gör FN:s flyktingkommissariat redan i dag viktiga humanitära insatser
            för internflyktingar, men det är viktigt att mandatet utvidgas
            så att organisationen t.ex. får möjlighet att vid behov hjälpa
            internflyktingar att lämna sitt hemland. Regeringen bör i alla
            lämpliga sammanhang verka för en sådan utvidgning av FN:s flyktingkommissariats
            mandat. Detta bör riksdagen som sin mening ge regeringen till
            känna.
          </p>
          <p xml:id="i-XgVad68gfZxRMjQrFN3YsK">
            Vid den s.k. gränsförvaltningen av EU:s yttergränser bl.a. i
            Medelhavet och utanför Afrikas västkust bedrivs både av enskilda
            EU-stater och genom EU:s byrå för yttre gränskontroll Frontex
            en verksamhet som stoppar flyktingar på väg till Europa för att
            söka asyl. Det är av avgörande betydelse att FN:s flyktingkommissariat
            bereds möjlighet att delta i denna verksamhet för att tillföra
            sitt kunnande om flyktingkonventionens riktiga tillämpning i dessa
            sammanhang. EU bör anslå medel för att finansiera detta. Regeringen
            bör i EU verka för att EU anslår medel för att möjliggöra för
            FN:s flyktingkommissariat att medverka vid förvaltningen av EU:s
            yttergränser. Detta bör riksdagen som sin mening ge regeringen
            till känna.
          </p>
          <head xml:id="i-NCynutiRmVcYvsNmkSdy1D" type="h1">
            7 Utvecklingen i Europeiska unionen
          </head>
          <p xml:id="i-4dpFeMeypnXEnjPTqGcpH5">
            I Amsterdamfördraget överfördes flyktingpolitiken från det mellanstatliga
            samarbetet i tredje pelaren till överstatligheten i första pelaren.
            Samtidigt beslutades att EU-länderna inom fem år skulle enas om
            gemensamma miniminivåer. Vänsterpartiet var motståndare och starkt
            kritiskt till överförandet. Samtidigt garanterades från den dåvarande
            svenska regeringen och riksdagen att Sverige även i fortsättningen
            skulle föra en human och solidarisk flyktingpolitik och att Sverige
            i EU skulle verka för att en sådan politik skulle föras. Vi har
            nu haft möjlighet att följa arbetet med harmoniseringen av flyktingpolitiken
            under de år som den pågått. Vad vi kan se är att EU ägnar sig
            åt att bygga murarna runt Fästning Europa allt högre i stället
            för att genom mellanstatligt samarbete ta ansvar för de flyktingar
            som söker skydd undan förföljelse. I stället för att använda sig
            av den vetorätt som varje regering tidigare hade, har den dåvarande
            svenska regeringen ägnat sig åt att medverka till att sätta Genèvekonventionen
            ur spel genom t.ex. transportörsansvaret och genom att acceptera
            att asylansökningar från EU-medborgare skall anses uppenbart ogrundade.
            De direktiv som antas inom unionen är minimidirektiv, vilket innebär
            att medlemsstaterna, om de har mer generösa bestämmelser kan bibehålla
            dem. Det står också medlemsstaterna fritt att upprätta mer generösa
            bestämmelser. Denna möjlighet har den svenska regeringen i det
            stora hela inte utnyttjat.
          </p>
          <p xml:id="i-4P2zdEvY882JGT1CJKEzwK">
            Vänsterpartiet är fortsatt starkt kritiskt till EU:s flyktingpolitik
            eftersom den är uppenbart inhuman och mycket restriktiv. Vi är
            också fortsatt starkt kritiska till Sveriges flyktingpolitik.
            Vi varnade för att ett system med minimiregler skulle innebära
            en dragning mot en harmonisering nedåt i riktning mot den sämsta
            tillåtna nivån på rättssäkerhet och behandling. Den dåvarande
            regeringen påstod motsatsen och att vi hade fel. I dag kan vi
            med sorg konstatera att vi hade rätt. Nu börjar EU förbereda nästa
            etapp ett gemensamt asylsystem trots att den första etappen i
            det närmaste havererat genom de extremt låga miniminivåer som
            beslutats både vad avser skydd och socialt mottagande. I det följande
            specificerar vi vår kritik både vad gäller det överstatliga samarbetet
            och den svenska flyktingpolitiken.
          </p>
          <p xml:id="i-F56XaEK1N1YicLbfpMtN2C">
            De flesta direktivförslag från EG-kommissionen, som i sitt ursprungliga
            skick syftade till att tillförsäkra asylsökande och immigranter
            minimirättigheter, har efter en under åratal utdragen behandling
            av Europeiska rådet och dess arbetsgrupper blivit tömda på nästan
            allt positivt innehåll. Däremot har man snabbt kunnat enas om
            genomförande av repressiva åtgärder riktade mot flyktingar och
            invandring från tredjeland. Det gäller förstärkta gränskontroller
            vid EU:s yttre gränser, hårda krav riktade mot de nya medlemsstaterna
            för att förhindra att flyktingar tar sig in i EU via dessa, steg
            mot en gemensam gränspolis för EU, hot mot tredjeländer för att
            tvinga dessa att ta emot, inte bara egna medborgare, utan även
            medborgare i andra stater. Denna utveckling visar med all önskvärd
            tydlighet det problematiska och olämpliga i att göra asylpolitiken
            till föremål för överstatliga beslut inom EU.
          </p>
          <p xml:id="i-51YwKx9NtTuW4nn8eonMPq">
            Vänsterpartiets kritik mot EU:s flyktingpolitik grundar sig såväl
            på den restriktivitet som blivit kännetecknande för innehållet
            som på det faktum att dessa frågor beslutas på överstatlig nivå
            inom EU.
          </p>
          <p xml:id="i-A58zZ75RpnAdti9pQB5jXd">
            Storbritannien försökte under våren 2003 att i EU få stöd för
            upprättande av transitläger för asylsökande i utomeuropeiska länder
            som Turkiet, Albanien och Ryssland. Avsikten var att Storbritannien
            skulle sända asylsökande till dessa läger utan att göra någon
            som helst sakprövning av deras asylansökan.
          </p>
          <p xml:id="i-X7Gb4bbv7sSpoukiGzGFjz">
            EU har nu inlett pilotprojekt i Tanzania, Moldavien, Ukraina
            och Vitryssland med så kallat kapacitetsbyggande för flyktingmottagande
            i dessa fattiga länder. Mot bakgrund av att EU under 2006 endast
            tog emot 198 000 asylsökande, den lägsta siffran på två årtionden
            och att man samma år bara erbjudit 5 500 flyktingar vidarebosättning
            i EU, väcker dessa pilotprojekt allvarliga farhågor om att de
            i själva verket utgör ett led i byggande av Fästning Europa. EU
            vill med alla medel stänga skyddsbehövande människor ute från
            EU samtidigt som man planerar att rekrytera efterfrågad arbetskraft
            från omvärlden. Men det skall ske från krassa egoistiska utgångspunkter.
          </p>
          <p xml:id="i-BctjZ1MdwNywMxJX1wt7AA">
            Sverige bör fortsätta att kraftfullt tillbakavisa alla förslag
            som i likhet med det brittiska förslaget syftar till att förlägga
            asylprövningsförfarandet utanför EU beträffande människor som
            rest in i EU för att söka asyl. Detta bör riksdagen som sin mening
            ge regeringen till känna.
          </p>
          <head xml:id="i-7eNu1SoexPCYryeg4k51go" type="h2">
            7.1 Blodbadet vid EU:s gränser fortsätter
          </head>
          <p xml:id="i-LD1ZAuXDhpoKTQmeNNMLN5">
            De mänskliga och rättsliga kostnaderna för den förda politiken
            är oerhörda: Här är några exempel på vad som sker i stort sett
            dagligen vid EU:s yttergränser:
          </p>
          <list xml:id="i-AgsCk1XHDKqy4tRjy9BYpP" style="ul">
            <item xml:id="i-8tbCPg786WP2CXiitfYVgx">
              27 oktober 2006: 6 okända personer från Algeriet rapporteras
              drunknade på resan mellan Wahran i Algeriet och Spanien.
            </item>
            <item xml:id="i-JwPQ7MPbevQwsEsRJEWQa4">
              5 oktober 2006: 20 okända personer från Marocko drunknar efter
              att deras gummibåt förlist på väg till Kanarieöarna.
            </item>
            <item xml:id="i-DiBwPgbpsL7wD7Gwc14QKp">
              17 september 2006: En man från Afrika söder om Sahara dör i brist
              på medicinsk vård i polisförvar i Los Cristianos, Teneriffa.
            </item>
            <item xml:id="i-CGBuu29wjbRwYLEoEKYwry">
              29 augusti 2006: 132 personer drunknar efter att deras båt förlist
              utanför Mauretaniens kust.
            </item>
            <item xml:id="i-E4X84tx5U88PqsvWxLsWZW">
              12 augusti 2006: 28 personer från Afrika dör av uttorkning efter
              det att deras båt fått order från spanska kustbevakningen att
              byta kurs.
            </item>
            <item xml:id="i-R4dfyWUAZMT7MpCsUMEqv2">
              Augusti 2006: 28 döda kroppar av personer som försökt nå Kanarieöarna
              flyter iland på Mauretaniens kust.
            </item>
          </list>
          <p xml:id="i-Ts9nvbYBowhBKK7DUxhRTC">
            Dessa människor är inte ensamma. Varje år försöker människor
            fly till Europa för att söka skydd undan förföljelse eller fattigdom,
            eller för att söka sig ljusare framtidsutsikter. En del når fram
            bara för att sättas på vändande båt hem. Andra dör av uttorkning
            eller drunknar, kvävs i låsta lastbilar och containrar. Ytterligare
            andra sprängs i bitar av landminor eller fryser ihjäl på sin flyktväg
            över karga bergskedjor.
          </p>
          <p xml:id="i-5WjmHck1hupAK1uXRqKrLa">
            Verkligheten har de senaste åren radat upp tragiska exempel på
            vilka konsekvenser fästningsbygget medför. Under 2005 var de spanska
            enklaverna Ceuta och Melilla i Nordafrika den mest uppmärksammade
            flyktvägen från Afrika till EU. Men efter att gränspolis skjutit
            flera personer till döds när de försökte storma taggtrådsstängslet,
            ökade EU trycket på de afrikanska länderna att stoppa strömmarna
            av illegala invandrare. Italien fick skarp kritik när man började
            snabbavvisa människor som tagit sig till Medelhavsön Lampedusa.
            Dessa skickades tillbaka till Libyen som i sin tur saknar flyktingmottagning
            och inte har skrivit under flyktingkonventionen. Från uppsamlingslägren
            gick lastbilstransporter genom öknen till andra länder med hundratals
            döda som följd. De senaste åren har de flesta av flyktingarna
            från Afrika istället kommit till Kanarieöarna, men många kommer
            också till Cypern, Grekland och Malta.
          </p>
          <p xml:id="i-BQicSpRS6qWdzi3GSyYhQw">
            EU har därför skapat Frontex, en byrå för yttre gräns­kontroll­
            som organiserar patrullering och övervakning av den afrikanska
            västkusten och centrala Medelhavet. De alltmer avancerade övervakningssystem
            som används har fått till följd att fler väljer längre och farligare
            vägar, i synnerhet från Afrikas västkust till Kanarieöarna. Fler
            och fler människor omkommer under flykten till Europa.
          </p>
          <p xml:id="i-QN8Qo6zBDjhUTVN2JP8Kao">
            För snart tio år sedan påbörjades byggandet av två gränsstängsel
            kring de spanska enklaverna Ceuta och Melilla vid Afrikas norra
            kust. Projektet finansierades med EU-medel med syfte att hindra
            afrikanska flyktingar att ta sig över EU:s landgräns mot Marocko.
            Gränsbarriären stoppade emellertid inte människor från att fortsätta
            försöka ta sig in i Europa via enklaverna. Flera dödsfall har
            rapporterats efter att människor har ramlat ner från stängslet,
            och i september 2005 sköts minst fem personer ihjäl av militären
            när en stor grupp flyktingar försökte ta sig över. Det som har
            skett är bara att gränsbarriären har tvingat dem som vill ta sig
            till Europa att ta allt större risker.
          </p>
          <p xml:id="i-UQwAH9vL5cESdsFmhU5bLE">
            Under de senaste åren har EU intensifierat sina ansträngningar
            att förskjuta ansvaret att stoppa floden av flyktingar till stater
            utanför EU. Sedan 2006 patrullerar i olika omgångar därför gränsbevakningsstyrkan
            Frontex vattnen utanför norra Afrikas västra kust och centrala
            Medelhavet. Patrullbåtar och flygplan från Spanien, Italien, Portugal
            och Finland har bevakat vattnen utanför Marocko, Mauretanien och
            Senegal i två operationer; Hera II från augusti till december
            2006 och Hera III från februari till april 2007.
          </p>
          <p xml:id="i-8HXpjrYNGK4n3pSwV1xsnG">
            En annan huvudlinje i EU:s strategi är att ge finansiellt och
            tekniskt stöd till nordafrikanska staters gränsstyrkor. Spanien
            har exempelvis levererat patrullbåtar, fyrhjulsdrivna fordon och
            datorer till Mauretanien för att hjälpa landet att bevaka sin
            kust. Den fria rörligheten i EU utvecklas alltså på bekostnad
            av den fria rörligheten i EU:s grannstater. Afrikanska länder
            pressas att införa en hårdare politik för att bekämpa migration,
            baserat på den europeiska modellen med gränskontroller, kriminalisering,
            frihetsberövande och utvisning. Allt belönas sedan med EU-finansiering.
          </p>
          <p xml:id="i-LEAaZeR3GcbHqdX1jYqhTT">
            Den stora faran med Frontex och snabbinsatsstyrkorna är att konsekvenserna
            oundvikligen blir kränkningar både av FN:s flyktingkonvention
            och av Europakonventionen om mänskliga rättigheter. De som finns
            ombord på de fartyg som eskorteras tillbaka till de afrikanska
            stater de kommit från ges nämligen inga möjligheter att söka asyl.
            Samtidigt sätts de EG-direktiv som skall garantera asylrätten
            ur spel. EU:s gränskontroll förläggs på detta sätt på tredje länders
            sjöterritorium. I praktiken stämplar EU en individ som irreguljär
            migrant redan innan han eller hon lämnar sitt land och kommer
            in på EU-territorium. Dessa förebyggande aktioner tar ingen hänsyn
            till att den det gäller inte behöver vara illegal utan en potentiell
            asylsökande eller flykting. Detta förhandsantagande om illegalitet
            och förebyggande gränskontroll omöjliggör ett fullständigt respekterande
            av mänskliga rättigheter och tillträde till en reguljär asylprocess
            med en individuell bedömning av asylärendet som föreskrivs av
            flyktingkonventionen. Politiken leder till ett systematiskt brott
            mot internationell och europeisk flyktingrätt.
          </p>
          <p xml:id="i-8RvC4Fae9Y77B9a27oZJD3">
            Sverige deltar aktivt i såväl utformningen som praktiserandet
            av denna restriktiva politik och har inte i något fall utnyttjat
            sin rätt att stoppa EU-lagstiftning som syftar till att undergräva
            asylrätten. Den överordnade målsättningen tycks vara att avvisa
            största möjliga antal människor. De mänskliga och rättsliga kostnaderna
            för den förda politiken är oerhörda:
          </p>
          <list xml:id="i-MbZZbQVRo8jHHC8GTspSGD" style="ul">
            <item xml:id="i-VzYFW3C9CBnYFCPCRjJLF">
              Människor hindras från att söka skydd och förvägras rätten att
              söka fristad i ett annat land. Detta är en också avsikten med
              den politik som förs, trots att det sätter internationella konventioner
              ur spel.
            </item>
            <item xml:id="i-8Wv4EvhpanXAHyZoRJRpey">
              Många direktavvisas vid gränsen trots att de har asylskäl.
            </item>
            <item xml:id="i-HKADcuhSfvS2ZWYqh8FXfp">
              Marknaden för samvetslösa människosmugglare ökar. De smugglingsnätverk
              som blir allt mer omfattande utpekas sedan som ansvariga för de
              dödsfall som sker i stället för EU-ländernas regeringar som ju
              har det verkliga ansvaret.
            </item>
            <item xml:id="i-VnrVLPq7zv7bZEbSpTDGgH">
              Nya farligare flyktvägar pressas fram. När den gemensamma gräns­över­vak­ningen
              täppt till en väg in i EU utsätter sig människor som är i behov
              av att fly för ännu större faror.
            </item>
            <item xml:id="i-ukuKzV5xM89DQDj93NKKf">
              Antalet dödsoffer ökar. Tusentals döda tredjelandsmed­borgare,
              särskilt de som dör när de försöker nå Spaniens eller Italiens
              södra gräns, ökar för varje år. Omkring 6 000 personer beräknas
              ha dött under 2006 bara utanför Kanarieöarna.
            </item>
            <item xml:id="i-DFuiyW34yaLNbFEiUZy3no">
              Övergrepp tillåts ske i det fördolda, bl.a. rapporteras ett stort
              antal övergrepp från förvarslokaler och transitområden på flygplatser,
              som är stängda för insyn.
            </item>
          </list>
          <p xml:id="i-WLEqUvm9bZ1WFJPEAe1Pmg">
            Det är tydligt att Frontex operationer kring Kanarieöarna inneburit
            att flyktvägarna från Afrika till Europa pressats till att bli
            mycket längre och mycket farligare. Som en brutal konsekvens av
            detta har också fler människor mist livet. Som en annan mycket
            farlig konsekvens har många människor förvägrats rätten att söka
            asyl. Först och främst sker detta genom att Frontex hindrar dem
            från att komma i land. De tvingas vända tillbaka eller försvinner
            på annat sätt. Människor lever också inlåsta i förvarsanläggningar
            under emellanåt mycket svåra förhållanden där de undanhålls den
            nödvändiga information och juridiska hjälp de av internationell
            rätt är berättigade till för att kunna söka asyl.
          </p>
          <p xml:id="i-H1DLMT6h8m1MozREv9vLXZ">
            Flera tusen människor tros ha drunknat i Atlanten eller Medelhavet
            förra året. Enligt de kanariska myndigheterna kan antalet afrikanska
            båtflyktingar som dödats under försöken att korsa havet till Kanarieöarna
            uppgå till 6 000 personer, trots att endast 600 kroppar återfunnits.
            Frivilligorganisationer uppger var tredje flyktingbåt förliste
            under överfarten, vilket innebär att runt 7 000 personer har omkommit,
            bara under förra året.
          </p>
          <p xml:id="i-XwtaW8xgdb3AChpxpmj3Ld">
            Sedan EU i samarbete med afrikanska länder börjat patrullera
            Afrikas nordvästkust har antalet flyktingar och invandrare som
            nått Kanarieöarna minskat drastiskt. Sedan den senaste operationen,
            kallad Hera III, pågick från februari till april i år har 585
            flyktingar tagit sig till den spanska kusten. Detta skall jämföras
            med att under hela andra halvåret 2006 anlände i genomsnitt 3
            000 människor varje månad. Omkring 1 200 människor har genom Frontexoperationen
            eskorterats tillbaka till de afrikanska hamnar som de lämnat för
            att försöka nå Spanien.
          </p>
          <p xml:id="i-SxTRzyS7fGQWeHdFC9pRuz">
            Sedan Frontex avslutat sin insats i de spanska vattnen har antalet
            båtflyktingar återigen ökat något. Spanska regeringen väntar nu
            på att Frontex skall inleda en ny operation utanför Kanarieöarna.
            Frontex anser sig dock först behöva få in den utrustning och personal
            som övriga EU-länder, däribland Sverige, har lovat att bidra med.
            Den grundläggande inriktningen av EU:s asyl- och migrationspolitik
            måste ändras så att mönstret av kränkningar av tredjelandsmedborgarnas
            mänskliga rättigheter upphör. Detta bör riksdagen ge regeringen
            till känna.
          </p>
          <head xml:id="i-8zxrJmCmADB2qWspUa4ymj" type="h2">
            7.2 Transportörsansvaret
          </head>
          <p xml:id="i-HVc4GJbqM8rFLcR19zuyBc">
            Tyvärr har den tidigare regeringen under den franska ordförandeskapsperioden
            godtagit direktivförslaget om ett skärpt transportörsansvar, trots
            att man haft möjlighet att lägga ett veto mot detta generalangrepp
            på Genèvekonventionen och asylrätten. Direktivet har både till
            syfte och effekt att kortsluta rätten till asyl och göra Genèvekonventionen
            oanvändbar. Det utgör ett grovt angrepp på den mänskliga rättigheten
            att söka och åtnjuta asyl som finns upptagen i artikel 14 i FN:s
            allmänna förklaring om de mänskliga rättigheterna. Transportörsansvar
            innebär i praktiken att myndighetsutövning läggs ut på privata
            rättssubjekt, vilka självfallet har vinstsyftet som främsta ledstjärna.
            SAS har i sitt remissvar över departementspromemorian Transportörsansvaret
            i utlänningslagen (Ds 2001:74), bl.a. yttrat följande:
          </p>
          <p xml:id="i-SCoEHMr4Cj2VUJ1vPpmn4z">
            I och med att SAS har rätt att neka ombordstigning på grund av
            att inresehandlingarna (inte själva flygbiljetten) inte är i ordning
            kan passagerarna sägas stå i ett slags beroendeförhållande till
            transportören. Därför är transportörens kontroll att likställa
            med myndighetsutövning och därmed i strid med regeringsformen.
          </p>
          <p xml:id="i-TW6a7K4YwuwE5kes8y8Bp2">
            Vänsterpartiet delar den uppfattningen.
          </p>
          <p xml:id="i-M4f5rME9uN7F9snKyjSNTu">
            Transportörsansvaret har också som oundviklig följd att transportföretagen
            inför rasprofilering av sina passagerarkontroller. Detta är fullständigt
            oacceptabelt och försvårar en effektiv kamp mot främlingsfientlighet
            och rasism.
          </p>
          <p xml:id="i-8PUVjLTq4eG6XYGLRd1BrJ">
            Riksdagens dåvarande majoritet i flyktingfrågor, bestående av
            socialdemokrater och moderater, har beklagligtvis våren 2004 godkänt
            propositionen om genomförande av direktivet om transportörsansvar
            i svensk rätt. Den rimliga ståndpunkten hade varit att vägra införa
            direktivet med hänvisning till att det står i strid med Sveriges
            åtaganden i enlighet med 1951 års Genèvekonvention och hävda den
            ståndpunkten vid ett eventuellt rättsligt förfarande mot Sverige
            vid EG-domstolen.
          </p>
          <p xml:id="i-ARtrwJ1qAssQmjfrLaArCk">
            Regeringen bör omedelbart påkalla nya förhandlingar om direktivet
            om transportörsansvar och därvid verka för att alla bestämmelser
            i direktivet som sätter asylrätten ur spel eller leder till diskriminering
            grundad på hudfärg eller etniskt ursprung tas bort. Detta bör
            riksdagen som sin mening ge regeringen till känna.
          </p>
          <head xml:id="i-6ebgpEJ7KDG28quMoUifZb" type="h2">
            7.3 Handlingsprogram för att bekämpa illegal invandring
          </head>
          <p xml:id="i-5eBtRKPs4Fg4CRxLJdvM3t">
            I februari 2002 antog rådet en handlingsplan för att bekämpa
            illegal invandring. I planen ges högsta prioritet för åtgärder
            syftande till att täppa igen återstående sprickor i murarna runt
            Fästning Europa. Bortsett från en generell hänvisning till internationella
            åtaganden om att ge skydd, saknas varje tanke på att det finns
            asylsökande och flyktingar bland dem som gör irreguljära förflyttningar,
            smugglas eller är utsatta för människohandel.
          </p>
          <p xml:id="i-EGoPZi56GjDhMn6zuh7M6K">
            Andra åtgärder som man enats om avser t.ex. riktlinjer för den
            yttre gränskontrollen och slutande av återtagandeavtal med tredjeländer
            som Ryssland, Marocko, Pakistan, Macao, Sri Lanka samt Armenien.
            Relationerna mellan EU och tredjeländer förgiftas successivt av
            uppgifter om dålig behandling av tredjelandsmedborgare av immigrationsmyndigheterna
            i EU-länder. Det finns en frestelse för migrationsministrarna
            att undvika denna fråga genom att göra myndigheterna i hemländerna
            till medbrottslingar i den förödmjukande behandlingen av deras
            medborgare. Detta sker främst genom EU:s insisterande på att sluta
            återtagandeavtal med tredjeländer genom vilka dessas myndigheter
            anlitas som agenter för EU-länderna när det gäller utvisning av
            deras medborgare från EU-länder och för att utföra kontroller
            för att hindra sina medborgare att utnyttja den grundläggande
            mänskliga rättigheten att lämna sitt land.
          </p>
          <p xml:id="i-BEqExBHotxCyVL4Qyp4vDV">
            Denna politik med krav på återtagandeavtal har hittills inte
            haft någon märkbar effekt på effektiviteten i verkställandet av
            utvisningar från EU-länder. Men politiken medför stora risker
            för EU internationellt. Detta på grund av att politiken kan få
            till effekt att sänka förtroendet för tredjeländernas regeringar
            i deras egna medborgares ögon. Deras medborgare ser sina regeringar
            som handlande i EU-ländernas intresse tvärtemot skyldigheten att
            skydda sina medborgare mot godtycklig behandling av andra länders
            regeringar. Politiken ställer också i blixtbelysning svagheten
            hos regeringarna i fattiga och instabila länder gentemot EU:s
            styrka. De regeringar som är snabbast att sluta återtagandeavtal
            är ofta samma regeringar som är i starkast behov av förstärkt
            legitimitet hos sin egen befolkning. I stället för att bistå dessa
            länder i processen att vinna sina befolkningars förtroende genom
            att förstärka rättsstaten, skyddet för mänskliga rättigheter och
            utvecklingen av fungerande ekonomier blir EU medskyldigt till
            att förstöra deras ledares legitimitet genom att tvinga dem till
            att acceptera och medverka i att förödmjuka sina medborgare. En
            förändring av denna politik måste ges högsta prioritet. Migrationsrättsområdet
            på EU-nivå kan förstärka eller förgifta EU:s internationella rykte
            och möjligheter att delta som en respekterad aktör i den internationella
            gemenskapen. Utan att ägna en större uppmärksamhet både åt de
            åtgärder som beslutas på detta område och deras konsekvenser på
            ett vidare plan riskerar EU att undergräva sin egen politik, inte
            minst säkerhetspolitik.
          </p>
          <p xml:id="i-7v4ykSKWw776R5yQBCMTGE">
            Därtill kommer bl.a. rådets slutsatser om åtgärder mot olaglig
            invandring sjövägen, samarbete med tredjeland för att bekämpa
            olaglig invandring, samarbete med USA kring visering, återtagande,
            flygplatskontroller etc. samt ständiga förändringar och tillägg
            till Schengenkonventionen. I stort sett allt som EU beslutat om
            på asyl- och immigrationsområdet, med den europeiska flyktingfonden
            och direktivet om tillfälligt skydd vid massflykt som undantag,
            har utgjort byggstenar i projektet Fästning Europa.
          </p>
          <p xml:id="i-RPbHqeGEBqsYA7kGW2RpDt">
            Regeringen bör i EU ta initiativ till att EU:s politik beträffande
            återtagandeavtal förändras på ett sådant sätt att de följder som
            angivits ovan i fortsättningen undviks. Detta bör riksdagen som
            sin mening ge regeringen till känna.
          </p>
          <p xml:id="i-NUDq5YxWELdftYdMNBpvis">
            Regeringen bör använda sin vetorätt mot ytterligare repressiva
            förslag på detta politikområde innan nya och förändrade direktiv
            som syftar till att garantera vissa miniminivåer för skyddsregler
            och mottagningsvillkor har antagits. Detta bör riksdagen som sin
            mening ge regeringen till känna.
          </p>
          <head xml:id="i-S8zVUQSVnzXQDhg21tWNBM" type="h2">
            7.4 Dublinförordningen
          </head>
          <p xml:id="i-QJZpFNiA6QVozzyuJpF87J">
            I februari 2003 antogs den förordning som ersätter Dublinkonventionen.
            Den innebär att alla grundprinciper i Dublinkonventionen med dess
            stötande och inhumana konsekvenser blir kvar. Huvudregeln om att
            asylansökan skall göras i det första EU-land den sökande rest
            in i leder självfallet till att flyktingarna koncentreras till
            de länder som gränsar mot områden varifrån många flyktingar kommer.
            Det är länderna i norra delen av EU som påtvingat EU:s medlemmar
            vid Medelhavet principen för att uppnå en koncentration av flyktingarna
            i dessa länder och i görligaste mån motverka etnisk mångfald i
            Nordeuropa. Förordningen motverkar alltså en någorlunda jämn fördelning
            av flyktingar i olika EU-länder och koncentrerar dem till frontstaterna.
            Det får som självklar logisk konsekvens att dessa som motåtgärd
            söker göra sina gränser så ogenomträngliga som möjligt. Sverige
            har här medverkat till att ytterligare en viktig del av Fästning
            Europa kommit på plats.
          </p>
          <p xml:id="i-2AWwei84gSaovL8LJ8chNK">
            Den enda rimliga principen för att avgöra vilket land som skall
            handlägga en asylansökan, är att låta den asylsökande själv fatta
            beslutet. Det skulle också spara stora belopp för skattebetalarna
            i EU-länderna eftersom de s.k. Dublinförfrågningarna länderna
            emellan är synnerligen tidsödande och kostsamma samtidigt som
            de förlänger handläggningstiderna på ett orimligt sätt. Även FN:s
            flyktingkommissariat har i sitt yttrande över EG-kommissionens
            grönbok om ett gemensamt asylsystem givit uttryck för att man
            skulle föredra att Dublinförordningens principer ersatts med att
            den asylsökandes eget val av asylland skall vara avgörande.
          </p>
          <p xml:id="i-XVzQuzuuPFKLtCtWNwN8cV">
            Den svenska regeringen bör ta initiativ till en översyn av förordningen
            med syfte att fördelningskriteriet för de asylsökande skall vara
            dessas egna val. Detta bör riksdagen som sin mening ge regeringen
            till känna.
          </p>
          <head xml:id="i-69k8oTpmRj8BSBA8LRrJ7d" type="h2">
            7.5 Skyddsgrundsdirektivet
          </head>
          <p xml:id="i-CSTZ5DYedqzE8SzSe9jFFG">
            Rådsdirektivet om miniminormer för när medborgare och statslösa
            personer skall betraktas som flyktingar eller som personer som
            av andras skäl behöver internationellt skydd hade efter långa
            förhandlingar omsorgsfullt rensats på det mesta som skulle kunna
            innebära ett förbättrat rättsskydd för flyktingar och andra skyddsbehövande.
            FN:s flyktingkommissariat tvingades till och med gå ut med en
            offentlig deklaration att det vore bättre att skyddsgrunds- och
            asylprocedurdirektiven inte antogs framför att de drevs igenom
            i sin nuvarande utformning. Ledande auktoriteter på flyktingrätt
            i världen har förklarat att vissa bestämmelser i direktivet uppenbart
            strider mor internationell rätt. Regeringen bör i EU ta initiativ
            till att skyddsgrundsdirektivet omarbetas i de delar som strider
            mot internationell rätt. Detta bör riksdagen som sin mening ge
            regeringen till känna.
          </p>
          <head xml:id="i-LzJujHJhMvaQKd6NF8Yr8U" type="h2">
            7.6 Asylprocedurdirektivet
          </head>
          <p xml:id="i-AbLJ5cNwMzKKBXbprL4duU">
            Rådsdirektivet om miniminormer för medlemsstaters förfaranden
            för att bevilja eller återkalla flyktingstatus har också rensats
            på i stort sett allt som skulle kunna bidra till rättssäkerhet
            i förfarandet. FN:s flyktingkommissariat har också beträffande
            detta direktiv offentligt uttryckt sin oro över att rättssäkert
            asylförfarande skulle undergrävas om det antas och förklarat att
            det vore bättre att inte anta något direktiv alls än att direktivet
            antogs i nuvarande form. Immigration Law Pratictioners Association
            har förklarat att många av direktivets bestämmelser kommer att
            leda till kränkningar av internationell rätt. Rådet tog dock inte
            någon hänsyn till dessa invändningar. Regeringen bör i EU ta initiativ
            till att asylprocedurdirektivet omarbetas i de delar som strider
            mot internationell rätt. Detta bör riksdagen som sin mening ge
            regeringen till känna.
          </p>
          <head xml:id="i-7TndPwpnoJZqKktVzru9FX" type="h1">
            8 Den svenska utlänningslagstiftningen
          </head>
          <p xml:id="i-MVsBjZMjGvBYhhb7Dp5ee5">
            Vänsterpartiet är starkt kritiskt till den svenska flyktingpolitiken.
            Rätten till asyl undergrävs i dag genom stora brister i den praktiska
            tillämpningen av gällande lagstiftning. Den överordnade målsättningen
            tycks vara att avvisa största möjliga antal människor.
          </p>
          <head xml:id="i-JCiX3eod9WPosmt4s4tkXn" type="h2">
            8.1 Anhöriginvandringen
          </head>
          <p xml:id="i-DTNmKjJt4HWFZ18VhKtncE">
            De regeländringar i utlänningslagen som genomfördes den 1 januari
            1997 har, som Vänsterpartiet redan då förutsade, orsakat många
            mänskliga tragedier och stort lidande för familjemedlemmar både
            i Sverige och i hemlandet. Detta konstaterades också i en utvärdering
            av de nya reglerna som Röda Korset lät göra efter att de tillämpats
            i några år. Effekterna av lagändringarna visade sig bli både omänskliga
            och strida mot elementär mänsklig anständighet. Mot denna bakgrund
            tillsatte den dåvarande regeringen den s.k. Anhörigkommittén som
            i februari 2002 lade fram förslag om mindre restriktiva regler
            för anhöriginvandringen. Den socialdemokratiska regeringens passiva
            hållning i frågan var fullständigt oacceptabel, och det finns
            ingenting som tyder på att den nya alliansregeringen har någon
            som helst avsikt att göra något åt denna mot all mänsklig anständighet
            stridande lagreglering.
          </p>
          <p xml:id="i-RVT1sTpgnTVTZRFGrphbLt">
            Den 1 maj 2006 trädde vissa förändringar i utlänningslagen i
            kraft som gäller familjeåterförening och som innebar att EG-direktivet
            om rätt till familjeåterförening genomfördes i svensk rätt. Det
            är ett minimidirektiv och hindrar därför inte Sverige från att
            ha mindre restriktiva regler. De regler som leder till djupt stötande
            och inhumana konsekvenser berörs inte av EG-direktivet.
          </p>
          <p xml:id="i-WQsEuQV6kGWA7iZkgE5Bn1">
            Migrationsverkets och Utlänningsnämndens tillämpning av 18-årsregeln
            på barn som uppnått denna ålder under ärendets handläggning har
            kritiserats av Justitiekanslern utan att myndigheterna har tagit
            något intryck; fortfarande förekommer det att barn nekas återförening
            med sina föräldrar trots att de lämnat in ansökan i god tid innan
            de fyllt 18 år. I många fall är det svårt att frigöra sig från
            misstanken att Migrationsverket avsiktligt fördröjer handläggningen
            så att barnet skall ha hunnit fylla 18 år innan beslutet fattas.
            Den s.k. sista-länken-bestämmelsen måste återinföras och möjligheterna
            för äldre för­äldrar att återförenas med vuxna barn förbättras.
            Kraven på hushållsgemenskap omedelbart innan det vuxna barnet
            bosatte sig i Sverige och kravet att föräldrarna måste ha ansökt
            om familjeåterförening inom kort tid efter att barnet fått uppehållstillstånd
            i Sverige måste tas bort. Det kravet får helt orimliga konsekvenser.
            När det vuxna barnet flyttade till Sverige är föräldrarna ofta
            relativt unga och friska. 25 år senare kanske en av dem avlidit
            medan den efterlevande är gammal och svårt sjuk och inte kan klara
            sin livsföring utan hjälp av barnen. Men då stupar varje återföreningsansökan
            på tio-månaders­gränsen. Det bör dock inte införas några regler
            om försörjningskrav. Därför bör regeringen uppdras att återkomma
            till riksdagen med förslag om förbättrade regler för anhöriginvandring.
            Detta bör riksdagen begära.
          </p>
          <head xml:id="i-6fV1s3ADniSpzE4T1xSMrP" type="h2">
            8.2 Uppehållstillstånd efter inresa
          </head>
          <p xml:id="i-3beVLaxhv7XxDQ9RDT5TJD">
            En lagändring beträffande förutsättningarna att bifalla en ansökan
            om uppehållstillstånd som görs efter inresan, som trädde i kraft
            2000, innebar följande: Om utlänningen har stark anknytning till
            en person bosatt i landet och det inte skäligen kan begäras att
            utlänningen återvänder till ett annat land för att inge ansökan
            där, får den bifallas trots att den gjorts efter inresa till Sverige.
            Avsikten med lagändringen var att öka möjligheterna till bifall
            på en ansökan gjord efter inresan, men Utlänningsnämnden har tillämpat
            bestämmelsen så att den tvärtom inneburit minskade möjligheter
            till bifall. Denna praxis har inte förändrats sedan en ny instansordning
            i utlänningsärenden har införts. Konsekvensen har blivit djupt
            inhumana beslut som leder till svåra tragedier.
          </p>
          <p xml:id="i-PpyLU3BiNor4htw1dguFCJ">
            Det är därför nödvändigt att regeringen lägger fram förslag om
            lagändring för att undantag från huvudregeln skall kunna göras
            när utlänningen har barn i Sverige eller kvinnan i förhållandet
            är gravid eller sökanden med all sannolikhet skulle få sin ansökan
            beviljad. Detta bör riksdagen begära.
          </p>
          <head xml:id="i-2bEae7wg1K1PCzTLpbuzuw" type="h2">
            8.3 Utländska kvinnors stryktålighet en översyn av 2 kap. 4 §
            utlänningslagen
          </head>
          <p xml:id="i-tLm5Y6t3vEvTMtQGeodQM">
            Sedan årtionden har många människor upprörts över att utländska
            kvinnor som misshandlats av sin man under den tvååriga prövotiden
            för permanent uppehållstillstånd, oftast blivit utvisade från
            Sverige om de brutit upp från förhållandet. Denna rättstillämpning
            har fått stötande konsekvenser, t.ex. att många kvinnor sett sig
            tvingade att stanna kvar i förhållanden trots misshandel från
            mannens sida, eftersom en utvisning skulle leda till fruktansvärda
            konsekvenser för dem i hemlandet. Den starka kritiken, bl.a. i
            riksdagsmotioner och frågor från Vänsterpartiet i riksdagen till
            det ansvariga statsrådet, ledde till att den dåvarande regeringen
            i januari 2000 förelade riksdagen en proposition i ämnet. Tyvärr
            begränsade propositionen skyddet för kvinnan till fall när det
            varit fråga om våld eller för handlingar som innebär allvarlig
            kränkning. Vänsterpartiet påpekade i en reservation till utskottsbetänkandet
            att formuleringen kunde komma att få till följd att för hög grad
            av våld och allvarlig kränkning kunde komma att accepteras och
            att myndigheterna medgavs ett alltför stort tolkningsutrymme.
            Det är uppenbart att den tidigare regeringens försök att genom
            lagändring åstadkomma en rimligare rättstillämpning misslyckats.
          </p>
          <p xml:id="i-HMpWmMfTxBtrB89DPGtkE6">
            Migrationsverket redovisade den 4 juli 2003 ett regeringsuppdrag
            att redogöra för praxis vid förlängning av uppehållstillstånd
            då ett förhållande upphört på grund av våld eller kränkning. Migrationsverket
            kan inte lämna några statistiska uppgifter, men uppskattar att
            man beviljat fortsatt uppehållstillstånd i 6070 fall och att man
            sannolikt givit avslag i ett större antal fall. Hos Utlänningsnämnden
            har endast 37 överklaganden kunnat identifieras, vilket är anmärkningsvärt
            eftersom överklagandefrekvensen är nära 100 procent. I 13 av ärendena
            bifölls överklagandet, i resterande 24 fattades avslagsbeslut.
            Migrationsverket redovisar fem exempel på beslut i dessa ärenden.
            I det urvalet har 80 procent beviljats fortsatt uppehållstillstånd,
            med andra ord en synnerligen skev presentation av praxis.
          </p>
          <p xml:id="i-Pj8t9GTxDkSznj1djT6WCw">
            Riksdagen beslutade i mars 2006 ett tillkännagivande om att det
            fanns skäl att nu närmare studera tillämpningen av nämnda bestämmelse
            i syfte att klarlägga huruvida skyddet för kvinnor och barn uppnår
            en godtagbar nivå. Om det visar sig att så inte är fallet borde
            regeringen återkomma till riksdagen med förslag om lagändring.
            Enligt uppgift från Regeringskansliet den 24 september 2007 har
            regeringen inte vidtagit någon som helst åtgärd med anledning
            av tillkännagivandet och har inte heller några aktuella planer
            på att vidta någon åtgärd.
          </p>
          <p xml:id="i-SnuwMyLg5iYXQt4MB4P2b5">
            Regeringen bör snarast förelägga riksdagen förslag om lagändring
            för att komma till rätta med de fortsatta missförhållandena med
            avvisningsbeslut av kvinnor som misshandlats eller kränkts under
            den tvååriga prövotiden. Detta bör riksdagen begära.
          </p>
          <head xml:id="i-48SgRbcrs4ifcaEbv3wnQQ" type="h2">
            8.4 Förföljelse på grund av kön eller sexuell läggning
          </head>
          <p xml:id="i-4iUZyrU4QvLZpGz4sXEYfi">
            Den bestämmelse om skydd på grund av välgrundad fruktan för förföljelse
            på grund av kön eller sexuell läggning som infördes i utlänningslagen
            1997 har utsatts för skarp kritik av bl.a. Vänsterpartiet. Det
            skulle ha varit en betydligt bättre lösning att bredda tolkningen
            av Genèvekonventionens flyktingbegrepp så att det också innefattar
            förföljelse på grund av kön eller sexuell läggning.
          </p>
          <p xml:id="i-GHTpvefT6QbULm17nvrwsu">
            Det är glädjande att det nu äntligen genomförts en utvidgning
            av flyktingbegreppet till att omfatta även förföljelse på grund
            av kön i enlighet med det synsätt som Vänsterpartiet länge förespråkat.
            Men det är av avgörande betydelse om äldre rättspraxis tillåts
            influera tolkningen av den nya bestämmelsen. Än så länge har Migrationsöverdomstolen
            endast avgjort något enstaka mål på grundval av den nya bestämmelsen,
            och det är följaktligen för tidigt att dra några slutsatser om
            den nya regleringens praktiska betydelse. I propositionen har
            det inte gjorts något tydligt avståndstagande från denna äldre
            praxis. Inte heller har det i propositionen tydligt klargjorts
            att de riktlinjer FN:s flyktingkommissariat utfärdat om könsrelaterad
            förföljelse skall tillämpas. Andra problem i tillämpning kan bli
            förföljelsebegreppet; social utstötning har inte berörts i lagstiftningen,
            inte heller könsdiskriminerande lagstiftning. Hur kommer riskbedömningarna
            att göras, hur höga beviskrav att ställas i rättstillämpningen?
            Förföljelse inom familjen kommer att behandlas på ett annat sätt
            än förföljelse från staten, att skydd inte kan ges på grund av
            resursbrist skall nämligen tillmätas betydelse vid bedömningen
            av flyktingskapsfrågan vid våld inom familjen. Detta är felaktig
            tillämpning av flyktingbegreppet som kommer att ställa många förföljda
            kvinnor utan skydd av flyktingkonventionen.
          </p>
          <p xml:id="i-WbusD9p9AY6YHefABmyhB5">
            Det måste göras en omfattande satsning på utbildning av föredragande
            och beslutsfattare vid Migrationsverket för att den nya lagstiftningen
            skall få genomslag i rättstillämpningen. Migrationsverkets riktlinjer
            för utredning och bedömning av kvinnors skyddsbehov har tidigare
            mest fungerat som hyllvärmare. Sådana praktiska detaljer som att
            den sökande erbjuds välja ett kvinnligt offentligt biträde och
            att det i de fall där mannen inte känner till de övergrepp hustrun
            utsatts för inte får förekomma gemensamma beslut i ärendet måste
            alltid fungera. Enstaka missar beträffande sådana saker kan få
            förödande konsekvenser. Utbildningsprogrammet bör ta till vara
            och bygga på erfarenheter och utbildningsmaterial från föregångsländerna
            på området som Kanada, USA, Storbritannien m.fl. Utbildningssatsningen
            måste nå alla asylutredare och beslutsfattare. En omfattande utbildningssatsning
            med anledning av den nya lagstiftningen angående förföljelse på
            grund av kön och sexuell läggning i enlighet med det anförda måste
            därför genomföras. Detta bör riksdagen som sin mening ge regeringen
            till känna.
          </p>
          <p xml:id="i-77Fphcr9P5PYUHe6moCuvP">
            Det är av största vikt att regeringen, när det bildats en rättspraxis
            på grundval av den nya bestämmelsen, låter utvärdera tillämpningen
            av lagen för att konstatera om de avsedda förändringarna blivit
            verklighet och vilka problem som visat sig i tillämpningen. Därför
            bör regeringen genomföra en snar utvärdering av tillämpningen
            av den nya lagbestämmelsen om flyktingstatus på grund av förföljelse
            på grund av kön eller sexuell läggning. Detta bör riksdagen som
            sin mening ge regeringen till känna.
          </p>
          <p xml:id="i-8mSp2asWV4fmWxZsqhZwtY">
            Trots ändringen av utlänningslagen har Migrationsverket och migrationsdomstolen
            fortsatt att utvisa homosexuella personer till länder som t.ex.
            Iran (Länsrätten i Stockholms län, mål nr UM 225-06, avd. 11).
            Migrationsverket och migrationsdomstolen använder regelmässigt
            Utrikesdepartementets rapporter om mänskliga rättigheter som beslutsunderlag
            i flyktingärenden. Senast den 22 september 2006 avslog Migrationsdomstolen
            i Stockholm en asylansökan gjord av en homosexuell man från Iran.
            Av UD:s rapport om Iran från år 2005 framgår följande:
          </p>
          <p xml:id="i-PXYz6QzbHz6rgCNyRJr1z2">
            Bristen på tolerans i det iranska samhället är långtifrån absolut:
            män håller varandra i händerna, de vänslas i parkerna etc. Man
            kan någon gång se män kyssa varandra på gatan eller se sminkade
            män. Det är något av en paradox i Iran att heterosexuella personer
            (som, nota bene , inte är gifta) egentligen har större svårigheter
            med att kunna leva ut sin sexuella läggning än homosexuella.
          </p>
          <p xml:id="i-YCC9BytzWCZofyLtQ9g94T">
            Samtidigt erkänner UD i rapporten att homosexuella riskerar grymma
            straff för homosexuella handlingar. För män gäller dödsstraff
            vid penetration och piskrapp för andra sexuella handlingar. För
            könsumgänge mellan kvinnor utdöms hundra piskrapp för vardera
            parten. UD menar dock att de iranska myndigheterna inte aktivt
            förföljer homosexuella och att de flesta homosexuella i Iran kan
            undgå fara om de lever diskret och tillbakadraget. Denna motivering
            har legat till grund för flera beslut av regeringen.
          </p>
          <p xml:id="i-UrnScZJvEVqhfzvvkDsnqS">
            UD konstaterar vidare att de avrättningar av två homosexuella
            män som skedde i augusti år 2005 hade sin grund i våldtäkt och
            mord, detta trots att Amnesty International har rapporterat om
            att den iranska regimen använder sig av andra brottsrubriceringar
            än de faktiska för att göra sig av med homosexuella personer.
            Vi kan konstatera att UD:s rapporter på flera avgörande punkter
            är rent felaktiga och dessutom kränkande för de HBT-personer som
            är tvungna att fly från sitt hemland på grund av förföljelse,
            misshandel och rena dödshot. Eftersom det är klarlagt att människor
            avrättas på grund av sin sexuella läggning i Iran bör asylsökande
            homosexuella iraniers fruktan anses välgrundad så länge paragrafen
            om dödsstraff och kroppsbestraffning finns kvar i den iranska
            strafflagen. Detsamma gäller alla andra länder som avrättar och
            bestraffar homosexuella och bisexuella på grund av deras sexuella
            läggning samt transpersoner p.g.a deras könsidentitet. Utlänningslagens
            tillämpning i praktiken avviker i dag från riksdagens intentioner
            med lagen. Riksdagen har tidigare i ett betänkande uttalat att
            det aldrig kan komma i fråga att avvisa t.ex. en homosexuell person
            till hemlandet om han eller hon riskerar förföljelse på grund
            av sin sexuella läggning (bet2005/06:SfU4). Riksdagen anför även
            att det torde vara mycket svårt att bedöma om ett döljande av
            den sexuella läggningen utesluter risken för förföljelse. Riksdagens
            mening verkar dessvärre ha gått Migrationsverket och migrationsdomstolen
            förbi.
          </p>
          <p xml:id="i-Muk4Wpn11hPeXLybSZW9n4">
            Det är av yttersta vikt att Sverige tar sitt ansvar och ger de
            HBT-personer som flyr hit rätt till flyktingstatus. Utlänningslagen
            ska tillämpas i enlighet med lagstiftarens intentioner. Detta
            bör riksdagen som sin mening ge regeringen till känna.
          </p>
          <head xml:id="i-UnQxx4WKr4DC5ZsawyfC6E" type="h2">
            8.5 Skyddsbehövande i övrigt
          </head>
          <p xml:id="i-AgHoKyPTqkdSxWguz9bhVe">
            Den som känner välgrundad fruktan att utsättas för allvarliga
            övergrepp på grund av svåra motsättningar i hemlandet skall enligt
            en ny bestämmelse i 4 kap. 2 § utlänningslagen har rätt till uppehållstillstånd.
          </p>
          <p xml:id="i-5qvoimcg5HNMRsAPWMt3SW">
            Bestämmelsen har av domstolarna givits den tolkningen att det
            måste röra sig om ett individualiserat hot för att den skall vara
            tillämplig. Detta strider helt mot vad lagstiftaren avsåg. I propositionen
            ( 2004/05:170) sägs på s. 178:
          </p>
          <p xml:id="i-2LbqvrYJ1EU2HA7SRLVbg1">
            Härigenom täcks situationer in som enligt praxis ger uppehållstillstånd
            av politisk-humanitära skäl och andra skyddsrelaterade skäl som
            hittills bifallits av humanitära skäl. Det kan röra sig om såväl
            godtyckliga som systematiska övergrepp som det till följd av maktförhållandena
            i landet inte finns möjlighet för den enskilde att skydda sig
            emot eller få rättelse för. Övergreppen behöver inte nödvändigtvis
            härröra från en myndighet utan kan lika väl ha begåtts av någon
            enskild aktör. [ ]Avsikten med den ändrade indelningen av grunderna
            för uppehållstillstånd är inte att inskränka möjligheten för skyddssökande
            att få uppehållstillstånd i förhållande till vad som gäller enligt
            nuvarande lagstiftning och praxis.
          </p>
          <p xml:id="i-QtYxkWpQ1JzGxHKZrVpNBT">
            Men det är just vad som skett genom att det i praxis ställts
            upp krav på ett individualiserat hot. Regeringen måste skyndsamt
            ta initiativ för en lagöversyn på denna punkt för att skyddet
            för människor vars liv, frihet och hälsa hotas skall bringas i
            överensstämmelse med vad som avsågs av lagstiftaren när den nya
            utlänningslagen antogs. Därför bör flyktingbegreppet i utlänningslagen
            vidgas till att omfatta förföljelse på grund av könsidentitet.
            Detta bör riksdagen som sin mening ge regeringen till känna.
          </p>
          <p xml:id="i-Hb2q5tQ8wF8sVK5jAMpQwz">
            Den som behöver skydd på grund av väpnad inre eller yttre konflikt
            har också rätt till skydd enligt utlänningslagen. Migrationsöverdomstolen
            har i en dom den 26 februari 2007 slagit fast att det inte råder
            väpnad konflikt i Irak i utlänningslagens mening. Konflikten saknar
            enligt domstolen tillräcklig intensitet. Vad gäller asylsökande
            från krigets Afghanistan finns inget avgörande av Migrationsöverdomstolen,
            men tolkningen är densamma, ingen väpnad konflikt pågår. Denna
            tolkning av bestämmelsen visar att det är nödvändigt att regeringen
            tar initiativ till att lagstiftningen förtydligas så att det inte
            kan råda någon tvekan om att en situation som i dagens Irak omfattas
            av definitionen av väpnad konflikt i utlänningslagen. Därför bör
            en översyn göras av 4 kap. 2 § utlänningslagen. Detta bör riksdagen
            som sin mening ge regeringen till känna.
          </p>
          <head xml:id="i-PFVtX9VHCzBD4fRD9y8NwX" type="h2">
            8.6 Barns asylskäl
          </head>
          <p xml:id="i-GmYwS9oAj6xkUnu38X85KN">
            Mottagandet av ensamkommande flyktingbarn har de senaste åren
            varit föremål för uppmärksamhet och här har förändringar genomförts
            för att förbättra mottagandet. När det gäller den förändringen
            att kommunerna i stället för Migrationsverket skall ansvara för
            mottagandet har det varit stora problem att få tillräckligt många
            kommuner att ställa upp. Det finns dock ett område som inte rönt
            så mycket uppmärksamhet och det gäller själva bedömningen av barns
            asylansökningar. Vi vet dock att mycket få barn får flyktingstatus,
            det gäller både Sverige och Europa.
          </p>
          <p xml:id="i-TwrAdm5GdgyJjectk5xy9C">
            Kunskapen om barnrelaterad förföljelse är bristfällig. Av central
            betydelse är här förutom flyktingkonventionen också barnkonventionen.
            FN:s flyktingkommissariat har också utfärdat riktlinjer för asylprocessen
            för ensamkommande barn som också innehåller vägledning beträffande
            barnrelaterad förföljelse. Exempel på sådan förföljelse är tvångsrekrytering
            av minderåriga till reguljära och icke reguljära arméer, tvångsarbete,
            människosmuggling för prostitution och sexuell exploatering och
            kvinnlig könsstympning.
          </p>
          <p xml:id="i-BjFp9hbrJ84bcAyDbCJJnM">
            Det är också väsentligt att det finns personal utbildad i utredningsmetodik
            för barn. Det krävs t.ex. särskilda kunskaper för att kunna bedöma
            barns subjektiva fruktan för förföljelse. Regeringen bör uppdra
            åt Migrationsverket att utarbeta särskilda riktlinjer för utredning
            och bedömning av barns asylskäl. Detta bör riksdagen som sin mening
            ge regeringen till känna.
          </p>
          <head xml:id="i-AtuzDkUEX6HymKqUBqwHKY" type="h2">
            8.7 Synnerligen ömmande omständigheter
          </head>
          <p xml:id="i-4UsTS43fUPL2dcRTS4qdjG">
            I den nya utlänningslag som trädde i kraft den 31 mars 2006 har
            det genomförts betydande förändringar av regleringen om uppehållstillstånd
            på skyddsskäl och humanitära grunder. Avsikten är att en större
            andel skall beviljas uppehållstillstånd på grund av skyddsskäl
            i stället för humanitära grunder. Detta är ett riktigt synsätt
            som Vänsterpartiet ställer sig bakom. Vi är dock kritiska till
            den bestämmelse som i första hand ersätter humanitära skäl, nämligen
            5 kap. 6 § utlänningslagen som ger möjlighet att bevilja uppehållstillstånd
            på grund av synnerligen ömmande omständigheter. Uttrycket synnerligen
            i rättsliga sammanhang är ett mycket snävt begrepp och bör därför
            bytas ut mot särskilt som ger möjlighet till en något mer generös
            bedömning. Självmordsrisk som styrkts av en specialist i psykiatri
            bör utgöra ett sådant särskilt skäl och utan att denna risk skall
            behöva vara kopplad till psykisk sjukdom. Därför bör 5 kap. 6
            § första stycket 1 ges följande lydelse: Om uppehållstillstånd
            inte kan ges på annan grund, får tillstånd beviljas en utlänning
            om det vid en samlad bedömning av utlänningens situation föreligger
            sådana särskilt ömmande omständigheter att han eller hon bör tillåtas
            stanna i Sverige. Detta bör riksdagen besluta.
          </p>
          <head xml:id="i-BmReu7eh37FC63YBYcTVkP" type="h2">
            8.8 Verkställighetshinder
          </head>
          <p xml:id="i-7wPxwuTEK4VNHgXEHmjxmN">
            I propositionen med förslag till ny utlänningslag (2004/05:170)
            s. 192 sägs att något beslut om avvisning bör liksom hittills
            inte fattas då det redan inför ett beslut över en ansökan om uppehållstillstånd
            står klart att ett avlägsnandebeslut inte skulle gå att verkställa.
            Denna regel fanns också i den gamla utlänningslagen, men den tillämpades
            inte då och tillämpas inte heller nu på ett konsekvent och förutsägbart
            sätt. Många gånger fattas avvisningsbeslut i uppenbar strid mot
            förarbetsuttalandet. Det är därför nödvändigt att regeringen återkommer
            till riksdagen med förslag där regeln förs in i lagtexten. Detta
            bör riksdagen som sin mening ge regeringen till känna.
          </p>
          <p xml:id="i-KBbQW7mNQemKZzgkFBHaos">
            Bestämmelsen i 12 kap. 19 § 2 utlänningslagen, där krav uppställs
            att utlänningen inte kunnat åberopa verkställighetshindren tidigare
            eller har giltig ursäkt för att inte ha åberopat dem tidigare,
            står i uppenbar konflikt med artikel 3 i Europakonventionen om
            de mänskliga rättigheterna. Detta botas inte genom de möjligheter
            Migrationsverket har att bevilja uppehållstillstånd enligt 12
            kap. 18 § utlänningslagen. Regeringen bör därför ta initiativ
            till en översyn av 12 kap. 19 § utlänningslagen för att bringa
            bestämmelsen i överensstämmelse med Europakonventionen om de mänskliga
            rättigheterna. Detta bör riksdagen som sin mening ge regeringen
            till känna.
          </p>
          <head xml:id="i-GRER8avh6Mrw7ubkFGyVvD" type="h2">
            8.9 Landkunskapen hos Migrationsverket
          </head>
          <p xml:id="i-KY6izzfWspMUjceYNYAoCe">
            Numera redovisas Migrationsverket databas Lifos med landinformation
            om de asylsökandes hemländer på verkets hemsida. Detta är ett
            stort framsteg eftersom det möjliggör en dialog mellan verket
            och den asylsökande om innehållet och tillförlitligheten i landinformationen.
            Nu har dock ett nytt problem visat sig. Det förhåller sig nämligen
            många gånger så att Migrationsverket bortser från innehållet i
            sin egen landinformation när det där finns uppgifter som talar
            för att den asylsökande borde beviljas uppehållstillstånd. Det
            föreligger ett trängande behov av att Migrationsverkets tjänstemän
            utbildas i hur landinformationen används i ärendena på ett opartiskt
            sätt. Regeringen bör ge Migrationsverket i uppdrag att organisera
            sådana kurser. Detta bör riksdagen som sin mening ge regeringen
            till känna.
          </p>
          <head xml:id="i-S18ZY6VX6z7Wkfx2u6pD2x" type="h2">
            8.10 Illegal vistelse
          </head>
          <p xml:id="i-7EiZJKBfouvm4AWnL4KSS9">
            I 8 kap. 12 § andra stycket utlänningslagen anges att en utlänning
            som avvisats skall lämna landet inom två veckor. Tvåveckorsfristen
            börjar löpa samma dag som ett lagakraftägande beslut fattats.
            Många gånger kan det dröja avsevärd tid innan beslutet når till
            den utlänningen. Inte sällan kan det gå mer än två veckor innan
            han eller hon får kännedom om beslutet. I alla händelser är tidsfristen
            så kort att det är helt omöjligt också med god vilja att ordna
            med utresan från Sverige inom denna frist. I andra fall, t.ex.
            för palestinier som tidigare vistats som gästarbetare i någon
            av Gulfstaterna, är det omöjligt att inom denna tidrymd ordna
            tillstånd att resa in i det land dit avvisningen skall ske. Ofta
            låter det sig överhuvudtaget inte göras.
          </p>
          <p xml:id="i-Rc1o2d8oxu9oB9L8JmREQ6">
            Konsekvenserna av denna regel blir i nästan samtliga ärenden
            fullständigt orimliga. Utlänningen har ingen praktisk möjlighet
            att undvika att vistas illegalt i Sverige. Denna illegala vistelse
            kommer sedan att hållas emot henne/honom vid varje framtida ansökan
            om uppehållstillstånd eller besöksvisum. Murbyggandet mot omvärlden
            håller successivt på att övergå till ett utestängande av människor
            av annan etnicitet från Europa. Det angivna lagrummet måste ändras
            så att det av lagtexten klart framgår att utlänningen alltid skall
            ha skäligt rådrum för att ordna förberedelserna för avresan. Detta
            bör riksdagen som sin mening ge regeringen till känna.
          </p>
          <head xml:id="i-PoVfCwo9nR4eDRTNStkLb2" type="h2">
            8.11 Bortre gräns i asylprocessen
          </head>
          <p xml:id="i-Q4Gts7qpGXeuQqPzExhnUj">
            Handläggningstiderna för ärenden om uppehållstillstånd har ständigt
            varit ett stort problem i vart fall under de senaste 30 åren.
            Det har gjorts återkommande lagändringar och vidtagits andra åtgärder
            för att försöka komma till rätta med problemen, men utan att några
            förbättringar åstadkommits fram till i dag. De längsta godtagbara
            handläggningstider som regleringsbreven föreskriver har ingen
            som helst påverkan på verkligheten. Därför måste nu kraftfullare
            medel tillgripas. En bestämmelse bör införas i utlänningslagen
            om att den som ansökt om uppehållstillstånd och inte erhållit
            ett lagakraftägande avslagsbeslut inom 18 månader från ansökan
            skall beviljas uppehållstillstånd om det inte finns särskilda
            skäl som talar däremot. Sådana särskilda skäl kan vara att den
            sökande själv väsentligt bidragit till tidsutdräkten eller har
            gjort sig skyldig till allvarlig brottslighet. Detta bör riksdagen
            ge regeringen till känna.
          </p>
          <head xml:id="i-TFvysg7bQzxwHzaybdVxJK" type="h2">
            8.12 Visumkrav som medel att utestänga flyktingar från Sverige
            och EU
          </head>
          <p xml:id="i-6KGWAuNg4YzdPhYeFkV7aF">
            Visumkrav riktade mot länder där det pågår krig eller omfattande
            kränkningar mot mänskliga rättigheter är en viktig del av EU:s
            utestängningspolitik mot flyktingar och andra skyddsbehövande.
          </p>
          <p xml:id="i-XHd2KAHgJZHReijDejj7jA">
            Regeringen bör inom EU verka för att korta ner listan över visumpliktiga
            länder och för att visumkrav inte används för att stänga ute flyktingar
            och kortsluta Genèvekonventionen. Detta bör riksdagen som sin
            mening ge regeringen till känna.
          </p>
          <head xml:id="i-L6CLXUWHqaF8xPQGLT65m3" type="h2">
            8.13 Praxis vid besöksvisum
          </head>
          <p xml:id="i-K9GqxcVWWuz5ErMEJd5gXQ">
            Den praxis som Migrationsverket tillämpar beträffande besöksvisum
            innebär en betydligt restriktivare hållning mot sökande från länder,
            från vilka det tidigare varit vanligt med s.k. avhopp. Det är
            dock orimligt att straffa helt andra människor på grund av att
            landsmän, som beviljats besöksvisum, utnyttjat sin mänskliga rättighet
            att söka asyl. Det är i själva verket ett indirekt angrepp på
            asylrätten. Det bidrar dessutom till att ge Sverige dåligt rykte
            internationellt när internationella gäster hindras från att delta
            i vetenskapliga eller andra sammankomster som arrangeras i Sverige.
            I förlängningen kan Sverige komma att få svårigheter att få stå
            som värd för den typen av arrangemang. Socialförsäkringsutskottet
            har flera gånger uttalat sig för en öppnare praxis, dock utan
            någon effekt.
          </p>
          <p xml:id="i-QsHFyzqWrT6cciSEG2xsHM">
            Regeringen bör utfärda tydliga riktlinjer för Migrationsverkets
            handläggning av ärenden som gäller besöksvisum för att den skall
            genomsyras av en inställning som grundas på icke-diskriminering
            och humanitet. Detta bör riksdagen som sin mening ge regeringen
            till känna.
          </p>
          <head xml:id="i-HTVtUKQTMBovGFUkeN8g79" type="h2">
            8.14 Flyktingkvoten
          </head>
          <p xml:id="i-XCssnM8x19DrWsQVdwUN1j">
            På ett område inom flyktingpolitiken har Sverige skaffat sig
            ett gott internationellt anseende, nämligen genom den årliga flyktingkvot
            som används för att i samarbete med FN:s flyktingkommissariat
            erbjuda skydd genom vidarebosättning till personer som befinner
            sig i ett tredjeland och inte har tillgång till någon långsiktig
            lösning. Traditionellt har Sverige erbjudit sig att genom kvoten
            ta emot flyktingar som varit särskilt utsatta, bl.a. sjuka och
            handikappade flyktingar, och där flyktingkommissarien haft svårt
            att få fram erbjudanden om vidarebosättning.
          </p>
          <p xml:id="i-NvdxqLLkdPSnPcAV1GnXxZ">
            I samhällsprogrammet Faktum som sändes av Sveriges Television
            den 27 mars 2006 gjordes en genomlysning av den nya politiken.
            Eva Demant, som representerar FN:s flyktingkommissariat i dessa
            frågor, förklarade i programmet att Sverige under år 2005 tackat
            nej till att ta emot åtskilliga flyktingar som flyktingkommissariatet
            bett Sverige ta emot. Sverige använde inte hela kvoten för 2005,
            1 700 personer, utan tog bara ut 1 200 personer. Erik Stenström
            från Integrationsverket som deltagit i flyktinguttagningarna förklarade
            i programmet att tidigare tog vi ut sådana som kostade massor
            av pengar, men nu tar vi sådana som inte kostar så mycket.
          </p>
          <p xml:id="i-CCrLFsqFbDV6Jni9j1YvtD">
            FN:s flyktingkommissariat har sju kriterier för vidarebosättning
            för flyktingar som befinner sig i ett tredjeland:
          </p>
          <list xml:id="i-Jvu6N5iZJJiCkwLqqXuYQD" style="ol">
            <item xml:id="i-MPtA9akTZLM4UuZiZbbioh">
              Skyddsbehov
            </item>
            <item xml:id="i-HXdhFsfiQfnwCdqyDiZ26M">
              Tortyroffer med vårdbehov
            </item>
            <item xml:id="i-SuHYo4TxL3FY2KP6iaHNAc">
              Utsatta kvinnor
            </item>
            <item xml:id="i-Qoiz8a64LeFGY79qi8jhMy">
              Familjeåterföreningsfall
            </item>
            <item xml:id="i-43r5bRgT2wq5KeE5VkWzMW">
              Flyktingbarn och -ungdomar
            </item>
            <item xml:id="i-2P4cvzJNFacuTKPAeJMvKd">
              Äldre
            </item>
            <item xml:id="i-LTfhGXh9WMVHHjCzPKrkLo">
              Flyktingar utan förutsättningar att integreras lokalt
            </item>
          </list>
          <p xml:id="i-HwUxrNgaxFFGa9WXTjDqGe">
            Nu satsar Sverige bara på att ta ut flyktingar ur den första
            kategorin och med beaktande av deras integrationspotential. Detta
            har lett till att Sverige har lämnat avslag på många fall som
            presenterats av flyktingkommissariatet. Sverige bör i fortsättningen
            utnyttja hela den flyktingkvot som riksdagen fastställt och därvid
            ta ut särskilt utsatta flyktingar eller flyktingar till vilka
            flyktingkommissarien haft svårt att få fram erbjudanden om vidarebosättning.
            Hänsynstaganden till flyktingarnas integrationspotential bör utmönstras
            som kriterium för uttagning på kvoten. Detta bör riksdagen ge
            regeringen till känna.
          </p>
          <p xml:id="i-8XviNzNG5dKCsu1MMj6cd3">
            Ytterligare försämringar har genomförts beträffande uttagningen
            av familjemedlemmar till en kvotflykting. Numera kräver man att
            dessa skall besöka en svensk ambassad för att ansöka om familjeåterförening
            även om det inte finns någon svensk ambassad i hemlandet och det
            är stora praktiska svårigheter och hinder att ta sig till en svensk
            ambassad. Tidigare har kravet på att en ansökan måste inges till
            en svensk ambassad eftergivits i sådana situationer. Regeringen
            bör i kommande regleringsbrev till Migrationsverket uppdra åt
            verket att återgå till tidigare praxis vad gäller krav på att
            ansökan om familjeåterförening måste inges via svensk beskickning.
            Detta bör riksdagen som sin mening ge regeringen till känna.
          </p>
          <p xml:id="i-KKB59jUE3g6V4Aet4Mqv22">
            En annan mycket allvarlig försämring som helt nyligen genomförts
            är att numera det enbart tas hänsyn till rena skyddsbehov vid
            uttagningar på flyktingkvoten. Detta leder i vissa fall till djupt
            stötande konsekvenser. Det kan t.ex. gälla en dotter i en familj
            som fyllt 18 år och därför blir lämnad ensam kvar i ett hemland
            där unga ensamstående kvinnor av kulturella skäl har en fruktansvärt
            svår och utsatt situation. Regeringen bör ta initiativ för att
            Migrationsverket skall beredas möjlighet att ta nödvändiga mänskliga
            hänsyn vid uttagning av familjemedlemmar på kvoten även om de
            fyllt 18 år. Detta bör riksdagen som sin mening ge regeringen
            till känna.
          </p>
          <p xml:id="i-F4K87zG8rpzbhzhchYASou">
            Det orsakar Migrationsverket allvarliga problem att budgetåret
            utgör strikt gräns för genomförande av kvotuttagningarna. Ofta
            kan det vara omöjligt att hinna genomföra det fysiska överförandet
            av kvotflyktingen till Sverige under budgetåret. Då blir konsekvensen
            att platsen på det årets kvot går förlorad. Migrationsverket skulle
            föredra treåriga planeringsperioder för utnyttjande av flyktingkvoten
            så att ej utnyttjade platser kan överföras till nästkommande år.
            Regeringen bör ta initiativ till att det införs treåriga planeringsperioder
            för uttagningarna på flyktingkvoten. Detta bör riksdagen som sin
            mening ge regeringen till känna.
          </p>
          <head xml:id="i-QmqXQSAUjtNcm6GDH8FW7s" type="h2">
            8.15 Asylvisum
          </head>
          <p xml:id="i-VposDXxpjBwhtV7bAF7R4L">
            EU-ländernas regeringar har under ett antal år både unilateralt
            och inom ramen för EU-samarbetet strävat efter att konstruera
            mekanismer för att utestänga asylsökande från EU-territoriet.
            Resultatet har blivit att det är i det närmaste omöjligt att ta
            sig till EU för att söka asyl för den som inte har möjlighet att
            få fram betydande penningsummor till människosmugglare. Därför
            har allt fler börjat diskutera möjligheten att beskickningar får
            utfärda visum till skyddsbehövande antingen när dessa befinner
            sig i hemlandet eller i tredjeland.
          </p>
          <p xml:id="i-X6dXCiukYTEBpRxkKpudsy">
            Flera stater, både EU-medlemmar och andra, har redan infört olika
            varianter av denna möjlighet. Gregor Noll har tillsammans med
            Jessica Fagerlund vid det danska centret för mänskliga rättigheter
            gjort en studie i detta ämne för EG-kommissionen som publicerades
            i april 2002. De menar att de sex EU-länder som redan tillämpar
            systemet bör utveckla det ytterligare och delge övriga medlemsstater
            och forskare information om hur det fungerar. De föreslår också
            att de övriga medlemsstaterna inför liknande system, som dock
            endast kan och får utgöra ett komplement till det traditionella
            sättet att söka asyl.
          </p>
          <p xml:id="i-GE3VS9RPspDUhntZshHjGV">
            Det finns flera svåra praktiska problem med asylvisum. Några
            sådana är t.ex. avsaknad av en svensk ambassad i flyktingens hemland,
            risker för den asylsökande att besöka ambassaden, som ofta kan
            stå under bevakning, problem med sekretessen gentemot lokalanställd
            personal vid ambassaden, rädsla att berätta om sina asylskäl medan
            man finns kvar i sitt hemland, svårigheter att skaffa medicinsk
            bevisning om eventuella tortyrskador, frånvaro av möjlighet till
            advokathjälp m.m.
          </p>
          <p xml:id="i-LiNvvGHdV5a4bmAWnGsnHP">
            Regeringen bör tillsätta en utredning med uppgift att lägga fram
            förslag om en procedur för utfärdande av asylvisum. Detta bör
            riksdagen som sin mening ge regeringen till känna.
          </p>
          <head xml:id="i-J96UmqQDhZMGfNFfRu3V2j" type="h2">
            8.16 Förvar
          </head>
          <p xml:id="i-XBjDFXtfQ56jdrfZcHG9mf">
            Att beröva en människa friheten är en ur integritetssynpunkt
            oerhört ingripande åtgärd som alltid måste vara grundad på preciserade
            och väl avgränsade förutsättningar och vara den absolut sista
            utvägen. Frihetsberövandet blir givetvis ännu mer traumatiskt
            för den som flytt från sitt land för att söka en fristad i ett
            främmande land. Utifrån dessa utgångspunkter kan inte den nuvarande
            regleringen i utlänningslagen av förutsättningarna för förvar
            godtas. De är nämligen mycket vaga och ger stort utrymme för godtycke
            från tillämpande myndigheter. Det kan heller inte vara acceptabelt
            att det inte finns någon tidsbegränsning av förvar om det föreligger
            synnerliga skäl.
          </p>
          <p xml:id="i-VTmKZn5hYQbghQwghif7Q5">
            Regeringen bör därför tillsätta en utredning med uppgift att
            se över utlänningslagens bestämmelser om förvar i utlänningslagens
            10 kapitel utifrån de tidigare angivna utgångspunkterna. Detta
            bör riksdagen som sin mening ge regeringen till känna.
          </p>
          <head xml:id="i-H6hJ3Eu5iXFUDQDksvhexS" type="h2">
            8.17 Förordnande av offentliga biträden i utlänningsärenden
          </head>
          <p xml:id="i-DJTtoPJrH28bMQ194W8oES">
            Sedan lång tid är det Migrationsverket som förordnar offentligt
            biträde i utlänningsärenden. Det har riktats stark kritik mot
            hur Migrationsverket hanterar den uppgiften från bl.a. Sveriges
            advokatsamfund och från Advokater utan gränser, Sverige. Migrationsverket
            har systematiskt försökt undvika att förordna offentliga biträden
            som varit kända för att vara kunniga, skickliga och engagerade.
            Den asylsökande har fått ett offentligt biträde som inte tillvaratagit
            sin klients intressen.
          </p>
          <p xml:id="i-NAPGon525zSvNGxVadnsVL">
            Den nyanlände flyktingen har i realiteten små möjligheter att
            välja en jurist som är kunnig och engagerad inom detta rättsområde.
            Och i de få fall där den asylsökande hunnit få fram ett namnförslag
            har det i några fall gått så långt att Migrationsverket nekat
            att förordna advokater som gjort sig kända för att bjuda Migrationsverket
            hårt motstånd.
          </p>
          <p xml:id="i-SaWQrrJJf4GEYAPGboGuB5">
            Den asylsökande befinner sig i ett sådant underläge att han/hon
            tvingas acceptera också undermåliga insatser. Advokater står under
            Advokatsamfundets disciplinära tillsyn. Någon sådan kontroll finns
            inte beträffande de juristfirmor som Migrationsverket tycks anlita
            i ökande grad.
          </p>
          <p xml:id="i-NkJxYqMgVPqKPfi6neJKnC">
            Det är mot denna bakgrund oerhört allvarligt att det, i motsats
            till vad som är fallet i brottmål, i princip är omöjligt att få
            byta biträde på grund av ombudets oskicklighet eller bristande
            samarbete. Ändå kan resultatet av en dålig insats från ombudet
            få minst lika allvarliga konsekvenser i asylärenden som i brottmål.
          </p>
          <p xml:id="i-QX3in8XX8qtTdr8N1znhSY">
            När Migrationsverket nu även formellt är motpart till den asylsökande
            i Migrationsdomstolen framstår det ännu tydligare hur orimligt
            det är att verket skall ha rätten att utse sin egen motpart. Det
            är jämförbart med om åklagaren skulle utse försvararen i brottmål.
            Regeringen bör därför lägga fram förslag om återgång till den
            tidigare ordningen att Rättshjälpsmyndigheten utser offentliga
            biträden i utlänningsärenden, alternativt att länsrätten utser
            det offentliga biträdet. Detta bör riksdagen ge regeringen till
            känna.
          </p>
        </div>
        <div xml:id="i-8k4YN4V47RwmqqanhgLyVW" type="motSignatures">
          <list xml:id="i-V4B2TQgGxrr6sJyAfrP47S">
            <item xml:id="i-ULPbmXa3Xi3oiYvzDK7ejD" who="i-HpwkrkkrFd1MRPixHrr8q1">
              Lars Ohly (v)
            </item>
            <item xml:id="i-BPDpz9KnU9vsme4KXGHJzS" who="i-JxxHuvwXWsJTZYTnBZLHj">
              Marianne Berg (v)
            </item>
            <item xml:id="i-LVyj5MCy292ZBgpcxqowxP" who="i-UhKXyeGqJBzFW5wSyeoGMt">
              Wiwi-Anne Johansson (v)
            </item>
            <item xml:id="i-SiLh5kSpfkVHZJMmLdSsc4" who="i-K3yJ7rruozYUK99nj91ffc">
              Hans Linde (v)
            </item>
            <item xml:id="i-T8SpNM3K4gDrbbNAdobgb1" who="i-WTCYyz27itjvuvffL1vZLi">
              Elina Linna (v)
            </item>
            <item xml:id="i-3c3KapvoNbnZKt8hn3DfSx" who="i-FAhoYDeAxVXRZmnF5LnHgv">
              Kent Persson (v)
            </item>
            <item xml:id="i-APcpiUXSTLgtFt2MGmspPM" who="i-2aZQBvMx8o6ihusfvExbt8">
              Alice Åström (v)
            </item>
            <item xml:id="i-5oGAwu34NHQAXyQ3awDuoE" who="i-mN8mVTBvBYjtHLNThWLo4">
              Kalle Larsson (v)
            </item>
          </list>
        </div>
      </div>
    </body>
  </text>
</TEI>
