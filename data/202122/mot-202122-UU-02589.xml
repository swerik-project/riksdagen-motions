<?xml version="1.0" encoding="utf-8"?>
<TEI xmlns="http://www.tei-c.org/ns/1.0" xmlns:xi="http://www.w3.org/2001/XInclude" xml:id="mot-202122-UU-02589">
  <teiHeader>
    <fileDesc>
      <titleStmt>
        <title>Nord- och Centralamerika</title>
        <author corresp="i-HG8uLqLT7SnwSx5YRobkVr">av Håkan Svenneling m.fl. (V)</author>
      </titleStmt>
      <publicationStmt>
        <authority>SWERIK PROJECT</authority>
      </publicationStmt>
      <sourceDesc>
        <bibl>
          <title>Motion 2021/22:2589 av Håkan Svenneling m.fl. (V)</title>
          <idno type="rdwebb">H9022589</idno>
          <rs type="number">2589</rs>
          <orgName type="comitteeAbbreviation">UU</orgName>
          <ref type="dokument_url_text">http://data.riksdagen.se/dokument/H9022589/text</ref>
          <ref type="dokument_url_html">http://data.riksdagen.se/dokument/H9022589</ref>
          <ref type="dokumentstatus_url_xml">http://data.riksdagen.se/dokumentstatus/H9022589</ref>
          <ref type="docx">http://data.riksdagen.se/fil/3DFA2B03-4AF2-40A9-B2C7-C13F40018FDE</ref>
          <ref type="pdf">http://data.riksdagen.se/fil/018169CE-0D74-4665-B9B2-0D5806CC8366</ref>
        </bibl>
      </sourceDesc>
    </fileDesc>
    <profileDesc>
      <particDesc>
        <listPerson>
          <person gender="man">
            <idno>i-HG8uLqLT7SnwSx5YRobkVr</idno>
            <name>Håkan Svenneling</name>
            <state type="partyAffiliation" ref="Q110837">
              <desc>V</desc>
            </state>
          </person>
          <person gender="woman">
            <idno>i-6CAgZyR6FvVqYZHQfCw5HJ</idno>
            <name>Hanna Gunnarsson</name>
            <state type="partyAffiliation" ref="Q110837">
              <desc>V</desc>
            </state>
          </person>
          <person gender="man">
            <idno>i-HNw1w34Sd2tGfFnWtdrzZb</idno>
            <name>Jens Holm</name>
            <state type="partyAffiliation" ref="Q110837">
              <desc>V</desc>
            </state>
          </person>
          <person gender="woman">
            <idno>i-7EGhEVdWhirq9oiHvVcrQR</idno>
            <name>Lotta Johnsson Fornarve</name>
            <state type="partyAffiliation" ref="Q110837">
              <desc>V</desc>
            </state>
          </person>
          <person gender="woman">
            <idno>i-CgLZxiLTqtr669ULBLHcuK</idno>
            <name>Yasmine Posio</name>
            <state type="partyAffiliation" ref="Q110837">
              <desc>V</desc>
            </state>
          </person>
          <person gender="woman">
            <idno>i-KNRqa17M8avm4WSafSQiUy</idno>
            <name>Elin Segerlind</name>
            <state type="partyAffiliation" ref="Q110837">
              <desc>V</desc>
            </state>
          </person>
          <person gender="woman">
            <idno>i-G9GHaoV5TJoYjtjUJ6EXYj</idno>
            <name>Jessica Thunander</name>
            <state type="partyAffiliation" ref="Q110837">
              <desc>V</desc>
            </state>
          </person>
        </listPerson>
      </particDesc>
      <correspDesc>
        <correspAction type="status" subtype="closed"/>
        <correspAction xml:id="i-XCASVRcjkTAGTCpa8W6kaX" type="signed"/>
        <correspContext corresp="i-XCASVRcjkTAGTCpa8W6kaX">
          <note type="signatory" corresp="i-HG8uLqLT7SnwSx5YRobkVr"/>
          <note type="signatory" corresp="i-6CAgZyR6FvVqYZHQfCw5HJ"/>
          <note type="signatory" corresp="i-HNw1w34Sd2tGfFnWtdrzZb"/>
          <note type="signatory" corresp="i-7EGhEVdWhirq9oiHvVcrQR"/>
          <note type="signatory" corresp="i-CgLZxiLTqtr669ULBLHcuK"/>
          <note type="signatory" corresp="i-KNRqa17M8avm4WSafSQiUy"/>
          <note type="signatory" corresp="i-G9GHaoV5TJoYjtjUJ6EXYj"/>
        </correspContext>
        <correspAction xml:id="i-QR24PNJnVtCV8YHEkpi4Ht" type="submitted">
          <date when="2021-10-04"/>
          <time when="10:26:25"/>
        </correspAction>
        <correspAction xml:id="i-Xs8eFRBkdsbfiPKgDe1S35" type="reviewed">
          <date when="2021-10-04"/>
          <time when="13:11:30"/>
        </correspAction>
        <correspAction xml:id="i-2ndGB8DeSmhQmWKYxnFbkk" type="referred">
          <date when="2021-10-14"/>
        </correspAction>
        <correspAction xml:id="i-DZbCWWtuNQ1romt7LT3RDd" type="assigned">
          <date when="2022-10-05"/>
          <time when="11:48:13"/>
        </correspAction>
        <correspContext corresp="i-DZbCWWtuNQ1romt7LT3RDd">
          <ref type="assignedTo">Utrikesutskottet</ref>
        </correspContext>
        <correspAction xml:id="i-3MQwQTuQZsWwZ52Qw991zw" type="behandlas_i"/>
        <correspContext corresp="i-3MQwQTuQZsWwZ52Qw991zw">
          <ref type="uppgift">2021/22:UU7</ref>
          <ref type="ref_dok_id">H901UU7</ref>
          <ref type="ref_dok_typ">bet</ref>
          <ref type="ref_dok_rm">2021/22</ref>
          <ref type="ref_dok_bet">UU7</ref>
          <ref type="ref_dok_titel">Mänskliga rättigheter ur ett tematiskt perspektiv</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction xml:id="i-FAMz9BSVR2fSD6DX8UbWgC" type="behandlas_i"/>
        <correspContext corresp="i-FAMz9BSVR2fSD6DX8UbWgC">
          <ref type="uppgift">2021/22:UU6</ref>
          <ref type="ref_dok_id">H901UU6</ref>
          <ref type="ref_dok_typ">bet</ref>
          <ref type="ref_dok_rm">2021/22</ref>
          <ref type="ref_dok_bet">UU6</ref>
          <ref type="ref_dok_titel">Internationellt utvecklingsbistånd</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction xml:id="i-H1DHus4VijcsMmTtLniuEZ" type="behandlas_i"/>
        <correspContext corresp="i-H1DHus4VijcsMmTtLniuEZ">
          <ref type="uppgift">2021/22:UU10</ref>
          <ref type="ref_dok_id">H901UU10</ref>
          <ref type="ref_dok_typ">bet</ref>
          <ref type="ref_dok_rm">2021/22</ref>
          <ref type="ref_dok_bet">UU10</ref>
          <ref type="ref_dok_titel">Verksamheten i Europeiska unionen under 2021</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
      </correspDesc>
      <textClass>
        <catRef scheme="#docType" target="#mot"/>
        <catRef scheme="#motionType" target="#kommitte"/>
        <catRef scheme="#motionType" target="#fristående"/>
      </textClass>
    </profileDesc>
  </teiHeader>
  <text>
    <body>
      <div type="motHeader">
        <div type="motTitle">
          Motion till riksdagen 2021/22:2589 av Håkan Svenneling m.fl.
          (V) Nord- och Centralamerika
        </div>
      </div>
      <div type="motBody">
        <div xml:id="i-TP3qUwdLVKrUiB2Mu2w2Rt" type="TOC">
          <head xml:id="i-JQWupYaJPzpLDEu39pZ8Us">
            Innehållsförteckning
          </head>
          <list>
            <item style="indent-level: 1">
              1 Förslag till riksdagsbeslut
            </item>
            <item style="indent-level: 1">
              2 Inledning
            </item>
            <item style="indent-level: 1">
              3 Mänskliga rättigheter
            </item>
            <item style="indent-level: 2">
              3.1 Kvinnors rättigheter och sexuell och reproduktiv hälsa och
              rättigheter
            </item>
            <item style="indent-level: 2">
              3.2 Fackliga rättigheter
            </item>
            <item style="indent-level: 2">
              3.3 Urfolks rättigheter
            </item>
            <item style="indent-level: 1">
              4 Nordamerika
            </item>
            <item style="indent-level: 2">
              4.1 USA
            </item>
            <item style="indent-level: 2">
              4.2 Kanada
            </item>
            <item style="indent-level: 2">
              4.3 Mexiko
            </item>
            <item style="indent-level: 1">
              5 USA:s roll i världspolitiken
            </item>
            <item style="indent-level: 1">
              6 Centralamerika
            </item>
            <item style="indent-level: 2">
              6.1 Klimat
            </item>
            <item style="indent-level: 2">
              6.2 Migration
            </item>
            <item style="indent-level: 2">
              6.3 Guatemala
            </item>
            <item style="indent-level: 2">
              6.4 El Salvador
            </item>
            <item style="indent-level: 2">
              6.5 Honduras
            </item>
            <item style="indent-level: 2">
              6.6 Nicaragua
            </item>
          </list>
        </div>
        <div type="motProposal" subtype="förslag">
          <head xml:id="i-yxX6yAQuHavQEnwvkbRw7">
            1 Förslag till riksdagsbeslut
          </head>
          <list style="ol">
            <item xml:id="i-PHWuv6JGK8dkJxGFguvftZ">
              Riksdagen ställer sig bakom det som anförs i motionen om att
              Sverige bör verka för att USA ska ratificera FN-konventionen om
              avskaffande av all slags diskriminering mot kvinnor och tillkännager
              detta för regeringen.
            </item>
            <item xml:id="i-PadsNKZL4e7toqp5So3QRv">
              Riksdagen ställer sig bakom det som anförs i motionen om att
              Sverige i bilaterala sammanhang med USA bör lyfta kvinnors rätt
              till abort och tillkännager detta för regeringen.
            </item>
            <item xml:id="i-5fh4bwV7Qk3XjcvZGeT4mf">
              Riksdagen ställer sig bakom det som anförs i motionen om att
              regeringen inom strategin för Sveriges regionala utvecklingssamarbete
              med Latinamerika bör arbeta för att kvinnors rätt till abort stärks
              i Centralamerika och tillkännager detta för regeringen.
            </item>
            <item xml:id="i-KLofReMu5tgcr8AQAYoypS">
              Riksdagen ställer sig bakom det som anförs i motionen om att
              Sverige inom det regionala utvecklingssamarbetet med Latinamerika
              bör förstärka arbetet med att understödja fackliga rättigheter
              och möjligheten till facklig organisering i Centralamerika och
              tillkännager detta för regeringen.
            </item>
            <item xml:id="i-3FrSWVXLcbLHAu3r2yUK1m">
              Riksdagen ställer sig bakom det som anförs i motionen om att
              Sverige som enskilt land såväl som inom EU och FN bör verka för
              att urfolk ska inkluderas i utformningen av exploaterings- och
              naturresursprojekt i Nord- och Centralamerika och tillkännager
              detta för regeringen.
            </item>
            <item xml:id="i-BF6mjbanRAGAuvqSz2mqGy">
              Riksdagen ställer sig bakom det som anförs i motionen om att
              Sverige i bilaterala sammanhang med USA bör lyfta att antirasistiska
              rörelser bör stärkas och tillkännager detta för regeringen.
            </item>
            <item xml:id="i-YEUs7AvfovWyZx3kW2XgXm">
              Riksdagen ställer sig bakom det som anförs i motionen om att
              Sverige som enskilt land såväl som inom EU och FN bör verka för
              att USA förbjuder dödsstraff och tillkännager detta för regeringen.
            </item>
            <item xml:id="i-QcevufznhsZq6JhRpLhQH2">
              Riksdagen ställer sig bakom det som anförs i motionen om att
              Sverige i kontakter med Kanada bör verka för att landet ska subventionera
              förnybara energikällor i stället för fossila bränslen och tillkännager
              detta för regeringen.
            </item>
            <item xml:id="i-4vqDU859xB9DGE9paPnw5H">
              Riksdagen ställer sig bakom det som anförs i motionen om att
              Sverige som enskilt land såväl som inom EU och FN bör verka för
              att minska de sociala och ekonomiska klyftorna i Mexiko och tillkännager
              detta för regeringen.
            </item>
            <item xml:id="i-XpTa5WJnv1Qt6hx4yqvnpR">
              Riksdagen ställer sig bakom det som anförs i motionen om att
              Sverige bör knyta an med Mexikos feministiska utrikespolitik för
              samarbete och informationsutbyte och tillkännager detta för regeringen.
            </item>
            <item xml:id="i-Uc5LbWV3gbBuFgGKu4smr1">
              Riksdagen ställer sig bakom det som anförs i motionen om att
              Sverige som enskilt land bilateralt såväl som inom EU och FN bör
              verka för att yttrande- och pressfriheten stärks i Mexiko och
              tillkännager detta för regeringen.
            </item>
            <item xml:id="i-R1zY9a2M9Lmkue3dzxQetz">
              Riksdagen ställer sig bakom det som anförs i motionen om att
              Sverige tydligt bör fördöma USA:s ekonomiska blockad mot Kuba
              och kräva att man omgående upphäver densamma och tillkännager
              detta för regeringen.
            </item>
            <item xml:id="i-Nzg1GTA1k1R9mz6ofYiMkE">
              Riksdagen ställer sig bakom det som anförs i motionen om att
              Sverige som medlem i EU bör agera för att frågor om fackliga rättigheter,
              ursprungsbefolkningens rättigheter och hållbart nyttjande av naturresurser
              lyfts inom ramen för den politiska dialogen i EU:s associeringsavtal
              med Centralamerikas länder och tillkännager detta för regeringen.
            </item>
            <item xml:id="i-7n4rGRzBtYrrcU15Hqdm5u">
              Riksdagen ställer sig bakom det som anförs i motionen om att
              Sverige inom strategin för det regionala utvecklingssamarbetet
              med Latinamerika bör rikta särskilt fokus mot att stärka åtgärder
              vad gäller klimatanpassning och skydd mot naturkatastrofer i Centralamerika
              och tillkännager detta för regeringen.
            </item>
            <item xml:id="i-JRW1hzT5ztNgxVKzkMQ8W1">
              Riksdagen ställer sig bakom det som anförs i motionen om att
              Sverige som enskilt land såväl som inom EU och FN alltid bör stå
              upp för asylrätten i Nord- och Centralamerika och tillkännager
              detta för regeringen.
            </item>
            <item xml:id="i-2v7kQSfM4VGtjAtm1yn1G9">
              Riksdagen ställer sig bakom det som anförs i motionen om att
              Sverige inom FN och i bilaterala kontakter med Guatemala bör verka
              för att en antikorruptionskommission återigen får mandat i Guatemala
              och tillkännager detta för regeringen.
            </item>
            <item xml:id="i-Vp8tExY8mhqzw8ehT6J4yu">
              Riksdagen ställer sig bakom det som anförs i motionen om att
              Sverige som enskilt land såväl som inom EU och FN bör stärka stödet
              till civilsamhällesorganisationer som är verksamma i Guatemala
              och tillkännager detta för regeringen.
            </item>
            <item xml:id="i-VPr2nAywgtNxnzJdE93Hfa">
              Riksdagen ställer sig bakom det som anförs i motionen om att
              regeringen bör återkomma med hur demokratisatsningen särskilt
              riktas mot El Salvador och tillkännager detta för regeringen.
            </item>
            <item xml:id="i-3ZvNvsCmSuYySwtLJwRuJd">
              Riksdagen ställer sig bakom det som anförs i motionen om att
              Sverige bör verka för att EU:s bistånd till Honduras ges tillräckligt
              länge för att de uppsatta målen ska kunna nås och tillkännager
              detta för regeringen.
            </item>
            <item xml:id="i-GEvH3z3vy9RKz4t6j9K6tH">
              Riksdagen ställer sig bakom det som anförs i motionen om att
              Sverige som enskilt land såväl som inom EU och FN bör verka för
              att organisationer från det civila samhället snarast ska få tillträde
              att vara verksamma i Nicaragua och tillkännager detta för regeringen.
            </item>
          </list>
        </div>
        <div type="motContent">
          <head xml:id="i-Seww6usVgqqNGBFA7ssdiQ" type="h1">
            2 Inledning
          </head>
          <p xml:id="i-N4U8eqYzkZnkXiPWASybRv">
            Nord- och Centralamerika är på många sätt vitt skilda regioner.
            Även om Central­amerika rent geografiskt mer hänger ihop med landmassorna
            norröver, anses regionen oftast tillhöra Latinamerika och det
            globala syd. Nordamerika beskrivs i stället höra till västvärlden
            och det globala nord. Samtidigt binds de samman med olika folkgruppers
            förflyttningar och politiska händelser, både historiskt och i
            nutid, som gör att ett fokus på den ena kräver ett fokus på den
            andra. Vänsterpartiets politik för Nord- och Central­amerika,
            om än inte uttömmande, ges därför i en och samma motion.
          </p>
          <head xml:id="i-PaYdVmdMemhbuhcDCxEoJ7" type="h1">
            3 Mänskliga rättigheter
          </head>
          <p xml:id="i-UepTc4xAeq4gF3teE86BBf">
            För Vänsterpartiet är demokrati och mänskliga rättigheter inte
            förhandlingsbara. Vi försvarar FN:s deklaration om de mänskliga
            rättigheterna där mötesfrihet, organisations­frihet, religionsfrihet,
            strejkrätt, yttrandefrihet samt allmänna, fria och hemliga val
            fram­hålls som nödvändiga beståndsdelar i ett demokratiskt samhälle.
            Lika stor vikt läggs vid sociala framsteg och förbättrade levnadsvillkor.
            Det innebär att rätten till arbete, utbild­ning, bostad, vård,
            omsorg och kultur är nödvändig för ett människovärdigt liv och
            ett demokratiskt samhälle. När alla människor på allvar har möjlighet
            att bestämma över sina egna liv kan verklig demokrati uppnås.
          </p>
          <head xml:id="i-BXAcrY6qmgAjCKF8J88avq" type="h2">
            3.1 Kvinnors rättigheter och sexuell och reproduktiv hälsa och
            rättigheter
          </head>
          <p xml:id="i-RNqpAyG6PNDvALZ6f1fkak">
            Ett jämlikt och demokratiskt samhälle förutsätter att alla människor
            har rätt att bestämma över sin egen kropp och sina egna livsval.
            Mot bakgrund av det växande hotet mot kvinnors rättigheter och
            inte minst mot sexuell och reproduktiv hälsa och rättigheter (SRHR)
            från konservativa och patriarkala krafter som är på frammarsch
            runt om i världen behöver detta prioriteras ännu högre i Sveriges
            feministiska utrikespolitik.
          </p>
          <p xml:id="i-ECuMhoz5DuXAKBcS5UnKAS">
            USA är ett av få länder i världen som inte har ratificerat FN‑konventionen
            om avskaffande av all slags diskriminering mot kvinnor, tillsammans
            med Iran, Palau, Somalia, Sudan och Tonga. Konventionen fokuserar
            på medborgerliga rättigheter, reproduktiva rättigheter och könsrelationer.
            Efter att den dåvarande presidenten Jimmy Carter signerade konventionen
            1980, ett år efter att den antogs, har USA fortfarande inte ratificerat
            den p.g.a. konservativa politiska krafter i landet. Det är ett
            tydligt tecken på den stora ojämlikheten i landet.
          </p>
          <p xml:id="i-SmuS1HsWyWfQseqn3qDB9x">
            Sverige bör verka för att USA ska ratificera FN‑konventionen
            om avskaffande av all slags diskriminering mot kvinnor. Detta
            bör riksdagen ställa sig bakom och ge regeringen till känna.
          </p>
          <p xml:id="i-NwLAtcPW2oKYiBopHCiwcC">
            Ett annat exempel på hur svårt det är för kvinnor i USA är abortmotståndet.
            Bara att ta sig till en abortklinik är i vissa stater en fruktansvärd
            upplevelse då abortmotståndare står utanför klinikerna och högljutt
            förnedrar de kvinnor som av olika skäl vill eller måste göra en
            abort. Under coronapandemin har dessa trakasserier ökat och abortmot­ståndarna
            har utan hänsyn till restriktioner skrikit de abortsökande i ansiktet.
            Klinikerna har dessutom utsatts för förstörelse och personalen
            har utsatts för hot om våld och våld och t.o.m. mördats. Mellan
            åren 1993 och 2015 har 11 personer skjutits eller bombats ihjäl
            i attacker mot klinikerna. Därför minskar antalet kliniker som
            utför aborter i de stater som har de värsta abortmotståndarna.
          </p>
          <p xml:id="i-2KL2AmtME2qk1zT7U4m5TH">
            Förutom att kvinnor utsätts för trakasserier när de ska göra
            abort finns det lagar i många stater som gör det svårt att överhuvudtaget
            kunna få tillgång till rimliga legala aborter. I 45 av staterna
            tillåts sjukvårdspersonal vårdvägra och i 42 av staterna tillåts
            sjukvårdskliniker vårdvägra. Det senaste hårresande exemplet är
            Texas som inte tillåter abort efter vecka 6. Alltså måste kvinnor
            och flickor från vissa stater åka långt inom sin egen stat eller
            till en annan stat för att kunna genomföra en abort utan att riskera
            sin hälsa. Vänsterpartiet värnar om aborträtten som en mänsklig
            rättighet och anser att utvecklingen går åt helt fel håll i USA.
          </p>
          <p xml:id="i-HqxiwxE9uBwDXu2mdk3Cte">
            Sverige bör i bilaterala sammanhang med USA lyfta kvinnors rätt
            till abort. Detta bör riksdagen ställa sig bakom och ge regeringen
            till känna.
          </p>
          <p xml:id="i-JGR1qsU439Y5TtdHQCgWcp">
            När USA inskränker rätten till abort beslutar i stället Mexiko
            att avkriminalisera abort. Mexikos högsta domstol beslutade enhälligt
            att det går emot konstitutionen att kriminalisera abort. Beslutet
            är ovanligt för ett land där den katolska kyrkan har stor makt.
            Kyrkan har alltid varit starkt emot abort. I många av de centralamerikanska
            länderna är aborträtten däremot inskränkt, och i många fall obefintlig.
            Förutom i Belize, Costa Rica och Panama, där abort är tillåtet
            i undantagsfall, råder ett totalt abortförbud. I El Salvador är
            abort inte ens tillåtet vid fara för moderns liv. En kvinna kan
            dömas till upp till 50 års fängelse för abort. I Nicaragua bidrar
            det totala abortförbudet till den höga mödradödligheten som enligt
            WHO uppgår till 100 per 100 000 levande födda barn. I Sverige
            är motsvarande siffra 4 per 100 000. Samtidigt omfattas akuta
            p‑piller av abortförbudet i Honduras. Det är uppenbart för Vänsterpartiet
            att Sverige med en uttalad feministisk utrikespolitik måste göra
            mer för att främja en utveckling där kvinnor har makten över sina
            egna kroppar och liv.
          </p>
          <p xml:id="i-PaAyEADVHxjYGXrCSiLutL">
            Regeringen bör inom strategin för Sveriges regionala utvecklingssamarbete
            med Latinamerika arbeta för att kvinnors rätt till abort stärks
            i Centralamerika. Detta bör riksdagen ställa sig bakom och ge
            regeringen till känna.
          </p>
          <head xml:id="i-NGLgUvSo9AXPrvabVSAKtL" type="h2">
            3.2 Fackliga rättigheter
          </head>
          <p xml:id="i-EC49ud8nYEvztcWUzBeV5v">
            Att få organisera sig på sin arbetsplats och bilda fria och oberoende
            fackföreningar är en grundläggande mänsklig rättighet, som kränks
            och inskränks i ett flertal nord- och centralamerikanska länder.
            Enligt världsfacket International Trade Union Confederation (ITUC)
            har regeringar och arbetsgivare kränkt kollektiva förhandlingsrättigheter,
            ökat övervakning av arbetare, undergrävt rätten till integritet
            och begränsat yttrande- och mötesfriheten. Dessutom har arbetare
            avskedats för att ha avslöjat viktig information om spridningen
            av coronaviruset på arbetsplatser.
          </p>
          <p xml:id="i-MASH4E36Y7ZfMk8hrPsRCr">
            Inom ITUC:s ranking för 2020 av hur fackliga rättigheter efterföljs,
            förs Honduras fram som ett av världens 10 sämsta länder. I landet
            tillkom en ny strafflag 2020 som innebär allvarliga inskränkningar
            av rätten till mötesfrihet och kriminaliserar offentliga protester
            som kan leda till upp till 30 års fängelse. Även Kanada har försämrat
            de fackliga rättigheterna i landet och placeras av ITUC i kategori
            tre av fem, vilket mot­svarar ”regelbundna övergrepp av rättigheter”.
            Bäst av alla länder i Nord- och Central­amerika är, enligt ITUC,
            Costa Rica, trots att strejkrätten inskränktes av domstolar och
            att arbetare fick sparken för att ha gått med i fackföreningar.
          </p>
          <p xml:id="i-7x2iYFRat73xPp7Gtv4SSQ">
            Genom stora multinationella företag som exempelvis Amazon är
            arbetsförhållandena för många i USA bedrövliga. Enligt världsfacket
            ITUC är just Amazon en av världens sämsta arbetsgivare. När denna
            typ av företag dessutom förlägger sina verksamheter till flera
            andra länder drabbas arbetare av en kapitalistisk modell som är
            beroende av att arbetsvillkoren förblir dåliga eller försämras.
            Vänsterpartiet står upp för en totalt motsatt utveckling, där
            arbetare har goda villkor och möjligheten att organisera sig.
          </p>
          <p xml:id="i-W2oRd2sJU4VAC9Muq9j59f">
            Centralt för arbetet med att stärka respekten för de fackliga
            rättigheterna är att stödja de löntagare som, ofta under svåra
            förhållanden, organiserar sig för sina intressen och för förändring.
            Exempelvis bedriver den svenska fackföreningsrörelsens biståndsorgani­sation
            Union to Union, tillsammans med LO, TCO och Saco som styrande
            medlemmar, en viktig verksamhet i flera centralamerikanska länder.
          </p>
          <p xml:id="i-Le7tc9NLvtyPQhR9mAXAWV">
            Sverige bör inom det regionala utvecklingssamarbetet med Latinamerika
            förstärka arbetet med att understödja fackliga rättigheter och
            möjligheten till facklig organisering i Centralamerika. Detta
            bör riksdagen ställa sig bakom och ge regeringen till känna.
          </p>
          <head xml:id="i-PKGrvu5nXA9LdhTSB5sUAT" type="h2">
            3.3 Urfolks rättigheter
          </head>
          <p xml:id="i-2Pc25DhacV65C8nusZheLx">
            Koloniseringen av hela Amerika innebar att existerande folkgrupper
            och kulturer slogs i spillror. I flera delar av kontinenten utrotades
            i praktiken urfolk genom folkmord, slaveri och smittsamma sjukdomar.
            I andra delar blev urfolk andra klassens medborgare i sina egna
            länder. 2021 har flera rapporter kommit om upptäckta massgravar
            i Kanada med hundratals döda tillhörande urfolk. Den strukturella
            diskrimineringen av urfolk har levt kvar in i modern tid. FN:s
            deklaration om ursprungsbefolkningens rättigheter och konventionen
            om urfolk och stamfolk (ILO 169) är viktiga verktyg för att motverka
            denna diskriminering. I dag har majoriteten av Centralamerikas
            länder, till skillnad från Sverige, ratificerat ILO 169. Trots
            det mördas urfolksaktivister i Centralamerika när de står upp
            för sina rättigheter.
          </p>
          <p xml:id="i-YbFc34HvZyYx1d1pC6Evp5">
            Samtliga länder i Nord- och Centralamerika har inrättat lagar,
            författningar eller konstitutioner som förbjuder diskriminering
            mot urfolk. I praktiken efterlevs inte dessa, utan urfolk drabbas
            av diskriminering som tar sig uttryck ekonomiskt, politiskt, socialt
            och kulturellt. Det är vanligt förekommande att rätten och tillgången
            till mark fördelas ojämlikt. Urfolk har i många fall mer eller
            mindre placerats inom små markarealer med relativt obördig mark.
            När exploaterings- och naturresursprojekt genomförs konsulteras
            sällan urfolk. Då går sådana projekt miste om lokalkunskap som
            urfolk kan ha och framför allt alieneras och utesluts urfolk från
            beslutsfattande. Urfolks makt över sitt eget land måste stärkas.
            När väl exploatering av mark sker ska de få en betydligt större
            del av vinsten. Dessutom förstör och skadar många exploateringsprojekt
            urfolks land, som också allvarligt utmanar traditionella sätt
            att leva på av de som vill det.
          </p>
          <p xml:id="i-VKXAoKgbbs2VLWEejBmQTE">
            Sverige bör som enskilt land såväl som inom EU och FN verka för
            att urfolk ska inkluderas i utformningen av exploaterings- och
            naturresursprojekt i Nord- och Central­amerika. Detta bör riksdagen
            ställa sig bakom och ge regeringen till känna.
          </p>
          <head xml:id="i-XY4SfKrgF52yhcHoEyV6y" type="h1">
            4 Nordamerika
          </head>
          <head xml:id="i-257zPJG6vgjQYe47CNzJ31" type="h2">
            4.1 USA
          </head>
          <p xml:id="i-7rBaT9rqSiXzr5ZdyydyXd">
            Intresset för USA i Sverige går inte att understryka. Inte minst
            genom populärkulturen har i stort sett alla svenskar någon form
            av relation till USA. Inte heller den politiska uppmärksamhet
            landet får i Sverige är konstig med tanke på att USA varit den
            världs­ledande stormakten efter andra världskriget. Det går också
            att starkt argumentera för att USA varit kapitalets centrum under
            denna tid, även om vi på en global nivå ser centrumet förflyttas
            till Kina. Sveriges relation med USA är dessutom formad av den
            stora migra­tionen till Amerika som skedde under 1800-talet.
          </p>
          <p xml:id="i-NCbqzZu1jCQWm9YgXGn4gk">
            USA ses ofta, eller beskriver åtminstone gärna sig själv ofta,
            som frihetens och demokratins fanbärare i världen. Landet brister
            dock inom upprätthållandet av mänsk­liga rättigheter och lider
            av stor social ojämlikhet. I stort går utvecklingen i USA åt fel
            håll.
          </p>
          <p xml:id="i-2tfpVMRxJEEooVn6pGfwkP">
            Det vore försumligt att inte nämna en del av det som hände i
            samband med president­valet 2020 och efterspelet in i 2021. Trumpadministrationen
            hade bedrivit typisk ekono­misk högerpolitik med skattesänkningar
            och avregleringar under sin mandatperiod som hade förvärrat de
            sociala och ekonomiska klyftorna i landet – redan innan coronapande­min.
            När valet väl var färdigt och Joe Biden stod som segrare var Donald
            Trump och många av hans anhängare inte sena med att vägra att
            erkänna valresultatet. Det ledde till en stormning av Kapitolium
            den 6 januari 2021 när kongressen samlats för att ceremo­niellt
            godkänna Joe Bidens seger. Den bortvalde presidenten höll strax
            före stormningen ett uppviglande tal till sina anhängare, som
            hade en direkt effekt på att stormningen ägde rum. En stormning
            som inte går att se på något annat sätt än ett försök till stats­kupp
            och en händelseutveckling som utgör ett reellt hot mot USA:s demokrati.
            Redan före stormningen av Kapitolium varnade den ansedda organisationen
            Crisis Group för organiserade attacker mot den amerikanska demokratin.
          </p>
          <p xml:id="i-VhUxDuAPjmvDyRK3Z35Wrg">
            Utanför dramat i samband med valet pågår ett vanligt liv i USA
            med stora problem vad gäller sociala och ekonomiska rättigheter.
            Coronapandemin har blottlagt den ojämlikhet som landet genom hela
            sin historia har plågats av. Pandemin har haft en oproportionerlig
            effekt på afroamerikaner, latinamerikaner och urfolk som har en
            högre risk att drabbas av infektion, allvarlig sjukdom och dödsfall,
            såväl som svåra ekono­miska effekter. Dessa skillnader är kopplade
            till ojämlikheten inom hälsa och tillgång till vård, utbildning,
            sysselsättning och ekonomisk status.
          </p>
          <p xml:id="i-TydXUDm7fdA57mbK6LiDrh">
            Rasismen existerar både öppet och strukturellt på många platser
            i USA. Afro- och latinamerikaner är överrepresenterade inom låglöneyrken,
            afroamerikaner frihetsberövas i oproportionerligt hög grad, afroamerikaner
            faller i oproportionerligt hög utsträckning offer för polisskjutningar,
            afro- och latinamerikaner är överrepresenterade i landets fängelser,
            afroamerikanska gärningsmän löper statistiskt sett högre risk
            att dömas till döden, afroamerikanska kvinnor tjänar i snitt 65
            procent och kvinnor av latinamerikanskt ursprung 62 procent av
            vad vita män tjänar och fattigdomen är högst bland afroamerikan­ska
            barn, barn med latinamerikanskt ursprung och barn som tillhör
            urfolk. Listan kan egentligen göras hur lång som helst.
          </p>
          <p xml:id="i-RTNxSYH9QkxpnZdW2tsG2R">
            Kampen mot rasism i USA har på senare år organiserat antirasistiska
            krafter, inte minst genom den decentraliserade sociala rörelsen
            Black Lives Matter (BLM). BLM-rörelsen startade 2013 efter att
            en oskyldig tonåring blivit skjuten till döds. Rörelsen spred
            sig över sociala medier, och fick under 2019 och 2020 global spridning
            i samband med ett ytterligare uppmärksammat mord. BLM-rörelsen
            har även kommit till Sverige, som organiserar verksamheter för
            svartas rättigheter. Vänsterpartiet stödjer den anti­rasistiska
            kampen, såväl i Sverige som i USA och resten av världen.
          </p>
          <p xml:id="i-PuB9R6Gjq284WhFhxMT2Wd">
            Sverige bör i bilaterala sammanhang med USA lyfta att antirasistiska
            rörelser bör stärkas. Detta bör riksdagen ställa sig bakom och
            ge regeringen till känna.
          </p>
          <p xml:id="i-Cq8iEc4CfRvtpWVRd5uZiB">
            När år 2020 summerades var USA för tolfte året i rad det enda
            landet i Amerika (nord och syd) som utfört avrättningar, enligt
            Amnesty. Samtidigt minskade antalet avrättningar under 2020 (17)
            jämfört med 2019 (22), och antalet utdömda dödsstraff 2020 (18)
            minskade med nästan hälften jämfört med 2019 (35). Under 2020
            blev Colorado den 22:a amerikanska delstaten att avskaffa dödsstraffet.
            Ändå återupptog Trumpadministrationen federala avrättningar i
            juli 2020, efter 17 års frånvaro, och under fem och en halv månad
            avrättades 10 personer. Vänsterpartiet motsätter sig dödsstraffet
            i alla lägen. Dödsdomarna i USA är ofta starkt präglade av bristande
            juridiska processer, godtycklighet och rasism.
          </p>
          <p xml:id="i-TbLx7g2JiF6HSBVeF5uCcM">
            Sverige bör som enskilt land såväl som inom EU och FN verka för
            att USA förbjuder dödsstraff. Detta bör riksdagen ställa sig bakom
            och ge regeringen till känna.
          </p>
          <p xml:id="i-GRfoshUnuH7GEV27yhCjTa">
            Den demokratiska presidenten Joe Biden har initierat stora satsningar
            på en ny grön giv, att ta landet ur coronapandemin, att ”bygga
            upp bättre” (build back better) och att höja skatten för de allra
            rikaste. Vänsterpartiet välkomnar dessa satsningar och kommer
            att noga följa i vilken utsträckning de genomförs.
          </p>
          <head xml:id="i-765RVZJpkP6Nzo4fwJ9S9A" type="h2">
            4.2 Kanada
          </head>
          <p xml:id="i-Cz25HV4W9MBrdfViUZKiGK">
            Gång på gång under sommaren 2021 uppmättes värmerekord i Kanada,
            som till slut nådde 49,5 grader i Lytton i västra Kanada. Fler
            och allvarligare skogsbränder härjade längs den kanadensiska västkusten
            och människor tvingades som en följd av detta att fly från sina
            hem. Samtidigt satte hettan ytterligare press på sjukvården som
            redan är tyngd av coronapandemin. Mot denna bakgrund, när klimatförändringens
            effekter gör sig så akut påminda, saknas nödvändiga åtgärder av
            Kanada för att minska utsläppen av växthusgaser. Landet bedöms
            ha den svagaste klimatpolitiken av alla G7-länder. Det är anmärkningsvärt
            för att vara ett land med ett starkt folkligt stöd för en kraftfull
            och agerande klimatpolitik. I stället subventionerar Kanada exempelvis
            s.k. fracking för att utvinna fossilgas. Fracking har visat sig
            medföra allvarliga miljöföroreningar och stora utsläpp av växthusgaser.
            Vänsterpartiet anser att världen bör bryta med det rådande fossilberoendet
            för att klara Parisavtalet. Sverige bör i kontakter med Kanada
            verka för att landet ska subventionera förnybara energikällor
            i stället för fossila bränslen. Detta bör riksdagen ställa sig
            bakom och ge regeringen till känna.
          </p>
          <p xml:id="i-DGMtGHAMhakf593trPo6iG">
            Sverige och Kanada jämförs ofta som relativt likartade länder.
            Vi har båda en omfattande välfärdsstat med en relativt rik befolkning
            i ett glesbefolkat land på nordliga breddgrader. Vi samarbetar
            med Kanada på många håll i världen kring mänskliga rättig­heter,
            demokrati och rättsstatens principer. Kanada framhålls också ofta
            som en förebild för Sverige inom migrationspolitik. Riktigt så
            enkelt är det dock inte. Kanada beröms för att sysselsättningen
            är hög bland nyanlända och de som migrerat till landet. Men det
            handlar i stor utsträckning om att Kanada väljer ut de som kan
            migrera till landet. Det är exempelvis svårt att migrera till
            Kanada utan att redan ha ett jobb i landet inom den reguljära
            migrationen. Hur mycket det beror på geografi eller Kanadas faktiska
            migra­tionspolitik går att diskutera. Förmodligen är svaret att
            båda faktorerna spelar in. Amnesty International kritiserar det
            avtal om säkert tredjeland från 2004 som Kanada och USA ingått.
            De menar att USA inte längre kan betraktas som ett säkert tredjeland
            och uppmanar Kanada att suspendera avtalet. Även FN:s kommitté
            mot tortyr har uppmanat Kanada att överväga att göra en utvärdering
            av avtalet.
          </p>
          <p xml:id="i-WTuenvid9AXQVyEscxv7HJ">
            Sveriges relationer med Kanada går även via EU och handelsavtal.
            Vänsterpartiet är emot handelsavtal som Comprehensive Economic
            and Trade Agreement (Ceta) mellan EU och Kanada. Avtalet har kritiserats
            hårt, bl.a. för att makt flyttas från länders reger­ingar till
            storföretag och för att avtalet riskerar att undergräva arbetstagares
            rättigheter, slå mot välfärden och inte minst utgöra ett hot mot
            klimat och miljö. Ett stort problem är också att företag ges möjlighet
            att stämma stater för utebliven vinst. Därmed minskar ländernas
            demokratiska utrymme då de kan hindras från att föra den politik
            folket vill ha om den strider mot avtalet. Det kan betyda att
            företags vinster kan få lagligt företräde framför urfolks rättigheter.
            Detta utvecklas i vår motion med anledning av skr. 2020/21:7 Strategi
            för den arktiska regionen (2020/21:3720).
          </p>
          <head xml:id="i-Da8dS782WAnvUudq5Kb3oc" type="h2">
            4.3 Mexiko
          </head>
          <p xml:id="i-Knt25teM6bmJw9szWJx26n">
            Mexiko är världens femtonde största ekonomi, men de socioekonomiska
            klyftorna är genomgripande och fattigdomen utbredd. Den mexikanska
            sociallagstiftningen, som omfattar bl.a. lagfäst minimilön, ålderspension,
            moderskapspenning och försäkring vid invaliditet och arbetsskada
            samt viss arbetslöshetsersättning, var länge ett framgångs­exempel
            i Latinamerika för hur sociala och ekonomiska rättigheter kan
            utformas inom välfärdssystem. Tyvärr har lagen haft svårt att
            kompensera för befolkningsökningen och omfattar inte heller alla
            de som arbetar i den informella sektorn, samtidigt som inkomst­skillnaderna
            har växt sig stora i landet.
          </p>
          <p xml:id="i-ThY1hzfm9uJR9LyTYbFSsU">
            Svenskt bistånd går till Mexiko genom bl.a. Sveriges betydande
            kärnstöd till några av de FN-organisationer som verkar i landet,
            exempelvis UN Women, UNHCR, OHCHR och Unicef. I och med ojämlikheten
            och bristen på jämställdhet i landet anser Vänster­partiet att
            Sveriges fortsatta samarbete med landet bör fokusera på att minska
            de sociala och ekonomiska klyftorna, såsom i stärkandet av landets
            sociallagstiftning. Sverige bör som enskilt land såväl som inom
            EU och FN verka för att minska de sociala och ekonomiska klyftorna
            i Mexiko. Detta bör riksdagen ställa sig bakom och ge regeringen
            till känna.
          </p>
          <p xml:id="i-CNoFkX3NS3CPTfA69cbRRy">
            Kvinnors situation är trots framstegen inom abortlagstiftningen
            fortsatt svår. Det sexuella och könsbaserade våldet är i nivå
            med länder som befinner sig i konflikt. Enligt officiell statistik
            mördades drygt 2 800 kvinnor under 2019 i Mexiko. Kvinnor har
            även betydligt mindre politiskt inflytande än män. Samtidigt aviserade
            regeringen under hösten 2019 att de skulle lansera en feministisk
            utrikespolitik. Mexiko har sedan dess varit en aktiv aktör och
            förespråkare för jämställdhet i internationella sammanhang, även
            om jämställdheten inom landet är långt ifrån ambitionsnivåerna
            i utrikespolitiska sammanhang. Vänsterpartiet ser det som en möjlighet
            för Sverige att kroka arm med Mexiko om hur vi tillsammans kan
            stärka kvinnors rättigheter både internationellt och nationellt.
          </p>
          <p xml:id="i-UJmbknbTq7r98gKg3yMqcj">
            Sverige bör knyta an med Mexikos feministiska utrikespolitik
            för samarbete och informationsutbyte. Detta bör riksdagen ställa
            sig bakom och ge regeringen till känna.
          </p>
          <p xml:id="i-SZE3zvwoDkQreUjeZCJbnz">
            Mexiko är ett av världens farligaste länder för journalister.
            Under 2019 mördades 11 journalister, och sedan 2000 har 147 journalister
            mördats och 21 försvunnit samt omkring 52 attentat mot medieinstitutioner
            har ägt rum. Reportrar utan gränser likställer situationen för
            journalister i Mexiko som för journalister i vissa av världens
            värsta krigszoner. Mexiko placeras på plats 143 av 180 länder
            i Reportrar utan gränsers press­frihetsindex för 2020. Paradoxalt
            nog finns en oberoende och professionell press, och nationell
            lagstiftning garanterar yttrande- och tryckfrihet i landet. Däremot
            har rättsliga processer mot journalister ökat, genom att politiker,
            makthavare och den ekonomiska eliten, som ofta kritiskt granskas
            av journalister, anklagar dessa för ärekränkning och förtal. Det
            har blivit ett sätt att censurera fri journalistik i landet. Kvinnliga
            journalister är särskilt utsatta för hot, som i ökad utsträckning
            sker digitalt.
          </p>
          <p xml:id="i-CjAPqPZsQYDbb2bHGYx2Lb">
            Sverige bör som enskilt land bilateralt såväl som inom EU och
            FN verka för att yttrande- och pressfriheten stärks i Mexiko.
            Detta bör riksdagen ställa sig bakom och ge regeringen till känna.
          </p>
          <head xml:id="i-7RD5MJAJu69HyMXjbBpvut" type="h1">
            5 USA:s roll i världspolitiken
          </head>
          <p xml:id="i-VPUYt6LCrycjjFhGvYoDm5">
            USA:s imperialistiska ambitioner gör sig tydliga på flera ställen
            runt om i världen: I Afghanistan har kriget mot terrorn kostat
            livet för otroligt många i den civila befolk­ningen; i Palestina
            och Israel har USA:s stöd till den israeliska staten och militären
            underblåst en utveckling längre bort från fred och en tvåstatslösning;
            Central- och Syd­amerika har USA betraktat som sin bakgård, vilket
            lett till att man understött reaktionära krafter i ett stort antal
            länder och motverkat en progressiv utveckling, och har i kriget
            mot narkotikan snarare förvärrat än hjälpt situationen; anfallskriget
            mot Irak fick förödande konsekvenser för civilbefolkningen och
            bidrog kraftigt till att lägga grunden för uppkomsten av terroristgrupper
            och Vietnamkriget, ett av vår tids största brott, är ett stort
            misslyckande för USA som världspolis.
          </p>
          <p xml:id="i-QoFHhqiUW7hRU3baYuHyvi">
            USA har världens i särklass största militär. Man har ett omfattande
            innehav av kärn­vapen, en stor militärindustri och många militärbaser
            runt om i världen. USA har särskilt efter andra världskriget fört
            en imperialistisk politik runt om i världen där man genom hot
            eller användande av militär makt påverkat utvecklingen i en rad
            länder över hela världen. Hur man har motiverat sitt användande
            av militär makt har varierat, men huvudmotivet har alltid varit
            att säkerställa USA:s ekonomiska och politiska intressen i världen.
            Vänsterpartiet har under lång tid kritiserat såväl USA:s imperialistiska
            politik i allmänhet som enskilda militära angrepp och krig.
          </p>
          <p xml:id="i-LA8dTPKin6XgtESUGtRL6W">
            Sverige har under lång tid ökat sitt militära beroende av USA,
            dels genom anpass­ning och närmande till Nato, dels genom stor
            vapenimport från USA. De senaste åren har antalet gemensamma övningar
            med amerikansk militär ökat kraftigt. Detta är en utveckling som
            Vänsterpartiet sedan länge kritiserat, då den inte bidrar till
            ökad säker­het utan i stället ökar spänningarna i vårt närområde.
          </p>
          <p xml:id="i-LB4nGg5HJgxRK5JkBNLBP8">
            USA har också försökt påverka svensk säkerhetspolitik. Ett sådant
            tillfälle var när försvarsminister Peter Hultqvist mottog ett
            brev från USA:s regering med påtryckningar för att Sverige inte
            skulle underteckna FN:s kärnvapenkonvention. Efter brevet bytte
            den svenska regeringen ståndpunkt och valde att inte underteckna
            konventionen. I närtid har USA bedrivit signalspaning mot Sverige
            via Danmark, utan några starka reaktioner från Sveriges regering.
            I vår motion med anledning av skr. 2020/21:56 Internationella
            försvarssamarbeten (2020/21:3814) utvecklar vi vår politik för
            hur det militära samarbetet med USA bör avvecklas.
          </p>
          <p xml:id="i-D9zTh7gAPfL3r6EET4VvGC">
            I Kuba drabbar USA:s blockad hela den kubanska befolkningen hårt,
            inte minst vad gäller folkhälsan. Blockaden är dessutom i sig
            en starkt hämmande faktor för demokrati­utvecklingen i landet.
            Denna kritik är inte Vänsterpartiet ensamt om att uttrycka utan
            delas även av FN:s generalförsamling som också anser att blockaden
            hämmar det kubanska folket och utvecklingen mot demokrati. Det
            är helt oacceptabelt att en regering beslutar om sanktioner som
            så uppenbart drabbar en hel befolkning. Vänsterpartiet menar därför
            att blockaden måste hävas och att Sveriges stöd och bistånd går
            till befolkningen, framför allt kvinnor och hbtq-personers rättigheter.
            På ett liknande sätt drabbar USA:s sanktioner mot Venezuela den
            civila befolkningen hårt och har inte fått den effekt USA förväntade
            sig. Sverige bör tydligt fördöma USA:s ekonomiska blockad mot
            Kuba och kräva att man omgående upphäver densamma. Detta bör riksdagen
            ställa sig bakom och ge regeringen till känna.
          </p>
          <head xml:id="i-K48mmcy8tQtg34XY59jxiE" type="h1">
            6 Centralamerika
          </head>
          <p xml:id="i-9fcPrVDCGEGhMfTazMLntd">
            I Centralamerika aktualiseras de flesta frågor Sverige prioriterar
            i utrikespolitiken: klimat, jämställdhet, demokrati och mänskliga
            rättigheter, hållbar ekonomisk utveckling, säker­het, migration
            och biologisk mångfald. Sverige har också under lång tid ett engagemang
            i regionen med stöd till fredsprocesserna på 1980- och 1990-talen.
          </p>
          <p xml:id="i-REbZUT2yeC4MtBHkiD8vBk">
            Vänsterpartiet har varit mycket kritiskt mot EU:s associeringsavtal.
            Vi har, precis som många röster i de berörda länderna, lyft att
            avtalen riskerar att försämra möjlig­heterna att bekämpa fattigdom
            och ökar riskerna för att småbönder ska slås ut och natur­tillgångar
            exploateras på ett ohållbart sätt. Vi har också varit starkt kritiska
            mot att EU ingått avtal med exempelvis Honduras, eftersom de fackliga
            rättigheterna är starkt begränsade i landet och under flera år
            har toppat den globala statistiken när det kommer till mord på
            fackliga aktivister. Förespråkarna för avtalen har pekat på att
            de innehåller flera ”ben”, bl.a. politisk dialog. Vänsterpartiet
            anser att det är centralt att Sverige och EU använder den politiska
            dialog som avtalen ger möjlighet till för att göra avtalen mer
            rättvisa och jämlika.
          </p>
          <p xml:id="i-XkTgy1r55XkRQWtKH7ChNa">
            Sverige bör som medlem i EU agera för att frågor om fackliga
            rättigheter, ursprungs­befolkningens rättigheter och hållbart
            nyttjande av naturresurser lyfts inom ramen för den politiska
            dialogen i EU:s associeringsavtal med Centralamerikas länder.
            Detta bör riksdagen ställa sig bakom och ge regeringen till känna.
          </p>
          <head xml:id="i-QgM9yYsKQGtbcKhe5T5Frj" type="h2">
            6.1 Klimat
          </head>
          <p xml:id="i-B7ZdpQvrqV5rC8gJo273LJ">
            Centralamerika tvingas utstå svåra naturkatastrofer som regionen
            är illa rustad att hantera. Ländernas klimatanpassning är i stora
            behov av att förbättras, för att lindra de annars fruktansvärda
            konsekvenserna av exempelvis de stormar som regelbundet sveper
            in i regionen. I november 2020 drabbades stora delar av Nicaragua
            och Honduras hårt av två orkaner inom loppet av två veckor. Orkanernas
            kraftiga regn, med nästan 20 centimeter på mindre än 30 timmar
            vid ett tillfälle, ledde till ett enormt jordskred i Nicaragua
            som dödade 12 personer. Totalt har 400 000 människor drabbats
            och fler än 50 000 har förlorat sina bostäder enligt officiella
            siffror i landet. Många tror dock att det är betydligt fler än
            så som har drabbats. I både Nicaragua och Honduras bröts elektriciteten
            och internet i samband med de två orkanerna. Diakonia larmade
            då om att enorma resurser skulle krävas för att återuppbygga det
            som förstörts. Men omvärldens respons var svag, möjligtvis för
            att många stora givare, även Sverige, redan hade lämnat regionen.
          </p>
          <p xml:id="i-XYUPBFWbyVqceRHZTuDkyr">
            I och med klimatförändringens konsekvenser kommer vi få räkna
            med en större regelbundenhet av extremväder. Vänsterpartiet anser
            att människors skydd mot dessa extremväder måste stärkas; det
            gäller inte minst för urfolk, som ofta befinner sig i en utsatt
            situation.
          </p>
          <p xml:id="i-F76qh9nwPv4kPVF3BhTEeQ">
            Sverige bör inom strategin för det regionala utvecklingssamarbetet
            med Latin­amerika rikta särskilt fokus på att stärka åtgärder
            vad gäller klimatanpassning och skydd mot naturkatastrofer i Centralamerika.
            Detta bör riksdagen ställa sig bakom och ge regeringen till känna.
          </p>
          <head xml:id="i-B5NqpTirm62VXGi3iCaNVR" type="h2">
            6.2 Migration
          </head>
          <p xml:id="i-QooWjKPnRnxQLYjz1QKFoh">
            Migrationen från den s.k. Norra triangeln (Honduras, El Salvador
            och Guatemala) till Mexiko och framför allt USA är större än på
            två decennier. Det förekommer även att människor söker sig söderut
            till Costa Rica och Panama.
          </p>
          <p xml:id="i-QSBtHCDyoEMWVLuh84Vu5A">
            Migranter gör långa, dyra och farliga resor genom Mexiko och
            utsätts ofta för våld och övergrepp. Kvinnor är särskilt sårbara
            och riskerar att bli utsatta för övergrepp upprepade gånger under
            en sådan resa. För de som når Mexiko väntar den mexikanska kartellen
            som kontrollerar resan över gränsen till USA, som kostar tusentals
            dollar. Den 12 april 2021 nådde USA ett avtal med Mexiko, Guatemala
            och Honduras om att stärka sin gränsbevakning för att minska antalet
            migranter som söker sig till USA. Vänster­partiet ställer sig
            frågande till om en ökad gränsbevakning kommer leda till att färre
            väljer att försöka migrera. Det riskerar snarare att leda till
            våldsammare konfrontationer vid gränser utan ökad kontroll. USA:s
            vicepresident Kamala Harris har förutom signaler om tuffare tag
            även sagt att hennes uppgift är att hitta lösningar på grundproblemen
            som får människor att fly, som korruption och avsaknad av försörjningsmöjligheter.
            Det tror Vänsterpartiet är en bättre strategi för att bringa stabilitet
            i regionen, även om det kräver långsiktigt arbete. Tuffare tag
            vid gränser riskerar att underminera asylrätten och per automatik
            neka människor som söker sig till USA av asylskäl. Sverige bör
            som enskilt land såväl som inom EU och FN alltid stå upp för asylrätten
            i Nord- och Centralamerika. Detta bör riksdagen ställa sig bakom
            och ge regeringen till känna.
          </p>
          <head xml:id="i-Tos4BYykJu75AQG6pVWjsH" type="h2">
            6.3 Guatemala
          </head>
          <p xml:id="i-HTTyfmXURafJZexxCa1hBY">
            Guatemala präglas alltjämt av det inbördeskrig som bröt ut under
            1960-talet, efter att befolkningen utsatts för hårt förtryck och
            orättvis fördelning av mark av den dåvarande militärdiktaturen.
            1985 inrättades en ny författning som bröt upp med militärdiktaturen
            och i stället siktade på demokrati och rättssäkerhet. Den lyckades
            dock inte begränsa militärens makt eller stoppa våldet med gerillagrupper.
            Först 1996 slöts ett slutgiltigt fredsavtal mellan armén och den
            största gerillan URNG, efter att samtal pågått under FN:s medling.
            Över 200 000 människor blev dödade under inbördeskriget. I militär­maktens
            jakt på gerillasoldater hade hela byar utplånats, varav de flesta
            tillhörde maya­folket.
          </p>
          <p xml:id="i-5VqMKLSupD39h6ijvsVrtX">
            Än i dag används militären regelbundet för att kontrollera den
            civila befolkningen. Inte minst under pandemin har undantagstillstånd
            rättfärdigat och normaliserat militärens hårda kontroll av sociala
            rörelser och urfolk. Ett populärt uttryck i landet för att beskriva
            de rådande makthavarna är ”de korruptas pakt”, som sägs bestå
            av politiker, militär, företagseliten och kyrkor. Inom dessa grupper
            råder omfattande korruption.
          </p>
          <p xml:id="i-N5bAWXBLZ4RkD7VGh6kTYa">
            Inte minst är korruptionsnivåerna höga inom rättsväsendet. Exempelvis
            bedöms straffriheten överstiga 90 procent för de flesta brott.
            Parlamentsledamöter, ministrar, borgmästare och andra beslutsfattare
            åtnjuter åtalsimmunitet. För att främja en annan utveckling var
            den FN-sanktionerade antikorruptionskommissionen, Comisión Internacional
            contra la Impunidad en Guatemala (CICIG), på plats åren 2006–2019
            i Guatemala för att stödja åklagarmyndigheten i landet att motverka
            straffrihet och bekämpa korruption. CICIG lyckades genomföra många
            framgångsrika rättegångar, inte minst mot krigsförbrytare från
            inbördeskriget. 2019 beslutade dock den dåvarande presidenten
            Jimmy Morales, som själv anklagats av CICIG för korruption, att
            avsluta avtalet som etablerade CICIG, vilket innebar att kommissionens
            mandat har utgått. Dessutom förklarades CICIG:s chef, Iván Velásquez,
            som en icke önskvärd person i landet.
          </p>
          <p xml:id="i-XdE4BxM6zPem4giNBnaE5j">
            Sverige var en stor givare till CICIG. Den nuvarande guatemalanska
            högerregeringen med president Alejandro Giammattei, som tillträdde
            efter Morales i januari 2020, har medvetet försökt omintetgöra
            antikorruptionskommissionens alla framgångar. Vänster­partiet
            anser att det är avgörande för Guatemalas rättssystem att en likartad
            kommission kommer till stånd. Sverige bör inom FN och i bilaterala
            kontakter med Guatemala verka för att en antikorruptionskommission
            återigen får mandat i Guatemala. Detta bör riks­dagen ställa sig
            bakom och ge regeringen till känna.
          </p>
          <p xml:id="i-3dNWhYZ1KAkMtuH27tJTeS">
            Guatemala är också det land i Centralamerika som Sverige har
            mest framskriden bilateral kontakt med. I maj 2021 presenterade
            regeringen en strategi för Sveriges utvecklingssamarbete med Guatemala
            2021–2025 som omfattar 1 150 miljoner kronor för femårsperioden.
            Den presenterades i samband med en större strategi för hela Latin­amerika.
            Ett riktat fokus på Guatemala behövs i ett kritiskt läge, särskilt
            i en tid när det demokratiska utrymmet krymper. FN varnar för
            att en nyinrättad lag som begränsar civilsamhällesorganisationer
            bryter mot internationella människorättsstandarder och kan kriminalisera
            människorättsförsvarare. Kort sagt får staten enligt den nya lagen
            utökade befogenheter att stänga ned civilsamhällesorganisationer.
            Även om Sveriges strategi för utvecklingssamarbete med Guatemala
            nämner att samarbetet med civilsamhället ska fördjupas, brister
            strategin i att beskriva hur det ska genomföras. Vänsterpartiet
            menar att ett riktat och stärkt stöd till civilsamhället i Guatemala
            ska utgöra en central del av utvecklingssamarbetet med landet.
          </p>
          <p xml:id="i-A5ZQZKWpYobPjiPHPrvqb">
            Sverige bör som enskilt land såväl som inom EU och FN stärka
            stödet till civil­samhällesorganisationer som är verksamma i Guatemala.
            Detta bör riksdagen ställa sig bakom och ge regeringen till känna.
          </p>
          <head xml:id="i-GQoV4txobdsarEzxSuaEMj" type="h2">
            6.4 El Salvador
          </head>
          <p xml:id="i-3DqrTiXLYijh5USG4qraJg">
            Utvecklingen under den senare delen av 1900-talet i El Salvador
            påminner mycket om den i Guatemala. Stora samhällsklyftor med
            orättvis fördelning av makt ledde till interna väpnade konflikter
            mellan militären och främst den största gerillan Frente Farabundo
            Martí para la Liberación Nacional (FMLN). Från 1980 dödades 75
            000 människor fram till 1995 när ett fredsavtal slöts och FMLN
            blev ett politiskt parti till vänster om det redan etablerade
            konservativa högerpartiet Alianza Republicana Nacionalista (Arena).
            Till skillnad från Guatemala fastställde däremot Högsta dom­stolens
            konstitutionella kammare 2016 i El Salvador att amnesti inte längre
            gällde för brott mot mänskligheten som begicks under inbördeskriget.
            Samtidigt är straffriheten utbredd i landet och majoriteten av
            alla brott uppskattas omfattas av straffrihet.
          </p>
          <p xml:id="i-7LAX5AGtGzgQ9DQSqGYQES">
            Det politiska landskapet, med två partier som turats om att regera,
            skakades om när Nayib Bukele vann presidentvalet 2019 och skapade
            ett eget parti, Nuevas Ideas (NI). Bukele är en populist med starkt
            eko från USA:s förra president Donald Trump. Han har sagt upp
            ministrar som han behagar, tillkännagivit utnämningar via Twitter,
            förbjudit journalister som ifrågasatt regeringens hantering under
            coronapandemin att delta vid presskonferenser och attackerat ledamöter
            i högsta domstolen som han inte håller med. Mycket av retoriken
            som Bukele vann valet på handlar om att bekämpa kriminaliteten
            med både militär och förebyggande sociala insatser. Det sistnämnda
            har uteblivit. Militä­rens utökade makt för att strida mot kriminella
            har inneburit allvarliga konsekvenser för de demokratiska principerna
            i landet. Under 2020 användes militären för att omringa parlamentet
            när en omröstning inte gick till som Bukele hade tänkt sig. De
            har även använts för att genomdriva utegångsförbud under coronapandemin
            där över 1 600 anmälningar om kränkningar av de mänskliga rättigheterna
            rapporterades för 2020.
          </p>
          <p xml:id="i-RNsB15heExqwgaHdEScoE2">
            Det svenska bilaterala utvecklingssamarbetet med El Salvador
            med fokus på freds­avtalets genomförande och mikrokrediter avslutades
            2009. Det är alltjämt oklart i vilken omfattning El Salvador inkluderas
            i regeringens strategi för Sveriges regionala utveck­lingssamarbete
            med Latinamerika. Det är även oklart vilket fokus som läggs på
            landet inom regeringens demokratisatsning. Vänsterpartiet anser
            att det just nu är en kritisk tid i El Salvador vad gäller hur
            landets demokratiska principer utmanas av populistiska och konservativa
            politiska strömningar.
          </p>
          <p xml:id="i-EAWXG4d8VkEc9kPRXt7H6t">
            Regeringen bör återkomma med hur demokratisatsningen särskilt
            riktas mot El Salvador. Detta bör riksdagen ställa sig bakom och
            ge regeringen till känna.
          </p>
          <head xml:id="i-5qJAtositfdnvuzSHFszSX" type="h2">
            6.5 Honduras
          </head>
          <p xml:id="i-MozvifcpCA8TazTkE7WNro">
            Honduras hör till de fattigaste länderna i både Centralamerika
            och hela Latinamerika. Landets ekonomi har länge varit beroende
            av att exportera kaffe och banan. De senaste decennierna har dock
            sammansättningsfabriker, s.k. maquilas, kommit att bli en viktig
            del av ekonomin – åtminstone för en elit. Dessa fabriker producerar
            framför allt kläder som säljs till USA, och drivs av utländska
            företag som kan operera i skattefria zoner i Honduras. Även om
            fabrikerna till viss del bidrar till Honduras knappa tillväxt
            kommer det inte befolkningen till gagn då inga skattepengar kommer
            in till att förbättra landets välfärdsinstitutioner.
          </p>
          <p xml:id="i-EKyaeJydLicfEJrXBqFBYC">
            Statskuppen i Honduras 28 juni 2009, då den demokratiskt valde
            presidenten Manuel Zelaya avsattes, utgör ett av de tydligaste
            bakslagen för demokratin och de mänskliga rättigheterna i Latinamerika
            under 2000-talet. I stort sett under hela den moderna historien
            har Honduras kontrollerats av militären. Även om ett civilt styre
            kom på plats 1982 har militären haft ett stort inflytande i landet.
            Så är fallet än i dag. Militären används mot den civila befolkningen
            och utför ofta polisiära uppgifter. Human Rights Watch rapporterar
            om hur säkerhetsstyrkor har tagit till övervåld under coronapandemin
            mot människor de anser ha brutit mot restriktioner. Exempelvis
            blev busschaufförer gripna och slagna i juni 2020 efter att de
            påståtts ha protesterat mot att inte kunna jobba m.a.a. restriktioner.
            Människor har även blivit skjutna till döds för att ha brutit
            mot ute­gångsförbud.
          </p>
          <p xml:id="i-9T5G8VPKuTpHcvpRYJRkdt">
            I och med en stor politisk turbulens i samband med att president
            Juan Orlando Hernández bror Tony Hernández dömdes till livstids
            fängelse för narkotikasmuggling i New York i mars 2021, kräver
            flera organisationer från civilsamhället presidentens avgång.
            Under rättegången hävdade åklagarna att även presidenten varit
            inblandad i brotten. Bland organisationerna bakom kraven finns
            fackförbund, ideella organisationer och politiska grupperingar.
            De kräver att en övergångsregering tillsätts fram till valet i
            november. Juan Orlando Hernández själv tillbakavisar brottsanklagelserna.
          </p>
          <p xml:id="i-74pnM9SLcwVAx6w1DPD2Y5">
            Efter orkanen Mitch 1998, vars skador kostade 40 miljarder kronor
            och motsvarade 95 procent av landets BNP, intensifierade Sverige
            utvecklingssamarbetet med Honduras som pågått sedan 1980-talet.
            2007 beslutade dock den borgerliga regeringen att det bilaterala
            utvecklingssamarbetet helt skulle fasas ut. I dag sker mycket
            av Sveriges kontakt med Honduras genom EU:s associeringsavtal
            med Centralamerika och genom svenska enskilda organisationer som
            bedriver projekt finansierade av Sida. Europeiska revisionsrätten
            har granskat EU:s bistånd till prioriterade sektorer i Honduras,
            vilka är fattigdomsminskning, skogsbruk samt säkerhet och rättvisa.
            I granskningen riktas bl.a. kritik mot att de prioriterade sektorerna
            har haft ett för brett fokus och att bistånd inte givits tillräckligt
            länge för att nå uppsatta mål. Vänsterpartiet anser att det är
            nödvändigt för Honduras utveckling att EU inte tolkar det som
            att målen måste sänkas för att kunna nås inom den nuvarande tidsramen
            för bistånd.
          </p>
          <p xml:id="i-3CDnfXgfmp35A6qnGbjy2U">
            Sverige bör verka för att EU:s bistånd till Honduras ges tillräckligt
            länge för att de uppsatta målen ska kunna nås. Detta bör riksdagen
            ställa sig bakom och ge regeringen till känna.
          </p>
          <head xml:id="i-VhTneneeb8xca8Z5Agq1zv" type="h2">
            6.6 Nicaragua
          </head>
          <p xml:id="i-9eGWDVZLTMxWjP9xuUt99L">
            Nicaragua är ett av de länder i Centralamerika som USA under
            modern tid har haft störst inblandning i. 1980-talets USA, präglat
            av kalla kriget, gav stöd och bistånd till gerillaarmén Contras
            för att hjälpa dem störta den rådande makten. Sandinisterna, själva
            en tidigare gerillagrupp som hade tagit makten via våld, hade
            förstatligat offentliga till­gångar och banker, samt genomfört
            en progressiv jordreform och satsat stora resurser på vård och
            utbildning. Contras hade dock initiativet i inbördeskriget fram
            till 1984, när USA:s hemliga bistånd till högergerillan avbröts
            efter att det framkommit att den amerikanska underrättelsetjänsten
            CIA minerat nicaraguanska hamnar. 1986 avslöjades även den s.k.
            Iran–Contras-affären – USA hade fortsatt att skicka pengar till
            Contras, som man fått för hemlig vapenförsäljning till Iran. Trots
            skandalen återupptog Washington inte långt därefter biståndet
            till Contras i form av ”humanitär” hjälp.
          </p>
          <p xml:id="i-Ux286SENMkcHGHtp918Fqu">
            Under inbördeskriget vann även Daniel Ortega presidentvalet 1984
            som kandidat för sandinisterna. De hade då ett stort folkligt
            stöd och genomförde en rad progressiva ekonomiska och sociala
            reformer. Efter slutet på inbördeskriget 1990 och efter de olika
            maktkonstellationerna under åren som följde, var Ortega tillbaka
            på presidentposten 2007, som han håller än i dag. Under denna
            period har han däremot varit ointresserad av sociala reformer;
            i stället har fokus legat på att underlätta för den ekonomiska
            eliten i Nicaragua och utöka det egna maktutrymmet. Långvarig
            frustration över ekonomisk ojämlikhet och Ortegas grepp om makten
            övergick i april 2018 till högljudda protester. Bägaren rann över
            i och med regeringens planer på större ändringar av socialförsäkrings­systemet.
            Efter havererade samtal under medling av katolska kyrkan tog regimen
            till ännu tuffare våld som fick folk att inte våga protestera.
            Senare under hösten 2018 för­bjöds demonstrationer helt. Ett liknande
            järngrepp om makten har pågått under corona­pandemin, trots att
            Ortega paradoxalt nog följde Brasiliens president Jair Bolsonaro
            och till en början förnekade pandemin, för att senare tona ned
            faran med viruset. Inför de stundande president- och parlamentsvalen
            i november 2021 har Ortega låtit gripa många politiska motståndare
            och stängt ner media som ett ytterligare steg i att krympa det
            demokratiska utrymmet.
          </p>
          <p xml:id="i-WJJ6iWqQd6wX8ZRC6rjqTn">
            Det auktoritära styret i Nicaragua tvingade Diakonia att lämna
            landet tillsammans med fem andra utländska biståndsorganisationer
            i augusti 2021. Ihop med danska Oxfam IBIS, spanska Oxfam Intermón
            och amerikanska Helping Hands samt de två parti­anknutna organisationerna
            National Democratic Institute anklagas Diakonia för att inte leva
            upp till de krav som regeringen ställt på alla individer och juridiska
            personer att redovisa finansiering från utlandet och registrera
            sig som utländska agenter. Sedan tidigare har även svenska We
            Effect tvingats lämna Nicaragua. Vänsterpartiet anser att det
            är vitalt att svenska och andra utländska biståndsorganisationer
            får civilt tillträde till landet – organisationer som utgör en
            betydande del av det ringa bistånd Sverige i dag ger till Nicaragua.
          </p>
          <p xml:id="i-8yRMmNZuaQP6ocic2zsXZd">
            Sverige bör som enskilt land såväl som inom EU och FN verka för
            att organisationer från det civila samhället snarast ska få tillträde
            att vara verksamma i Nicaragua. Detta bör riksdagen ställa sig
            bakom och ge regeringen till känna.
          </p>
        </div>
        <div type="motSignatures">
          <list>
            <item xml:id="i-PeaX7HCJAf2dDVFZhmHAjQ">
              Håkan Svenneling (V)
            </item>
            <item xml:id="i-BXCTMRyd7C4UsPPcNbB2dL">
              Hanna Gunnarsson (V)
            </item>
            <item xml:id="i-LiJWj9sByArBQC16Dn5Yif">
              Jens Holm (V)
            </item>
            <item xml:id="i-NRUAmaLP3SnrozYNvJAtNP">
              Lotta Johnsson Fornarve (V)
            </item>
            <item xml:id="i-592LuBbw5uRUfpnSB3jvdo">
              Yasmine Posio (V)
            </item>
            <item xml:id="i-GuHbJjPXKgi3SoHhAmvarn">
              Elin Segerlind (V)
            </item>
            <item xml:id="i-BAr8tmUCMnfv3GyWb6H6Az">
              Jessica Thunander (V)
            </item>
          </list>
        </div>
      </div>
    </body>
  </text>
</TEI>
