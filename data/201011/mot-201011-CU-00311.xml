<?xml version="1.0" encoding="utf-8"?>
<TEI xmlns="http://www.tei-c.org/ns/1.0" xmlns:xi="http://www.w3.org/2001/XInclude" xml:id="mot-201011-CU-00311">
  <teiHeader>
    <fileDesc>
      <titleStmt>
        <title>Levande landsbygd</title>
        <author corresp="i-9BhJo8qQot8sFJg6YMJxQP">av Irene Oskarsson (KD)</author>
      </titleStmt>
      <publicationStmt>
        <authority>SWERIK PROJECT</authority>
      </publicationStmt>
      <sourceDesc>
        <bibl>
          <title>Levande landsbygd</title>
          <idno type="rdwebb">GY02C311</idno>
          <rs type="number">C311</rs>
          <orgName type="comitteeAbbreviation">CU</orgName>
          <ref type="dokument_url_text">http://data.riksdagen.se/dokument/GY02C311/text</ref>
          <ref type="dokument_url_html">http://data.riksdagen.se/dokument/GY02C311</ref>
          <ref type="dokumentstatus_url_xml">http://data.riksdagen.se/dokumentstatus/GY02C311</ref>
          <ref type="doc">http://data.riksdagen.se/fil/9084775D-D6F7-49A3-AC3B-4F6934797D86</ref>
        </bibl>
      </sourceDesc>
    </fileDesc>
    <profileDesc>
      <particDesc>
        <listPerson>
          <person gender="woman">
            <idno>i-9BhJo8qQot8sFJg6YMJxQP</idno>
            <name>Irene Oskarsson</name>
            <state type="partyAffiliation" ref="Q213654">
              <desc>KD</desc>
            </state>
          </person>
        </listPerson>
      </particDesc>
      <correspDesc>
        <correspAction xml:id="i-8jhJyB8uD2GaCQgjANS9yt" type="signed"/>
        <correspContext corresp="i-8jhJyB8uD2GaCQgjANS9yt">
          <note type="signatory" corresp="i-9BhJo8qQot8sFJg6YMJxQP"/>
        </correspContext>
        <correspAction xml:id="i-8RvR1xVVxEsuhCHXdNfZYf" type="numbering">
          <date when="2010-10-28"/>
        </correspAction>
        <correspAction xml:id="i-86HSDiLUGsc8xGZBWP7grV" type="submission">
          <date when="2010-10-27"/>
        </correspAction>
        <correspAction xml:id="i-2NLe1g5SZtwYCVRixb85wt" type="transfer">
          <date when="2010-10-26"/>
        </correspAction>
        <correspAction xml:id="i-HHFYy8EFkvX9n17A6Buimo" type="assigned"/>
        <correspContext corresp="i-HHFYy8EFkvX9n17A6Buimo">
          <ref type="assignedTo">Civilutskottet</ref>
        </correspContext>
      </correspDesc>
      <textClass>
        <catRef scheme="#docType" target="#mot"/>
        <catRef scheme="#motionType" target="#enskild"/>
        <catRef scheme="#motionType" target="#fristående"/>
      </textClass>
    </profileDesc>
  </teiHeader>
  <text>
    <body>
      <div xml:id="i-X3rrGGyszMhMic5o21wYUn" type="motBody">
        <div xml:id="i-R527iTG4NTGfxzPNrT9XMd" type="TOC">
          <head xml:id="i-64MZBjfyky7jdMh8c4zBfq">
            1 Innehållsförteckning
          </head>
          <list xml:id="i-T9HAH2VbLMmeSzrHg8Yx3v">
            <item xml:id="i-7taY1N1Qf7ZiXiCZdeAANo">
              2 Förslag till riksdagsbeslut 3
            </item>
            <item xml:id="i-X3WuYJoRKrSfKiqUGBaUJM">
              3 Äganderätten är grunden för ekonomisk utveckling 6
            </item>
            <item xml:id="i-XNSrRJV4TcYDpzg3sn5uFV">
              3.1 Lättare att köpa och sälja fast egendom 6
            </item>
            <item xml:id="i-4nyea2Bko21uKf7jcixMb5">
              3.2 Rättvisa vid expropriation 7
            </item>
            <item xml:id="i-DBcic8Cy4Yo91QvMuEgLHq">
              3.3 Stärk äganderätten vid mineralutvinning 7
            </item>
            <item xml:id="i-R6AJhpNH777g6J8azUxRB8">
              3.4 Allemansrätten 8
            </item>
            <item xml:id="i-V8j5ho9Gu5mnajYMDSd4p7">
              4 Ett livskraftigt näringsliv på landsbygden 8
            </item>
            <item xml:id="i-R1yf4MjEnMW7eYCtcCn1nE">
              4.1 Förbättra företagsklimatet 8
            </item>
            <item xml:id="i-XGVEivBf5b45Pn3tKZZVDH">
              4.2 Minska regelkrånglet 8
            </item>
            <item xml:id="i-LcYrhUKErZpYDGGLsPqwa9">
              4.3 Underlätta kapitalförsörjningen 9
            </item>
            <item xml:id="i-p61YuSSzAdH4VjLvrJx3t">
              4.4 Tryggheten för företagare 10
            </item>
            <item xml:id="i-GuG4pTx6EzyaCga1FvU6jF">
              4.5 Hushållstjänster 10
            </item>
            <item xml:id="i-6sStcVWrttRa6vHAjmrbpU">
              4.6 Ökade möjligheter för kvinnligt företagande 10
            </item>
            <item xml:id="i-Y9rV6QeXqjXe6fSLi5Xq1T">
              4.7 Entreprenörskap i skolan 11
            </item>
            <item xml:id="i-8rKxaYn7fqQ4WjLM5fASCe">
              4.8 Sänkt arbetsgivaravgift 11
            </item>
            <item xml:id="i-RHBGm1VcyNvQoHKgqzY9L7">
              4.9 Jordbruket modernäringen 11
            </item>
            <item xml:id="i-XnzU2DYwyyj7ERHbzM8VJK">
              4.10 Skogsnäringen 13
            </item>
            <item xml:id="i-JTrmDnFG2XUiuvxjBXTz28">
              4.11 Energinäringen 13
            </item>
            <item xml:id="i-H1YrHq1WUhpoySe8VdYXdR">
              4.12 Besöksnäringen 14
            </item>
            <item xml:id="i-7krHnZqaJSts5dPh59ygSh">
              4.13 Hästnäringen 14
            </item>
            <item xml:id="i-HLztPdzJxTGfxLLyoWwBNU">
              4.14 Långsiktig planering av markanvändningen 15
            </item>
            <item xml:id="i-YNaxKVMhiMmYLu5Dt1KGuM">
              4.15 Gör landsbygden mer attraktiv för akademiker 15
            </item>
            <item xml:id="i-VkE7a4bMnEQaC4dbQeCrY">
              5 God tillgång till service 16
            </item>
            <item xml:id="i-XJecsD5E4fWRJPjM7ithYY">
              5.1 Posten 16
            </item>
            <item xml:id="i-VzK2JxwEe3duZsSjpUaSTX">
              5.2 E-förvaltning 17
            </item>
            <item xml:id="i-LRkd5oQaQqnq7mk9hfbUEM">
              5.3 Samverkan mellan lokalsamhällets aktörer 17
            </item>
            <item xml:id="i-72RfNSuyBMhvBARNwMJYUd">
              5.4 Förbättra förutsättningarna för lanthandlarna 18
            </item>
            <item xml:id="i-83SuXrsCGyxD53Fv27K1ni">
              5.5 Fler apotek på landsbygden 18
            </item>
            <item xml:id="i-LGZcnmAp6Jq5gKhhXau3gG">
              5.6 Underlätta för barnfamiljer 18
            </item>
            <item xml:id="i-N6vPvvXEGCJWojwbi6zQUU">
              5.7 Förbättra tillgången till skolor 19
            </item>
            <item xml:id="i-6vT4Hdqqg4BWDThWyTizMN">
              6 Myndigheternas roll 19
            </item>
            <item xml:id="i-ACjxaVGgEJHzCWtJTBRJ1d">
              7 Lokalt självbestämmande 20
            </item>
            <item xml:id="i-CgdpH8ZoFcnKR8VAyuBtWi">
              7.1 Inför en landsbygdskonsekvensbedömning 20
            </item>
            <item xml:id="i-QnSe88N3812ieVPi6HDeaY">
              7.2 Lokal förvaltning 20
            </item>
            <item xml:id="i-2VUGqQCcNNKfkJTdo7M3fv">
              7.3 Revidera kommunallagen för ökad samverkan 21
            </item>
            <item xml:id="i-C1yws8GQYsKrqmqR6o8CwW">
              7.4 Ökad flexibilitet i EU:s strukturfonder 21
            </item>
            <item xml:id="i-Jyi1bw1cocNzif1sce1Gir">
              7.5 Delade vinster 21
            </item>
            <item xml:id="i-XURWbkXdRz4mnVcQX3XQz2">
              7.6 Det statliga stödet till Folkrörelserådet 21
            </item>
            <item xml:id="i-KfUf9JDYj1LAQepdb139BL">
              7.7 Utveckla den ideella sektorn 21
            </item>
            <item xml:id="i-YYXFbk9goHHwWVvVaMtXUk">
              7.8 Ett rörligt liv 22
            </item>
            <item xml:id="i-DxC8wzvsP8vKeQT7Tbtapv">
              8 Den lokala kulturen och kulturarvet 22
            </item>
            <item xml:id="i-162MNcqVaby4Df5ZqkuVEw">
              8.1 Skogens kulturlämningar 22
            </item>
            <item xml:id="i-4nVNWGbynmwcoFNwSq1eyp">
              8.2 Kulturen närmar sig medborgarna 23
            </item>
            <item xml:id="i-RaiVcSAGWgsRkynjzuMQuh">
              8.3 Stärk amatörkulturen 23
            </item>
            <item xml:id="i-HrN3qw1wgNTEfq2ijBZuzz">
              8.4 Biblioteken 23
            </item>
            <item xml:id="i-WMMdwZb7MUS9v5WnsqcCN9">
              8.5 Bevara kulturbyggnader 24
            </item>
            <item xml:id="i-WDt7rY2c8NzspHb9PtGZ87">
              8.6 De allmänna samlingslokalernas betydelse 24
            </item>
          </list>
        </div>
        <div xml:id="i-V4TkjiT88Uk5VzGYi3hvMo" type="motProposal" subtype="förslag">
          <head xml:id="i-9hX7jHkzeVEqPQHnULigt6">
            2 Förslag till riksdagsbeslut
          </head>
          <list xml:id="i-Bay1jLhPrG3pgHBMoVnYHC" style="ol">
            <item xml:id="i-NTFxLDuViReH3QsJRXvTBf">
              Riksdagen tillkännager för regeringen som sin mening vad som
              anförs i motionen om att fastighetsägarna ska ges möjlighet att
              fritt sälja mark och bilda nya fastigheter.
            </item>
            <item xml:id="i-V7nN44WpCYyxAm96hzNBhk">
              Riksdagen tillkännager för regeringen som sin mening vad som
              anförs i motionen om att den enskilde som fått ingrepp i sin äganderätt
              ska få del i vinsten när expropriation sker för att tillmötesgå
              privata företags vinstintressen.
            </item>
            <item xml:id="i-H15fo824bpMUcRpW7TFgcj">
              Riksdagen tillkännager för regeringen som sin mening vad som
              anförs i motionen om att markägarens rättigheter ska stärkas i
              samband med prospektering och utvinning av mineraler. 1
            </item>
            <item xml:id="i-JZT6GeqjXFEKvPKbhMmjxD">
              Riksdagen tillkännager för regeringen som sin mening vad som
              anförs i motionen om att en tidsgräns bör införas för hur lång
              tid det får ta från att någon ansöker om koncession till dess
              att mineralutvinning får påbörjas. 1
            </item>
            <item xml:id="i-WGKiWakdC3ukE7huR55nFK">
              Riksdagen tillkännager för regeringen som sin mening vad som
              anförs i motionen om behovet av tydligare regler för att förhindra
              missbruk av allemansrätten. 2
            </item>
            <item xml:id="i-QoRgH7pBoZaVrkoQ5CCYpu">
              Riksdagen tillkännager för regeringen som sin mening vad som
              anförs i motionen om behovet av att fortsätta arbetet med att
              minska regelkrånglet för mindre företag. 1
            </item>
            <item xml:id="i-NrRoAHHKFmXvCxUYWwNCjd">
              Riksdagen tillkännager för regeringen som sin mening vad som
              anförs i motionen om att stärka möjligheterna till kvinnligt företagande
              på landsbygden. 1
            </item>
            <item xml:id="i-T3fYRvrn62JBFKHfUMxG9R">
              Riksdagen tillkännager för regeringen som sin mening vad som
              anförs i motionen om behovet av att säkerställa en långsiktig
              finansiering av snöskoterlederna. 3
            </item>
            <item xml:id="i-CvLZvAApUV3ecULcn4ku6N">
              Riksdagen tillkännager för regeringen som sin mening vad som
              anförs i motionen om att tillgängligheten med kollektivtrafik
              till viktiga turistmål bör förbättras. 3
            </item>
            <item xml:id="i-55fW2VJWgCE4ZxoqdAvjyh">
              Riksdagen tillkännager för regeringen som sin mening vad som
              anförs i motionen om att långsiktiga planer för strategisk markanvändning
              bör skapas så att olika typer av verksamheter kan samexistera.
            </item>
            <item xml:id="i-3x539qBqbNxEgCi5F7DbBH">
              Riksdagen tillkännager för regeringen som sin mening vad som
              anförs i motionen om att utreda möjligheterna att skriva ned studieskulderna
              för personer som flyttar till stödområde A. 4
            </item>
            <item xml:id="i-y5RWTLRUfn8WuKAx6G7c2">
              Riksdagen tillkännager för regeringen som sin mening vad som
              anförs i motionen om att postlagstiftningen ska förtydligas så
              att det inte blir möjligt att i praktiken ha olika priser eller
              villkor för boende i stad respektive på landsbygd. 3
            </item>
            <item xml:id="i-KUgE2LwUZv1vNicptkXWwL">
              Riksdagen tillkännager för regeringen som sin mening vad som
              anförs i motionen om att medborgarnas servicekrav, inte företagsekonomiska
              lönsamhetskrav, måste vara vägledande för den rikstäckande postservicen.
              3
            </item>
            <item xml:id="i-4VaLchwtCv5VCme6oehk5D">
              Riksdagen tillkännager för regeringen som sin mening vad som
              anförs i motionen om att det offentliga väl definierar sitt åtagande
              vad gäller välfärd, service och skydd. 1
            </item>
            <item xml:id="i-RMsXfHjCyBu2zQHf8S6FRx">
              Riksdagen tillkännager för regeringen som sin mening vad som
              anförs i motionen om behovet av att förbättra förutsättningarna
              för lanthandlarna. 5
            </item>
            <item xml:id="i-AQS1vVEduGaiDJkWaQF4LC">
              Riksdagen tillkännager för regeringen som sin mening vad som
              anförs i motionen om att tillämpningen av de dispensmöjligheter
              som finns när det gäller att starta en friskola med lägre elevantal
              i glesbygdsområden bör vara generösa så länge som bibehållen kvalitet
              kan garanteras. 4
            </item>
            <item xml:id="i-3rgF5T4cWUmwNKNHpMm1rd">
              Riksdagen tillkännager för regeringen som sin mening vad som
              anförs i motionen om att kommunerna bör ges ökade möjligheter
              att skapa flexibla lösningar för att uppfylla skolplikten. 4
            </item>
            <item xml:id="i-ENVxX84bCPoFbwK9dyuYBg">
              Riksdagen tillkännager för regeringen som sin mening vad som
              anförs i motionen om behovet av att förtydliga kraven på samarbete
              mellan länsstyrelserna och övriga statliga myndigheter. 6
            </item>
            <item xml:id="i-9CGDMbS2LirqFpgpzMTtwx">
              Riksdagen tillkännager för regeringen som sin mening vad som
              anförs i motionen om vikten av att de viktigaste statliga myndigheterna,
              främst polisen, Försäkringskassan och Arbetsförmedlingen, finns
              i varje kommun. 6
            </item>
            <item xml:id="i-UHTueXnwWF2xS6xFMz93zu">
              Riksdagen tillkännager för regeringen som sin mening vad som
              anförs i motionen om behovet av att samordna offentlig service
              i lokala servicecenter. 6
            </item>
            <item xml:id="i-QqMAi7fp7LBsnDgvxyqncm">
              Riksdagen tillkännager för regeringen som sin mening vad som
              anförs i motionen om att Posten bör få i uppdrag att tillhandahålla
              mobila servicepunkter till dem som bor utefter lantbrevbärarlinjer.
              3
            </item>
            <item xml:id="i-WDKmNFjckeXjStnsjHsRhe">
              Riksdagen tillkännager för regeringen som sin mening vad som
              anförs i motionen om att pröva krav på landsbygdskonsekvensbedömning
              i Sverige. 1
            </item>
            <item xml:id="i-3RcMEdJRyo5yknDLct2t6S">
              Riksdagen tillkännager för regeringen som sin mening vad som
              anförs i motionen om att utveckla lokal förvaltning på olika håll
              i landet. 2
            </item>
            <item xml:id="i-H6GUU6zzAua7jz3FL77ME8">
              Riksdagen tillkännager för regeringen som sin mening vad som
              anförs i motionen om att kommunernas möjligheter att samverka
              med varandra ska utökas. 6
            </item>
            <item xml:id="i-CgeN9D2pU9jNxNaZBpy8Cc">
              Riksdagen tillkännager för regeringen som sin mening vad som
              anförs i motionen om att göra stöden som ges genom EU:s strukturfonder
              mer schabloniserade. 1
            </item>
            <item xml:id="i-SzRPxoXbgymDdYJHEMr1bX">
              Riksdagen tillkännager för regeringen som sin mening vad som
              anförs i motionen om att utveckla instrument för att lokalsamhället
              ska kunna dela på vinsterna från olika verksamheter som etableras
              i området. 1
            </item>
            <item xml:id="i-EMVA7pk3GvHZXiYD96Vi1u">
              Riksdagen tillkännager för regeringen som sin mening vad som
              anförs i motionen om att utreda möjligheterna att vara folkbokförd
              i mer än en kommun. 7
            </item>
            <item xml:id="i-CN8g1CbdMKHuwGsVXC3R2V">
              Riksdagen tillkännager för regeringen som sin mening vad som
              anförs i motionen om behovet av att säkra tillgången på bokbussar
              och bokbilar samt möjligheten till fjärrlån. 8
            </item>
            <item xml:id="i-7gcaFgFuS7tveyuNF8xmfY">
              Riksdagen tillkännager för regeringen som sin mening vad som
              anförs i motionen om att Sverige bör verka inom EU för att öka
              möjligheterna att bevara kulturbyggnader. 8
            </item>
          </list>
          <p xml:id="i-9TwAkuk3r5uBeqfEWPzHgc">
            1 Yrkandena 3, 4, 6, 7, 14, 22, 25 och 26 hänvisade till NU.
          </p>
          <p xml:id="i-ZHBJ8yiviJkCMDLsY14Yi">
            2 Yrkandena 5 och 23 hänvisade till MJU.
          </p>
          <p xml:id="i-SZcEwfB6nCeFgAqNo8PADS">
            3 Yrkandena 8, 9, 12, 13 och 21 hänvisade till TU.
          </p>
          <p xml:id="i-CdZw8gvmuM35TwnXckxoEJ">
            4 Yrkandena 11, 16 och 17 hänvisade till UbU.
          </p>
          <p xml:id="i-RTm8g33F7RifGw4XBjnHUd">
            5 Yrkande 15 hänvisat till FiU.
          </p>
          <p xml:id="i-5nonLioXtWfcMPxdEU4FwQ">
            6 Yrkandena 1820 och 24 hänvisade till KU.
          </p>
          <p xml:id="i-CicoEue14q4gjH8AbfBqiM">
            7 Yrkande 27 hänvisat till SkU.
          </p>
          <p xml:id="i-S5RuECNJzJg5pS6gQ7Zovt">
            8 Yrkandena 28 och 29 hänvisade till KrU.
          </p>
        </div>
        <div xml:id="i-5f1oJErkd85cHGtT5oGgJo" type="motContent">
          <head xml:id="i-6cptAYWqa75W4kvmM1rgfK" type="h1">
            3 Äganderätten är grunden för ekonomisk utveckling
          </head>
          <p xml:id="i-J8J7uXyNe6HL9JdgSPRe9o">
            För att leva som en förnuftig, fri och social varelse behöver
            människan kunna förfoga över egendom som möjliggör ett ordnat,
            tryggt och värdigt liv för henne själv och hennes närstående.
            Människan har rätt till sitt arbetes frukter och arvsrätt till
            frukterna av hennes föräldrars arbete och förvaltande. Äganderätten
            måste erkännas som en fundamental princip som måste beaktas vid
            alla politiska beslut. I jämförelse med andra västeuropeiska länder
            har Sverige ett sämre lagligt skydd för äganderätten.
          </p>
          <p xml:id="i-WHkrjTgneFTudukSBDGQ2y">
            Förvaltarskapstanken är en av hörnstenarna i den kristdemokratiska
            ideologin. Äganderätt och förvaltarskap är två beståndsdelar som
            bär upp samhället och utgör kompletterande delar i en helhet.
            Allt ägande medför en moralisk skyldighet att förvalta och bruka
            det ägda på ett sätt som är förenligt med det gemensamma bästa.
            Ett spritt ägande innebär att människor inte är totalt beroende
            av privata kapitalägare, av bankerna eller av staten. De står
            ekonomiskt på fri grund. Detta är avgörande inte bara för människans
            ekonomiska frihet och relativa oberoende, utan också för hennes
            politiska frihet. Ju fler medborgare som är ekonomiskt fria, desto
            friare blir de i utövandet av sina politiska rättigheter. Denna
            ägandets dimension av frihet och oberoende kommer till starkast
            uttryck i det enskilda ägandet av fastigheter, jord, skog och
            realkapital. Ett utbrett och väl spritt ägande av jord och skog
            är därför inte bara ett kvitto på respekt för vars och ens rätt
            till egendom. Det utgör också den optimala grunden för ett i genuin
            mening fritt samhälle. Att stödja enskilt ägande av jord och skog
            ligger därför i hela samhällets intresse. Staten har därmed inte
            bara en skyldighet att skydda det privata ägandet. Staten bör
            även stödja spridandet av ett konkret enskilt ägande till så många
            som möjligt.
          </p>
          <head xml:id="i-VuZewKoFiLYpBYKphK5B8N" type="h2">
            3.1 Lättare att köpa och sälja fast egendom
          </head>
          <p xml:id="i-Gky1U3j5khzQsbxaauyvUu">
            Alliansregeringen har avskaffat förköpslagen, som gav kommunen
            förtur vid marköverlåtelser. Lagen innebar orimliga administrativa
            kostnader samtidigt som den försvårat försäljningar av mark mellan
            olika ägare.
          </p>
          <p xml:id="i-B4zMWywT8juoRpMPtXALQQ">
            Ett fungerande ägande är beroende av en effektiv kapitalmarknad
            med låga ränte- och transaktionskostnader. Även kostnaden för
            fastighetsbildning bör vara låg. Långt in på 1980-talet styrde
            staten med järnhand vem som kunde köpa en jordbruksfastighet och
            hur mycket man fick betala (prisprövning). I mitten av 1990-talet
            skedde en uppmjukning så att större fastigheter kunde bildas och
            att även mindre bitar jordbruks- och skogsmark kunde läggas till
            bostadsfastigheter. Likväl upplevs proceduren fortfarande som
            krånglig. Det behövs enklare regler för att även i praktiken genomföra
            en fri jorddelning. Fastigheter skall både kunna delas upp och
            läggas ihop utifrån olika markägares behov. Fastighetsägarna bör
            ges möjlighet att fritt sälja mark och bilda nya fastigheter.
            Detta skulle leda till att nytt kapital investeras i mindre skogsfastigheter
            och att nya aktörer söker sig till landsbygden. Genom marknadsmekanismerna
            kan därigenom fastigheter bildas som är ändamålsenliga och ekonomiskt
            bärkraftiga. Då det är frågan om att ändra markanvändningen, t.ex.
            för bebyggelse, behöver givetvis någon form av reglering finnas
            kvar i plan- och bygglagen, miljöbalken och angränsande lagstiftning.
          </p>
          <head xml:id="i-UC1zXgFLD8nFiuYoM8Kydy" type="h2">
            3.2 Rättvisa vid expropriation
          </head>
          <p xml:id="i-NDeS2udu13FvCUh6Xzo3ep">
            Alliansregeringen har tagit ett viktigt steg mot stärkt äganderätt
            genom de förändringar i expropriationslagen som genomförs från
            och med den 1 augusti 2010. Man höjer den ersättning som betalas
            vid expropriation och andra åtgärder där fastigheter tas i anspråk
            med tvång. Ersättningen ska i fortsättningen motsvara marknadsvärdet
            plus ett påslag på 25 procent. Detta är ett viktigt steg på vägen
            för att stärka äganderätten. Men mer återstår att göra. Det är
            lämpligt att den enskilde som fått ingrepp i sin äganderätt skall
            få del i vinsten när expropriation sker för att tillmötesgå privata
            företags vinstintressen. En markägare ska inte komma i en sämre
            sits efter en expropriation för kommersiella ändamål än vad denne
            skulle ha haft efter en frivillig uppgörelse.
          </p>
          <p xml:id="i-BMUMbVkZReDEqJXznSom1R">
            Till skillnad från vad som gäller vid domstol är markägares möjligheter
            att biträdas av ombud vid lantmäteriförrättningar starkt beskurna.
            Detta ger resursstarka bolag ett övertag gentemot den enskilde
            markägaren. Det bör införas en rätt till rättshjälp för markägare
            vid lantmäteriförrättningar i samband med expropriation för kommersiella
            ändamål.
          </p>
          <head xml:id="i-7NyUTX4E1kwzHqTbiBcf89" type="h2">
            3.3 Stärk äganderätten vid mineralutvinning
          </head>
          <p xml:id="i-3aYgV4e7CfQrkzFh7kZRKB">
            Minerallagen tar för lite hänsyn till äganderätten. I Australien,
            som är en av världens största producenter av mineraler, krävs
            alltid fastighetsägarens tillstånd innan arbeten får påbörjas
            på privat mark. Exploatören måste först sluta avtal med markägaren
            om ersättning för intrång och skada eller lösa in marken.
          </p>
          <p xml:id="i-XKTYJSUDkVyAsvZDZh8poJ">
            Markägare bör ges rätt att yttra sig innan undersökningstillstånd
            beviljas. Idag är det myndigheten Bergsstaten som får avgöra ärenden
            om beviljande av undersökningstillstånd utan att någon annan sakägare
            än sökanden får tillfället att yttra sig. Vidare bör en arbetsplan
            upprättas i de fall fastighetsägare och sakägare kräver att en
            sådan upprättas. Det är orimligt att koncessionshavaren inte behöver
            betala någon avgift till fastighetsägaren. Den osäkerhet som fastighetsägaren
            försätts i bör ersättas i någon form.
          </p>
          <p xml:id="i-Js9zn9JMvVcEPd2jcouTMZ">
            Minerallagsutredningen (SOU 2000:89) föreslog att avgiften skall
            vara 1 procent av prisbasbeloppet per hektar de fem första åren
            och därefter 2 procent. Detta förslag är rimligt, bland annat
            eftersom fastighetens affektionsvärde kan påverkas.
          </p>
          <p xml:id="i-L4of1MqVJW5Ans4LQpDRnM">
            Koncessionsinnehavaren bör också ersätta skada som föranleds
            av att en bearbetningskoncession beviljas. Oavsett den tid som
            förflutit efter det att bearbetningskoncession beviljats skall
            fastighetsägare kunna begära inlösen.
          </p>
          <p xml:id="i-EXuNm6U81nop765E6YAReZ">
            Det är ett problem att överklagandeprocesserna kan ta lång tid.
            Det behövs därför en tidsgräns för hur lång tid det får ta från
            att någon ansöker om koncession till dess att mineralutvinning
            får påbörjas.
          </p>
          <head xml:id="i-PWSf6jUUP1NULdTJ2tB5BJ" type="h2">
            3.4 Allemansrätten
          </head>
          <p xml:id="i-4owwMAMiVQWzq4JLfYHiD7">
            Allemansrätten är av stor vikt för det rörliga friluftslivet
            och för människans känsla av samhörighet med naturen. I många
            fall missbrukas emellertid allemansrätten genom att träd fälls,
            sopor lämnas kvar och åverkan görs på natur eller odlingar. Detta
            är visserligen redan förbjudet, men svårt att beivra. Dessa övertramp
            sker ofta i samband med att någon utnyttjar annans mark för att
            bedriva kommersiell verksamhet, exempelvis vildmarksturism eller
            ridkurser. Det behövs ett tydligare regelverk för att förhindra
            sådant missbruk av allemansrätten. För att allmänheten ska ha
            rätt förståelse av allemansrätten är det viktigt att skolorna
            undervisar på ett tydligt sätt både om de rättigheter och om de
            skyldigheter som följer av allemansrätten.
          </p>
          <head xml:id="i-QVegujWYMDq8hJKPUtibeX" type="h1">
            4 Ett livskraftigt näringsliv på landsbygden
          </head>
          <head xml:id="i-7jpUm8CRckMfEXpwhSKiBw" type="h2">
            4.1 Förbättra företagsklimatet
          </head>
          <p xml:id="i-JVXNJHCJgmeuwMULmP2r8p">
            Landsbygden har på många håll i Sverige särskilt goda förutsättningar
            för att skapa ett gott företagsklimat. Det sociala kapitalet och
            det höga förtroende mellan invånarna i närsamhället skapar en
            kultur där man litar på varandra och där man lätt kan få igång
            affärer. Samspelet mellan civilsamhället och företagandet skapar
            starka bygder. Sådana starka bygder är viktiga att bevara och
            utveckla för framtiden. När det gäller samverkan inom exempelvis
            omsorg behöver vi ge ökad betydelse åt föreningsliv och civilsamhälle.
            Därigenom kan det sociala kapitalet växa till även i nya geografiska
            områden.
          </p>
          <head xml:id="i-VAGdDhVscKXTko9DgBpGEx" type="h2">
            4.2 Minska regelkrånglet
          </head>
          <p xml:id="i-SeWRthv7Tm8qyeWMuKk5yo">
            Vid valet 2006 satte Kristdemokraterna tillsammans med övriga
            allianspartier upp ett mål om att minska de administrativa kostnaderna
            för företagen med 25 procent till 2010. Alliansregeringen har
            jobbat hårt för att nå målet men det återstår fortfarande en bit
            tills vi når målet.
          </p>
          <p xml:id="i-MQgLToB5FFvY1a28RVzNci">
            Regeringen har inrättat ett regelråd som granskar både nya och
            gamla regler. Rådet ställer frågorna: Behövs denna regel? Är den
            utformad på rätt sätt? Löser den det problem som den ska? Vilken
            kostnad innebär den för ett företag? Utifrån detta har man förenklat
            eller avskaffat ett antal olika regler som belastar företagarna.
            Bland annat kan nämnas möjligheten att redovisa moms kvartalsvis
            i stället för månadsvis, slopat krav på att anmäla lediga platser
            till Arbetsförmedlingen samt förbättrade möjligheter att göra
            avdrag för inventarier. Revisionsplikten för 250 000 småföretag
            har slopats.
          </p>
          <p xml:id="i-DtJSqZBSkcRQ5XSWh1Myzj">
            De största minskningarna av regelkrånglet har skett inom jordbruksområdet.
            Där har regelförenklingarna inneburit en kostnadsminskning på
            totalt 3 miljarder kronor för jordbruksföretagen i Sverige. Landsbygdsdepartementet
            bör arbeta på samma sätt med övriga verksamheter i samverkan med
            övriga departement.
          </p>
          <head xml:id="i-KmLThEFht6oJyR1UKrW44i" type="h2">
            4.3 Underlätta kapitalförsörjningen
          </head>
          <p xml:id="i-FVPJcS3xS8cW4SrC7mmxzq">
            En viktig förutsättning för att skapa ytterligare arbetstillfällen
            bygger på tillgången till riskkapital. Bankernas benägenhet att
            låna ut pengar till landsbygdsföretag har minskat i takt med att
            befolkningsutvecklingen varit negativ. På landsbygden bedöms säkerheten
            för lån inte utifrån samma värderingsprinciper som i större samhällen.
            Det är viktigt att det finns kapitalförsörjning för alla olika
            typer av företagsamhet, även kooperativ och föreningsdrivna företag.
          </p>
          <p xml:id="i-F8yuG7pfMY7XNLP1hgwBo2">
            Alliansregeringen presenterade i mars 2010 en proposition, Företagsutveckling
            statliga insatser för finansiering och rådgivning, som innehåller
            förslag om riktlinjer för statens insatser för företagsfinansiering,
            information och rådgivning riktad till befintliga och blivande
            företagare. Riktlinjerna syftar till att öka effektiviteten i
            främjandesystemet inom dessa områden och renodla statens roll
            inom företagsfrämjandet. Utgångspunkten för statliga insatser
            för att främja företagsutveckling är att staten vill kompensera
            för brister i marknadens funktionssätt som kan hämma näringslivets
            utvecklingsmöjligheter och därmed konkurrenskraften. För att bättre
            möta de behov som finns av kvalificerade rådgivningstjänster läggs
            en större del av insatserna på mäklarfunktioner, t.ex. mentorskap
            och mötesplatser där rådgivning sker företagare till företagare.
            Statliga företagsfrämjande insatser ska mer regelbundet följas
            upp och utvärderas.
          </p>
          <p xml:id="i-29Bt56Ri64Y38uN4w5nKVq">
            Lagen om förmånsrätt vid konkurs har reviderats för att underlätta
            för småföretagen på landsbygden att få lån till sin utveckling.
            Det är dock fortsatt viktigt att belysa situationen för de mindre
            näringsidkare som inte äger mark eller annat fast kapital som
            kan ställas som säkerhet för lån.
          </p>
          <p xml:id="i-6zAbjqYqbn82sDPnZsn6d4">
            Enskilda individer bör ges möjlighet att skattebefriat spara
            på ett konto på upp till 100 000 kronor per år. Dessa pengar ska
            enbart användas till exempelvis köp av nyemitterade aktier i onoterade
            bolag, samt grundkapital till att starta ett eget företag. Reduktionen
            ska även gälla köp av aktier i egna och närståendes fåmansföretag.
          </p>
          <p xml:id="i-YUNdHTCHHtzoQyqtTkkKns">
            De fristående sparbankerna med lokalkännedom utgör en viktig
            kapitalkälla för landsbygdsföretagen. Nya sparbanker försöker
            hitta samverkan över nationsgränserna men stöter på problem. Det
            är viktigt att nationell särlagstiftning inte lägger hinder i
            vägen för ett gränsöverskridande ekonomiskt gräsrotssamarbete.
          </p>
          <head xml:id="i-2eJiiVKMPfcMbcSXZ2VAuL" type="h2">
            4.4 Tryggheten för företagare
          </head>
          <p xml:id="i-64YVmtPg9o3dAtdPbw2cfZ">
            Alliansregeringen arbetar med att förbättra tryggheten för företagare.
            Från och med den 1 juli 2010 infördes därför ett antal förändringar
            som ökar tryggheten. För att underlätta övergången från anställning
            till företagande införs ett uppbyggnadsskede på två år i sjuk-
            och föräldraförsäkringen för egenföretagare. I dag finns inte
            reglerat i föreskrifter hur den sjukpenninggrundande inkomsten
            ska beräknas under ett uppbyggnadsskede utan Försäkringskassan
            gör en bedömning.
          </p>
          <p xml:id="i-4RAzUMNb6QkddqPWTsnFdp">
            Tryggheten i arbetslöshetsförsäkringen stärks genom att den som
            startar ett företag under de första två åren efter start kan få
            arbetslöshetsersättning baserad på den inkomst som företagaren
            hade som anställd före starten. Reglerna för företagarnas föräldrapenning
            och tillfällig föräldrapenning blir rättvis i förhållande till
            vad som gäller för anställda. Det blir enklare att göra uppehåll
            i näringsverksamheten och få arbetslöshetsersättning utan att
            verksamheten avvecklas. Inkomstgränsen för att bedriva näringsverksamhet
            som bisyssla till arbetslöshetsersättning tas bort. Arbetsgivaren
            får möjlighet att få ersättning från Försäkringskassan för sjuklönekostnader
            som överstiger två och en halv gånger den genomsnittliga sjuklönekostnaden
            som samtliga arbetsgivare har för sina anställda.
          </p>
          <head xml:id="i-3fxDqjVGxqg6nAaNJs94ZY" type="h2">
            4.5 Hushållstjänster
          </head>
          <p xml:id="i-CocByjtjFFNgHB25LDzf72">
            Möjligheten att få skattereduktion för hushållstjänster, det
            så kallade RUT-avdraget, skapar försörjningsmöjligheter och breddar
            basen för befintliga företag. RUT-avdraget innebär att man kan
            få skattereduktion på halva arbetskostnaden för husarbeten men
            högst 50 000 kronor per år. När RUT-avdraget infördes 2007 var
            det en viktig framgång för Kristdemokraterna, som länge arbetat
            i motvind för att få igenom denna möjlighet till vidgad arbetsmarknad.
            Även ROT-avdraget är viktigt för arbetsmarknaden på landsbygden.
            Genom att utföra olika typer av tjänster kan den enskilde företagaren
            skaffa sig en bredare bas för sin verksamhet och därmed stärka
            sin ekonomi.
          </p>
          <p xml:id="i-CVQTMP3wPp6BcVZj9NWKJ2">
            Den krets av tjänster som berättigar till skattereduktion bör
            vidgas. Detta skulle stimulera att fler tjänster går från svarta
            till vita och öka möjligheterna för dem som verkar på landsbygden
            att kombinera olika tjänster för att klara sin försörjning.
          </p>
          <head xml:id="i-CxPKvuZQ2SMR33PJHFYwmz" type="h2">
            4.6 Ökade möjligheter för kvinnligt företagande
          </head>
          <p xml:id="i-LVgLSvWtEtmQzGNiMhqV3i">
            Regeringen lyfter i budgetpropositionen fram möjligheterna till
            kvinnligt företagande. Goda möjligheter till kvinnligt företagande
            på landsbygden är idag viktigare än någonsin om vi ska ha en levande
            landsbygd där alla kan försörja sig och leva. Dessa möjligheter
            bör stärkas.
          </p>
          <p xml:id="i-8cyP3bUANDtsVmaiUQYJth">
            Genom att lägga ut mer arbete inom vård och omsorg på entreprenad
            ökar möjligheterna för företagande i glesbygden. Framför allt
            gäller detta kvinnors möjligheter att starta vårdföretag. Även
            det sociala företagandet, där samverkan sker mellan privat och
            ideell sektor och offentlig verksamhet, har stor framtida utvecklingspotential.
            Införandet av lagen om valfrihetssystem (LOV) innebär ökade möjligheter
            inte minst för kvinnor att starta och driva företag.
          </p>
          <head xml:id="i-EfCytFeL7J56SEWSMocKMz" type="h2">
            4.7 Entreprenörskap i skolan
          </head>
          <p xml:id="i-RSPGL6ZGnKnFSmMkjdvEQo">
            Skolan ska ge insikt i och kunskap om föreningsliv och entreprenörskap.
            Genom Kristdemokraternas medverkan i regeringen har entreprenörskap
            integrerats i skolans undervisning. För elever som saknar kontakt
            med företagare i sin släkt eller omedelbara närhet kan det kännas
            avlägset att tänka sig att bli egen företagare. Därför är skolans
            roll så viktig.
          </p>
          <head xml:id="i-JckSq1DfEPC2NZWwRTxZsL" type="h2">
            4.8 Sänkt arbetsgivaravgift
          </head>
          <p xml:id="i-7o4vgizkhvxivy9AMkciLL">
            Alliansregeringen har sänkt arbetsgivaravgifterna generellt med
            en procentenhet och halverat den för ungdomar under 25 år under
            denna mandatperiod. Ytterligare steg bör tas. Någon form av sänkning
            bör genomföras för att gynna småföretagande och nyanställningar.
            Det skulle öka möjligheterna för bonden att anställa den som ska
            ta över gården, för den som gör egen ost att anställa en medhjälpare
            och så vidare.
          </p>
          <head xml:id="i-WU4HbkNWiTrSTtSY3MuMVs" type="h2">
            4.9 Jordbruket modernäringen
          </head>
          <p xml:id="i-2EsfJVYgncv2WtTqtAF8AC">
            Ett levande jordbruk håller landskapet öppet. Nästan alla svenskar
            anser att det skulle vara en stor förlust om jordbrukslandskapet
            växte igen. Det öppna landskapet har också stor betydelse för
            turistnäringen och annat företagande på landsbygden. Ett inhemskt
            svenskt jordbruk innebär en försäkring om att livsmedelsförsörjningen
            skall kunna fungera i hela landet även om Sverige blir avskuret
            från omvärlden. Därför måste en rimlig kapacitet för jordbruksproduktion
            upprätthållas inom landet.
          </p>
          <p xml:id="i-QfPF2pqEZ2NrfJUk5QBNP8">
            Det svenska jordbruket har också en viktig roll i den globala
            livsmedelsförsörjningen. Världsbefolkningen ökar i antal, och
            beräknas uppgå till 9 miljarder vid seklets mitt. Ändrade matvanor
            med mer kött medför en ökad efterfrågan på jordbruksmark för foder.
            Världens bönder måste nästan fördubbla sin produktion av mat,
            foder och fiber till 2050 för att möta en växande efterfrågan.
            I takt med den befarade klimatförändringen kan vi förvänta oss
            att jordbruket i de tempererade länderna kommer att spela en större
            roll för livsmedelsproduktionen.
          </p>
          <p xml:id="i-QsHGor4bkDRVVE4LcgB4Cc">
            Kristdemokraterna är pådrivande för att lyfta av den ryggsäck
            med skatter och pålagor som innebär en konkurrensnackdel för de
            svenska bönderna i förhållande till sina kollegor inom EU. Alliansregeringen
            har avskaffat skatten på handelsgödsel fr.om. 1 januari 2010.
            Uppburen skatt på handelsgödsel och bekämpningsmedel återförs
            till jordbruksnäringen t.o.m. 2011. Medlen används liksom tidigare
            till i första hand tillämpad forskning, utvecklingsverksamhet
            och rådgivning för ändamål som främjar en hållbar utveckling av
            svenskt jordbruk.
          </p>
          <p xml:id="i-3wDiXr1AdNLuY2mQN3exqY">
            Tack vare maktskiftet 2006 utbetalas EU:s gårdsstöd under rätt
            kalenderår. Tidigare S-regeringar tog sig friheten att låna de
            svenska böndernas pengar för att trixa med redovisningen av statsbudgeten.
            Det bör fastställas att 1 december ska vara deadline för när gårdsstödet
            skall betalas ut till de svenska lantbrukarna. Alliansregeringen
            har initierat en långsiktig satsning på miljöanpassat jordbruk
            där det ekologiska jordbruket har en viktig roll. Istället för
            kortsiktiga stöd vill vi initiera en långsiktig satsning på miljöanpassat
            jordbruk där konventionellt jordbruk och ekologiskt jordbruk kan
            samexistera inom samma företag. Både det ekologiska och det konventionella
            jordbruket behövs i Sverige.
          </p>
          <p xml:id="i-CbcwAJfbCboZCQEFw5MaqK">
            Jordbruket har ett ansvar att långsiktigt förvalta odlingsmark,
            vatten, flora och fauna så att dessa inte utarmas av ensidiga
            produktionsmetoder. Viktiga näringsämnen som kväve och fosfor
            ska vara i balans för att minimerar läckage till vattendrag och
            den känsliga Östersjön. Genom främst frivilliga vattenvårdsinsatser
            kan jordbruket medverka till att uppnå målen i EU:s vattendirektiv.
            Att bevara den biologiska mångfalden är väsentligt, och här kan
            det konventionella jordbruket lära av det ekologiska. Jordbrukets
            främsta roll kommer alltid att vara att producera livsmedel som
            efterfrågas av konsumenterna.
          </p>
          <p xml:id="i-6tKVDZfnCkS54K9MQ7qt7G">
            Ekologiskt jordbruk medför oftast en mindre belastning på miljön
            vad gäller växtnäringsämnen. Den ekologiska modellen för jordbruk
            har en rad andra fördelar, exempelvis ökad biodiversitet i jordbrukssystemet,
            och underlättar därmed för möjligheterna att nå målen i EU:s vattendirektiv.
            Den kunskap som uppstår inom det ekologiska jordbruket kan användas
            för att öka hållbarheten också inom det konventionella jordbruket.
            För att stimulera till ekologiskt jordbruk såväl som konventionellt
            krävs ett förenklat regelsystem och en ökad satsning på forskning
            och utveckling.
          </p>
          <p xml:id="i-MEbGbVwcb8sqTGtuKam63m">
            EU:s landsbygdsprogram har nu ett klart fokus på de gröna näringarna,
            något som Kristdemokraterna sedan tidigare krävt. Naturvårdens
            värde för näringslivet skall lyftas fram genom att resurser ur
            landsbygdsprogrammet används för att också marknadsföra dessa
            värden som en tillgång för besöksnäringen. Behovet av stöd till
            mindre gynnade områden är fortfarande mycket stort. Investeringsstödets
            andel av landsbygdsutvecklingsprogrammet bör ökas. Det är särskilt
            viktigt att värna om småskaliga jordbruk i glesbygden och fjälljordbruket.
            Stöd till småskalighet bör därför särskilt beaktas inom ramen
            för landsbygdsutvecklingsprogrammet liksom i anslutning till det
            särskilda stödet för Norrlandsjordbruket. Jordbrukets ekonomibyggnader
            bör även fortsättningsvis vara befriade från krav på bygglov.
          </p>
          <p xml:id="i-R8eVkjMrBTFCXi8XynK2a3">
            Kristdemokraterna anser att EU även fortsättningsvis skall ha
            en gemensam jordbrukspolitik. Den gemensamma jordbrukspolitiken
            behövs för att detta stöd skall vara likvärdigt över hela unionen
            och inte leda till att orimliga skillnader uppstår i förutsättningarna
            mellan de olika medlemsländerna. Starka miljö- och djurhållningskrav,
            som innebär ökade produktionskostnader, måste få leda till högre
            priser eller ekonomisk kompensation. De miljö- och landskapsvårdande
            inslagen, som är en kollektiv nyttighet, måste också betalas av
            alla. Som konsumenter måste vi betala detta antingen via skattsedeln
            eller i butiken. Den europeiska jordbrukspolitiken bör reformeras
            i riktning mot ökad kund- och marknadsanpassning i ett tempo som
            biologiska och ekonomiska förutsättningar tål, med bibehållna
            krav på god miljö och livsmedelskvalitet.
          </p>
          <head xml:id="i-Ww3iVhEiVVZMxmJXvybXN5" type="h2">
            4.10 Skogsnäringen
          </head>
          <p xml:id="i-B6fLC137tKDDb9jZE4gECt">
            Kristdemokraterna har inom regeringsarbetet gjort det möjligt
            att avsätta ersättningen för naturvårdsavtal och reservatsbildning
            till en periodiseringsfond, samt skapat möjlighet för att skattefritt
            överföra behållningen på skogskonto och skogsskadekonto mellan
            generationer.
          </p>
          <p xml:id="i-H1xVN5rkqhFmmdNar7SCzZ">
            I samband med att alliansregeringen uppfyller målet om att skydda
            400 000 hektar värdefull skogsmark, kommer ersättningsmark att
            fördelas från Sveaskog till ett antal berörda markägare för att
            de ska kunna bedriva skogsbruk också i fortsättningen. Sveaskog
            är statens skogsbolag och det är därför lämpligt att använda en
            del av bolagets markinnehav för detta ändamål. Samtidigt har alliansregeringen
            beslutat att Sveaskog ska fokusera sin verksamhet på skogsbruk
            utan egna stora intressen som slutanvändare av skogsråvara. Detta
            skapar en sundare marknadssituation för skogsföretagen.
          </p>
          <p xml:id="i-QMtJsf18qhzwyMyTNqktzA">
            Skogsägarnas vilja att bidra till utveckling och bevarande av
            naturvärden ska erkännas och uppmuntras. Därför har regeringen
            uppdragit åt berörda myndigheter att ta fram nya former och riktlinjer
            för tillämpning av naturvårdsavtal. De nya riktlinjerna innebär
            bland annat att ersättningen till markägarna höjs med 25 procent.
            Avtalstiderna ska också bli mer flexibla och i princip bestämmas
            av markägaren. Förhoppningsvis kan vi med dessa åtgärder komma
            bort ifrån den överhetsattityd som den tidigare S-regeringen och
            dess myndigheter ofta har haft mot skogsägare i samband med naturvårdsärenden.
          </p>
          <head xml:id="i-99UNbTVze9CaSVnJoDmfxa" type="h2">
            4.11 Energinäringen
          </head>
          <p xml:id="i-CvpYF44QsfhbbouWgkkaWj">
            Samtidigt som landsbygden är särskilt känslig för drivmedelspriserna
            har landsbygden stor betydelse för framtidens drivmedelsförsörjning.
            Odling och förädling av biobränslen från åkern och skogen är en
            framtidsbransch som innebär arbetstillfällen på landsbygden. Biogas,
            etanol och rapsolja är allt vanligare bränslen för svenska fordon
            och arbetsmaskiner. Redan idag står bioenergin för över 120 TWh
            per år, vilket motsvarar en fjärdedel av Sveriges energianvändning.
            Potentialen bedöms vara nästan dubbelt så stor och bioenergins
            andel växer med 24 TWh varje år. En ökad inhemsk produktion av
            förnybara bränslen innebär en möjlighet till nya verksamheter
            och arbetstillfällen på landsbygden. För att dessa nämnda lovvärda
            svenska initiativ skall lyckas behövs det en målmedveten och genomtänkt
            politisk strategi. De bästa förutsättningarna för en dynamisk
            utveckling får vi om politikerna sätter långsiktiga och teknikneutrala
            spelregler.
          </p>
          <p xml:id="i-E2tm1abAqK1h5CwVzwrSVp">
            Genom forskning och utveckling kan nya marknader öppnas för jordbruket
            inom en miljövänlig energisektor i god samverkan med livsmedelsproduktionen.
            Ökat fokus ska inriktas mot forskning och utveckling av miljövänliga
            bränslen.
          </p>
          <head xml:id="i-Eg2rhFonuj92zMtSdUdJvh" type="h2">
            4.12 Besöksnäringen
          </head>
          <p xml:id="i-J8gpYDDM4wLdBah3spdZEL">
            Alliansregeringen har förstärkt resurserna för bolaget Visit
            Sweden AB för att marknadsföra Sverige som rese- och turistland.
            Regeringen gör dessutom en satsning för att främja turistnäringen
            inom ramen för Landsbygdsprogrammet. Regeringen har också beslutat
            att satsa 190 miljoner kronor under fyra år på att lansera Sverige
            som det nya matlandet. Kristdemokraternas förslag om att sänka
            momsen på liftkort från 12 till 6 procent har genomförts. Vidare
            har alliansregeringen bestämt att det ska bli en större flexibilitet
            vad gäller exempelvis företagsnamn på vägskyltar. Regeringen har
            också i budgetpropositionen uttalat som en reformambition att
            sänka restaurangmomsen.
          </p>
          <p xml:id="i-F2kiwLRXECa8d94nJBhGwQ">
            Regeringen har öppnat för möjligheten att bilda fiskevårdsområden
            även i vissa kustområden. Detta är ett sätt att stärka fisketurismen.
            Fisketurism utgör ett relativt nytt turistområde där det finns
            möjligheter till företagande. Det är angeläget att möjligheterna
            till entreprenörskap inom fisketurism förbättras. Det är viktigt
            med en balanserad utveckling där turismen kan utvecklas som ett
            komplement till de bofastas fiske.
          </p>
          <p xml:id="i-JfaNxqdf34FaHVU87iEtZK">
            Snöskoteråkning har under de senaste decennierna blivit allt
            mer populär. Antalet fordon uppgick år 2007 till cirka 260 000.
            Många skoterföreningar och ledbolag har knappa resurser för att
            klara av underhåll och preparering av leder. Man kan se att det
            finns ett behov av en långsiktig finansiering för att snöskoterleder
            ska kunna upprättas och underhållas.
          </p>
          <p xml:id="i-G4eAKfPxCA2C7BzntQwymj">
            Reglerna på arbetsmarknaden behöver anpassas till de särskilda
            krav som finns inom besöksnäringen. God turistservice kräver bemanning
            i princip dygnet runt. Turistnäringen är också i hög grad säsongsbetonad,
            varför särskilda anställningsregler kan krävas.
          </p>
          <p xml:id="i-YQM1mUpjDH2Zd6jEMdGtDY">
            Tillgängligheten med kollektivtrafik bör förbättras till viktiga
            turistmål, inte minst järnvägstrafik till våra viktigaste alpina
            resmål.
          </p>
          <head xml:id="i-SfYaBYupSUB62onVZx1txQ" type="h2">
            4.13 Hästnäringen
          </head>
          <p xml:id="i-HYGvqBsX3AvoxforzYkdqF">
            Hästnäringen är en av de viktigaste framtidsnäringarna på landsbygden.
            Sedan maktskiftet 2006 har reglerna för hästtransporter och veterinärmedverkan
            vid ryttartävlingar förenklats, vilket är en fråga som Kristdemokraterna
            har drivit.
          </p>
          <p xml:id="i-7bg2hXqYwCBWDJLTPMP4iv">
            Ridning är inte en skattefri motionsförmån, vilket de flesta
            andra idrotter är. Några få idrotter är undantagna och skattepliktiga
            om arbetsgivaren bekostar utövandet. Till dessa hör ridsporten.
            Det är anmärkningsvärt att ridsporten, som är en av våra största
            folksporter, inte ska kunna utövas och värderas på lika villkor
            som andra motionsformer. Därför bör även ridsporten vara avdragsgill
            när den bedrivs i motionssyfte och är en friskvårdsförmån som
            bekostas av arbetsgivaren. En annan fråga som vi vill lyfta fram
            är att föreningsdrivna ridskolor bör vara befriade från moms,
            i likhet med övrig ideell fritidsverksamhet.
          </p>
          <p xml:id="i-6hojSwg3KLrBAKEPYfb74u">
            För att slå vakt om den svenska halvblodsaveln borde ett stöd
            utgå i form av uppfödarpremier. En möjlig väg att finansiera uppfödarpremierna
            är de svenska EU-medlen eller via de medel som svenskt hästspel
            genererar. Möjligheterna för finansiering av uppfödarpremier bör
            undersökas. Det behövs satsningar på den hippologiska högskoleutbildningen,
            hovslagarutbildningen och utbildningen av ridinstruktörer inom
            unghästutbildningen om vi skall kunna dra full nytta av hästnäringens
            expansion.
          </p>
          <head xml:id="i-2Zxcnp3gqr53zYFo59NKy1" type="h2">
            4.14 Långsiktig planering av markanvändningen
          </head>
          <p xml:id="i-SyAhcRa5tiR6J6R3k1XexL">
            För att olika näringsgrenar skall kunna samexistera är det nödvändigt
            att de inte inkräktar negativt på varandras verksamheter. Exempelvis
            är det svårt att kombinera flygturism i fjällen med turister som
            vill ha tystnad. I finska Lappland har man lyckats skapa ett helhetstänkande
            och en balans mellan skydds- och bevarandeintresset och viljan
            att utnyttja unika naturmiljöer bl.a. för en omfattande satsning
            på turism. I grunden är svensk och finsk lagstiftning lika när
            det gäller markanvändning och miljöhänsyn. Skillnaderna uppstår
            i själva planförfarandet. Det är därför angeläget att också svenska
            kommuner utvecklar ett mera visionärt synsätt och skapar långsiktiga
            planer för strategisk markanvändning. Översiktsplaneringen måste
            samordnas med regional och lokal utredningsplanering (RUP, LUP)
            så att vi får en hållbar utveckling på alla nivåer.
          </p>
          <head xml:id="i-YFquipZqLmbpotyLtEHM9x" type="h2">
            4.15 Gör landsbygden mer attraktiv för akademiker
          </head>
          <p xml:id="i-Pwf3jK6RBwySAxkMJXJCrA">
            Idag överger många yngre personer landsbygden när de skaffat
            sig en högre utbildning. Detta gör det inte bara svårt för företag
            och kommuner att rekrytera nya medarbetare, det bidrar också till
            den befolkningsminskning som innebär svåra påfrestningar för kommunernas
            ekonomi och möjligheten att behålla en god service för dem som
            bor kvar.
          </p>
          <p xml:id="i-PxEoFPi9UknVf58cdKbFXY">
            Det finns ett behov av att göra det mer attraktivt för unga akademiker
            att flytta till, och ta jobb i, en landsbygdskommun efter avslutad
            examen. Därför bör den som flyttar till stödområde A stegvis få
            sina studieskulder nedskrivna efter det att man bott i området
            i minst fem år i rad. Nedskrivningen bör sedan fortsätta för varje
            ytterligare år som man bor kvar. En utredning bör genomföras om
            möjligheterna att införa ett sådant system för nedsättning av
            studieskulder.
          </p>
          <head xml:id="i-87HJUKaCqqqEwPPxLyfsSu" type="h1">
            5 God tillgång till service
          </head>
          <head xml:id="i-RNawV3uyQFvcWgu2EFoas5" type="h2">
            5.1 Posten
          </head>
          <p xml:id="i-RLCgfmWZaJ6bpfc7KNADjG">
            Uttrycket som ett brev på posten användes tidigare för att beskriva
            något som var säkert, något som man tryggt kunde lita på. Idag
            kan uttrycket snarast uppfattas som något osäkert, något som kanske
            kommer eller kanske inte kommer. Post och lantbrevbärare utgör
            en viktig funktion som i många bygder innebär en värdefull social
            kontakt för äldre och en omistlig hjälp för småföretagare. När
            post- och bankkontor läggs ner ökar behovet av alternativa former
            för post- och kassatjänster på sådana orter. Då det nya servicenätet
            för post- och paketbefordran infördes år 2002 ökade antalet serviceställen
            totalt i landet med över 40 procent. Ökningen skedde dock i tätorterna
            medan det i glesbygden och landsbygden faktiskt innebar en minskning
            av antalet servicepunkter. För kassatjänsterna minskade antalet
            serviceställen med 13 procent i tätorterna och 20 procent i glesbygden
            och landsbygden.
          </p>
          <p xml:id="i-NQL5XaEMyEX3TxvqRj6mbi">
            Sedan 2006 har Posten tillsammans med sina postombud ökat tillgängligheten
            i servicenätet. En omprofilering har skett av postombuden. Därigenom
            har det förtydligats vilka postärenden som går att uträtta på
            respektive ställe. Privatpersoner kan idag utföra alla posttjänster
            hos drygt 1 600 postombud och köpa frimärken hos 2 200 frimärksombud.
            Samtidigt har ett förenklat sortiment införts för privatkunderna.
            För mindre företag har Posten 380 företagscenter.
          </p>
          <p xml:id="i-MAJnQ8YCzGj4mG4c5MRw7c">
            Posten gör i dag omstruktureringar vad gäller både företagscenter
            och indragningar av lantbrevbärare och kontor. På vissa håll vill
            Posten samla brevlådorna så att en del kommer att få orimligt
            långt till dem. Vill man ha posten hemskickad erbjuds man att
            betala en hutlös extraavgift. Det är inte acceptabelt att familjer
            och företag på landsbygden måste betala tusentals kronor för att
            få posten hem till fastigheten. Därför ska lagstiftningen förtydligas
            så att det inte blir möjligt att kringgå kravet på icke-diskriminerande
            priser eller villkor. Ett sådant förtydligande föreslås av den
            statliga postlagsutredningen, som dock tyvärr inte diskuterar
            vad som är ett rimligt avstånd mellan brevlåda och bostad. Frågan
            om vad som är ett rimligt avstånd från bostaden till postlådan
            utreddes av Post- och telestyrelsen (PTS) 2006, som också framförde
            ett par förslag till lösningar med innebörden att avståndet skulle
            begränsas till max 1 000 meter. Regeringen har tyvärr inte gått
            vidare med något av förslagen.
          </p>
          <p xml:id="i-GmuPtfNDdJkHKcFzmuzTuk">
            Posten har ålagts att tillhandahålla de samhällsomfattande tjänsterna
            på postområdet. Det är viktigt att Posten finns överallt och utför
            den samhällsservice som man som medborgare har rätt att kräva.
            Samma villkor för postutdelning skall gälla i hela landet. Det
            skall inte vara vissa rättigheter för medborgare i Stockholm och
            andra rättigheter för medborgare i Dorotea.
          </p>
          <head xml:id="i-G5t1SmtwSXArRFzghWBxgM" type="h2">
            5.2 E-förvaltning
          </head>
          <p xml:id="i-SC8pEHbh15W1zBcPbNS3KK">
            Rätt använd kan e-förvaltning avsevärt minska den administrativa
            bördan och skapa effektivitetsvinster. E-förvaltning innebär också
            möjligheter till ökad delaktighet, fördjupad förståelse av de
            offentliga processerna och i förlängningen fördjupad demokrati.
            Regeringen avser att tydliggöra kommunernas roll genom att kommunernas
            planeringsansvar tydliggörs genom att kopplingen till infrastruktur
            för elektroniska kommunikationer stärks i plan- och bygglagen.
            I regeringens bredbandsstrategi beskrivs regeringens planer på
            att initiera ett bredbandsforum för samverkan och dialog om utbyggnad
            av bredband. Post- och telestyrelsen föreslås också få i uppdrag
            att bl.a. utreda hur lämpliga frekvensband för elektroniska kommunikationer
            kan användas för ökad tillgänglighet i områden som saknar tillgång
            till bredband eller har bredband med låg kapacitet och kvalitet.
          </p>
          <head xml:id="i-Jfh9nk86z61SB7FxdomYVH" type="h2">
            5.3 Samverkan mellan lokalsamhällets aktörer
          </head>
          <p xml:id="i-XA91FvYKbHqHYGAn2X5RLD">
            Samverkan behövs mellan olika offentliga aktörer för att klara
            samhällets service. Stat och kommun samt det kommersiella näringslivet
            skall stötta, hjälpa, och samverka med civilsamhället så att de
            bästa möjliga lösningarna kan skapas utifrån bygdens förutsättningar.
            Kommunerna skall särskilt utnyttja de samordningsvinster som kan
            uppnås genom samverkan med de mindre livsmedelsbutikerna på landsbygden.
          </p>
          <p xml:id="i-UcZLB6NHDp5VBiBaxwQjWn">
            I ett fritt samhälle har varje medborgare rätt att fritt bosätta
            sig i landet. I vårt välfärdssamhälle har dessutom det offentliga
            en skyldighet att tillgodose oss med grundläggande trygghet och
            samhällsservice. Det går inte att blunda för att det ibland finns
            en motsättning mellan frihet å ena sidan och trygghet och service
            å andra sidan. De offentliga finanserna är begränsade. Därför
            är det nödvändigt att det offentliga väl definierar sitt åtagande
            vad gäller välfärd, service och skydd. Utanför den nivå som man
            kan kräva att det offentliga tillhandahåller, kan medborgarna
            själva ta sitt personliga ansvar. De delar av välfärd och service
            som stat och kommun inte helt kan svara för måste fyllas av de
            fria och ansvarstagande medborgarnas initiativ och samhällsanda.
            Här skall stat och kommun samt det kommersiella näringslivet stötta,
            hjälpa, samverka och vara smidiga så att de bästa möjliga lösningarna
            kan skapas utifrån gällande förutsättningar.
          </p>
          <p xml:id="i-2HFHAdtXGn7pJ2oDUyo8aS">
            Genom samverkan med privata utförare, exempelvis kooperativ eller
            privata företag, kan olika delar av den kommunala servicen behållas
            på orten och drivas rationellt. Ett exempel är Åmbackens servicekooperativ
            som sköter äldreboende och hemtjänsten i Åmsele i Vindelns kommun.
            Ett annat exempel på när samhällsansvaret slår igenom är Holmön
            utanför Umeå, där öborna startat ett kooperativt servicehus och
            en kooperativ affär. För att optimera möjligheterna att upprätthålla
            goda servicefunktioner behövs ofta samverkan mellan såväl offentliga
            som ideella och kommersiella aktörer. Lanthandlarna har en viktig
            roll att fylla som samordnare och ombud för annan service, såsom
            apotek, Systembolaget, m.m. De mindre landsbygdsbutikerna spelar
            därigenom en viktig roll också för den offentliga servicen. I
            Jämtlands län ökar nu antalet bensinmackar tack vare att man samverkar
            kring bensinköp.
          </p>
          <head xml:id="i-Y9FeZzCKy21a5iWpeV4BeG" type="h2">
            5.4 Förbättra förutsättningarna för lanthandlarna
          </head>
          <p xml:id="i-Bj8AYL4phVzMX5Hz6DC3Qc">
            Ungefär en miljon människor i Sverige köper sina dagligvaror
            i en landsbygdsbutik. Allt fler orter upplever nu att deras sista
            affär slår igen. När butiken försvinner, försvinner samtidigt
            ofta andra servicefunktioner eftersom affären är ombud för exempelvis
            systembolag, post och apotek. Kommunerna kan genom utformningen
            av sina upphandlingsanbud påverka livsbetingelserna för landsbygdsbutikerna.
            Det finns ett behov av upphandlingsmodeller som gynnar de lokala
            småföretagen och den lokala miljön. Bland annat kan man minska
            kraven på det sortiment som anbudsgivarna måste prissätta och
            kunna leverera. Informationsteknikens utveckling har stor potential
            att förbättra förutsättningarna för de mindre lanthandlarna. Genom
            att kunden kan beställa sina varor på nätet och få dem hemkörda
            kan inköpen väsentligt rationaliseras. Hemkörning av kundernas
            varor kan samordnas med hemkörning av mat till äldre, postutdelning
            eller andra befintliga transporter.
          </p>
          <head xml:id="i-w2VXQSZX81wVJGePGms5u" type="h2">
            5.5 Fler apotek på landsbygden
          </head>
          <p xml:id="i-WMrETTN43tAVBnHgzknLjf">
            Den omreglering av apoteksmarknaden, som Kristdemokraterna har
            drivit igenom, innebär ökade möjligheter till etableringar av
            fler apotek, inte minst i landsbygdsområden. I Norge, där en liknande
            reform genomförts, har 15 kommuner, som tidigare aldrig haft ett
            apotek, nu fått ett apotek. Även den fria försäljningen av receptfri
            medicin utanför apoteken underlättar livet för dem som bor på
            landsbygden. Man kan åka till lanthandeln för att köpa värktabletter
            i stället för att behöva åka flera mil till närmaste större tätort.
          </p>
          <head xml:id="i-6nvF8Bwv4gEwwdR6Lpcf7u" type="h2">
            5.6 Underlätta för barnfamiljer
          </head>
          <p xml:id="i-RevCuCYsCynAtHAeL6u1bB">
            Barnen och deras behov av sina föräldrar är utgångspunkten för
            kristdemokratisk famil-jepolitik. Vi vill underlätta barnfamiljernas
            vardag genom att skapa en barnomsorg som präglas av valfrihet
            och flexibilitet. Det är därför viktigt att slå vakt om tillgängligheten
            till familjedaghem och öppen förskola på landsbygden, där avståndet
            till närmaste förskola kan vara långt. Alliansregeringen har infört
            en barnomsorgspeng, som innebär ökade möjligheter att välja och
            etablera barnomsorg på landsbygden och att anpassa denna efter
            barns och föräldrars behov. Barnomsorgspengen skapar både en valfrihet
            för föräldrar och nya möjligheter till företagande som inte minst
            på landsbygden kan vara extra värdefullt. Höjningen av flerbarnstillägget,
            som alliansregeringen beslutat om, innebär också ökade möjligheter
            för landsbygdens familjer att klara sitt vardagsliv med rimliga
            ekonomiska förutsättningar.
          </p>
          <p xml:id="i-4hohaeMwrkdNp6B2k4pWKr">
            En fungerande barnomsorg är inte minst viktig för utvecklingen
            av företag på landsbygden. Särskilt för landsbygdsbefolkningens
            del är det viktigt att familjepolitiken tar hänsyn till det fall
            där båda föräldrarna arbetar i anslutning till hemmet. Det är
            helt orimligt att, som många socialistiskt styrda kommuner gör,
            straffa dessa föräldrar ekonomiskt för att de inte utnyttjar den
            kommunala barnomsorgen. För att skapa verklig valfrihet för föräldrarna
            vill vi att alla kommuner ska erbjuda ett vårdnadsbidrag så att
            föräldrarna kan få stöd till sin barnomsorg även när de tar hand
            om sina egna barn.
          </p>
          <head xml:id="i-WPTGVBQkVecX5UMjWgSvVb" type="h2">
            5.7 Förbättra tillgången till skolor
          </head>
          <p xml:id="i-HS9r8m8u5C7GGT8ZfYN4aY">
            När en skola läggs ner i glesbygd innebär det i regel längre
            avstånd för eleverna. Naturligtvis kan inte krav ställas på att
            kommunen ska fortsätta driva en byskola med alltför få elever
            utan att de får specialdestinerade resurser för byskolan. För
            att bevara bygdeskolorna bör kommunerna ta tillvara möjligheten
            att ha fler årskullar i skolan. För att undvika långa resvägar
            till skolan för barnen kan det vara ett alternativ att starta
            en fristående skola. Enligt Skolverkets regler måste antalet barn
            i en friskola vara minst 20 om inte särskilda skäl föreligger.
            Tillämpningen av de dispensmöjligheter som finns när det gäller
            att starta en friskola med lägre elevantal i glesbygdsområden
            bör vara generösa så länge som bibehållen kvalitet kan garanteras.
          </p>
          <p xml:id="i-GfvwyyRMCEgkr8srEXiiZi">
            Kommunerna bör ges ökade möjligheter att skapa flexibla lösningar
            för att uppfylla skolplikten, exempelvis skolundervisning fyra
            dagar i veckan för mindre barn med lång resväg. I gränsområdena
            mot Finland och Norge finns det behov av att i vissa fall kunna
            ordna skolundervisning som överskrider nationsgränserna. Det är
            onödigt att skjutsa ett barn åtta mil till en skola i Sverige
            om det finns en skola i Finland på tre mils avstånd. Bl.a. Pajala
            och Haparanda kommun har önskemål om ett sådant samarbete med
            finska kommuner. Idag hindrar gällande regelverk att en skola
            tar emot elever från två länder.
          </p>
          <head xml:id="i-5eF9ukVg529HdbCMnr6xFJ" type="h1">
            6 Myndigheternas roll
          </head>
          <p xml:id="i-8hJ5MLu7is1KJzUZMiNLLp">
            En levande landsbygd förutsätter en väl fungerande samordning
            av de statliga myndigheternas agerande och ett gott samarbete
            mellan stat, region eller landsting och kommun. För att förbättra
            denna samordning är det viktigt att länsstyrelsernas uppdrag att
            samordna det statliga agerandet regional och lokalt förtydligas.
            Kristdemokraterna har i regeringen arbetat för att driva arbetet
            med förbättrad samordning och mer samlad länsförvaltning framåt.
            Just nu arbetar en särskild utredare med att se över hur den statliga
            regionala förvaltningens utformning kan göras tydligare, mer samordnad
            och ändamålsenlig. Utredningen omfattar såväl länsstyrelseorganisationen
            som hur länsstyrelsens uppgift att samordna olika samhällsintressen
            och statliga myndigheters insatser i länet ska vidareutvecklas
            och stärkas.
          </p>
          <p xml:id="i-W3Vfbu9osww6nSjrX1fdWC">
            Alla statliga myndigheter har idag en skyldighet att samråda
            med länsstyrelserna när förändringar ska genomföras. Idag fungerar
            dessa samråd dåligt och myndigheter underlåter många gånger att
            samråda med länsstyrelserna i de län som berörs av förändringar.
            Därför bör kraven på samråd med länsstyrelserna förtydligas.
          </p>
          <p xml:id="i-5DvHjbkM7t6Tg8BaDm6HrK">
            Alla har rätt till en god offentlig service oavsett var i landet
            man bor. Kristdemokraterna har i regeringen arbetat för att förbättra
            den lokala servicen och drivit på arbetet med att bygga upp lokala
            servicekontor där flera myndigheter samarbetar för att ge medborgare
            och företag en god service.
          </p>
          <p xml:id="i-NYkLFLbs1Tramtx8iXSpYS">
            De förslag som framförts av regeringens utredare Lars Högdahl
            bör genomföras. Det bör i varje kommun finnas minst ett servicecenter
            dit medborgare och företag kan vända sig för att få både kommunal
            och statlig service. Som komplement till servicecentren bör det
            finnas servicepunkter som drivs i samarbete med det lokala näringslivet
            och det civila samhället. En servicepunkt kan exempelvis finnas
            i biblioteket, lanthandeln eller bygdegården. Där ska det finnas
            information och kunddatorer för personlig kontakt med myndigheternas
            på distans samt personal som genomgått en grundläggande utbildning
            för att kunna fungera som serviceguider. Dessutom bör Posten ges
            i uppdrag att tillhandahålla mobila servicepunkter till dem som
            bor utefter lantbrevbärarlinjer. Den lokala servicen ska utformas
            i samråd med kommunen, och länsstyrelsen ska åläggas ansvaret
            för att samordna kommunernas och statens serviceutveckling och
            ge regeringen underlag för styrning av serviceutvecklingen. Länsstyrelserna
            bör också ha ett ansvar för att se till så att samverkan mellan
            myndigheterna kommer till stånd.
          </p>
          <p xml:id="i-MUs62JVAfQvkiiWPz6ss8v">
            De viktigaste statliga myndigheterna, främst Polisen, Försäkringskassan
            och Arbetsförmedlingen, ska finnas representerade i alla kommuner.
            Genom samverkan, som beskrivits ovan, ökar möjligheterna att uppfylla
            detta.
          </p>
          <head xml:id="i-EBTN4uRsDbhDASenPJ5rhQ" type="h1">
            7 Lokalt självbestämmande
          </head>
          <head xml:id="i-QYbmjWAMQRRfwjHmesVJjQ" type="h2">
            7.1 Inför en landsbygdskonsekvensbedömning
          </head>
          <p xml:id="i-927FxGmowX66Y6X5vCUdnL">
            I England finns ett system med s.k. rural proofing, vilket innebär
            att departement och myndigheter systematiskt skall bedöma hur
            deras olika förslag och insatser påverkar landsbygden och hur
            landsbygdens behov skulle kunna mötas i det aktuella fallet. Englands
            motsvarighet till Glesbygdsverket har uppdraget att följa upp
            hur systemet efterlevs. Tanken är inte att hindra förändringar,
            utan att stödja den ständigt pågående strukturomvandlingen. Ett
            sådant system bör prövas i Sverige.
          </p>
          <head xml:id="i-6pAQev2WyB4UVHX5Q5ApET" type="h2">
            7.2 Lokal förvaltning
          </head>
          <p xml:id="i-HuPdyWd3CwvFFCKhb7aAHr">
            Lokal förvaltning är ett fenomen som prövats på flera håll de
            senaste åren. Innebörden är att det lokala samhället ges en ökad
            autonomi över sina naturresurser. Det som är aktuellt att förvalta
            lokalt är bl.a. skog och mark, jakt, fiske, renbete och kommunikationer
            (vägar, skoterleder, m.m.). Ett gott exempel på lokal förvaltning
            är Byskogsforum i norra och västra Dalarna där lokala krafter
            arbetar för att skapa utkomstmöjligheter för den lokala befolkningen.
            De stora arealer av skyddsvärd skog som regeringen under kommande
            år tänker undanta från skogsproduktion i form av reservat och
            nationalparker, kan med en något annorlunda satsning skapa nya
            utkomstmöjligheter genom lokal tillsyn och förvaltning med inslag
            av turistisk verksamhet av vildmarkstyp. Genom att förstörda vattendrag
            återskapas och ger nya möjligheter på fiskets område, kan nya
            arbetstillfällen i turistnäringen skapas. Användningen av lokal
            förvaltning bör utvecklas på olika håll i landet.
          </p>
          <head xml:id="i-VoHnZAtp63JDd4dNSmj88o" type="h2">
            7.3 Revidera kommunallagen för ökad samverkan
          </head>
          <p xml:id="i-GSLcFmf6eAu5WyUpjS32GA">
            Kommunallagen lägger ibland hinder i vägen för kommunernas samarbete.
            Kommunernas möjligheter att samverka med varandra bör öka. Däremot
            skall kommunerna inte utanför den egna kommunen sälja tjänster
            som tillhandahålls av privata aktörer.
          </p>
          <head xml:id="i-5jvyN2SwJeDdWHenRJa1AF" type="h2">
            7.4 Ökad flexibilitet i EU:s strukturfonder
          </head>
          <p xml:id="i-HeJi7iNzu3UtZo2Z9L6Kcm">
            Regionerna bör ges ett ökat inflytande över EU:s strukturfonder.
            För att stöden bättre skall matchas mot de behov som finns, föreslår
            vi att stöden görs mer schabloniserade och betalas ut till regionen
            som en klumpsumma.
          </p>
          <head xml:id="i-U57WZxmhsPFh1UymVzXrjh" type="h2">
            7.5 Delade vinster
          </head>
          <p xml:id="i-Ksyohcrc66SPkBccfQAuER">
            Instrument behöver utvecklas för att lokalsamhället ska kunna
            dela på vinsterna från olika verksamheter som etableras i området.
            Exempel på hur vinsterna kan fördelas är den s.k. bygdepeng som
            många vindkraftägare delar ut till lokalsamhället. Ofta försvåras
            eller förhindras nya verksamheter av att vinnarna är få, men det
            är många som anser sig uppleva försämringar (även små försämringar)
            till följd av den nya verksamheten.
          </p>
          <head xml:id="i-BHD4mTBF9MkYFMYyhguqnC" type="h2">
            7.6 Det statliga stödet till Folkrörelserådet
          </head>
          <p xml:id="i-77YampRgN5PG2awTHMmNSw">
            Folkrörelserådet och de många lokala utvecklingsgruppernas arbete
            är bra exempel på hur lokal demokrati kan skapa tillväxt även
            på landsbygden och de mindre orterna. Det statliga stödet till
            Folkrörelserådets kansli skars ner kraftigt under de sista åren
            med socialdemokratiskt regeringsinnehav. Kristdemokraterna har
            varit pådrivande för att återställa detta stöd.
          </p>
          <head xml:id="i-PaACiWTK2wtJLeyWxxEEn6" type="h2">
            7.7 Utveckla den ideella sektorn
          </head>
          <p xml:id="i-R8nMMwcqZuvd7u7AY4M65X">
            Den ideella sektorn verkar i gränszonen mellan privat och offentlig
            sektor. Organisationerna inom den ideella sektorn fungerar ofta
            som samhällets känselspröt. De är de första att hitta orättvisor,
            upptäcka kantigheter, kartlägga nya områden och anta nya utmaningar.
            Detta gör den ideella sektorn till ett viktigt instrument för
            att fånga upp möjligheter att vända en nedåtgående trend i en
            bygd. Det arbete som påbörjades av den borgerliga regeringen i
            början av 1990-talet för att stödja och utveckla den ideella sektorn
            har återupptagits under den nuvarande alliansregeringen.
          </p>
          <p xml:id="i-Fq4SJMMfDGHjfV9G1UTq3W">
            År 2007 initierade alliansregeringen en dialog om relationen
            mellan staten och den ideella sektorn. Processen har pågått sedan
            dess och syftar bland annat till att erkänna de idéburna organisationernas
            viktiga roll som opinionsbildare, intresseorganisation och utförare
            av sociala tjänster. Alliansregeringen har utökat de ideella aktörernas
            möjligheter att samtidigt fungera som utförare av tjänster och
            som röst och opinionsbildare, inte minst för människor i utanförskap.
            Kristdemokraternas förslag om att införa avdragsrätt för ideella
            gåvor, som regeringen nu uttalar som en reformambition, kommer
            att ytterligare stärka den ideella sektorn.
          </p>
          <head xml:id="i-QbeUTRf8XWbmGbpe5uPhR" type="h2">
            7.8 Ett rörligt liv
          </head>
          <p xml:id="i-WdLF5nnFFamCf5s6YPE3G7">
            Vi går mot en ökad rörlighet såväl geografiskt som yrkesmässigt.
            I dagens och framtidens landsbygd blir det allt vanligare att
            vi bor på ett ställe, arbetar på ett annat och tillbringar vår
            fritid på ett tredje. Dagens strukturer för lokal demokratisk
            påverkan utgår från att vi endast är verksamma på ett ställe.
            Undersökningar visar att allt fler väljer att bo mer eller mindre
            permanent på mer än en plats. Fritidshus används ofta under stora
            delar av året på ett sätt som kan jämföras med permanentboende.
            Det behövs därför en utredning som kan göra en bred översyn av
            möjligheter och svårigheter med bosättning på mer än en ort. Exempelvis
            bör möjligheten att kunna vara folkbokförd i mer än en kommun
            utredas. Detta är redan idag möjligt i Finland.
          </p>
          <head xml:id="i-HuyrSGXbFzeZJDvGjYnb3x" type="h1">
            8 Den lokala kulturen och kulturarvet
          </head>
          <p xml:id="i-QD3Uh1EUT3Qi9BbdXMRx7A">
            Kulturarvet på landsbygden tar sig uttryck i tre huvudriktningar
            som ömsesidigt samverkar: kulturlandskapet, de lokala kulturtraditionerna
            och kulturbyggnaderna. Vi har en stor variation inom alla dessa
            områden över hela vårt land och alla tre påverkar vår identitet
            och vår historia.
          </p>
          <head xml:id="i-2WofyddUKNP1Y1Qvi5wu42" type="h2">
            8.1 Skogens kulturlämningar
          </head>
          <p xml:id="i-K1o36yJ1AetoTTNc8JmM9K">
            Kulturlandskapet har formats av människan och det är viktigt
            att ta tillvara det öppna landskapet, utsikterna, sjöarna och
            vattendragen som ger oss harmoni. Samtidigt måste en avvägning
            göras mot en effektiv resursanvändning. De enskilda skogsägarnas
            kunskaper och intresse för kulturlämningarna i skogen är en stor
            tillgång. Men dagens skogsägare måste på samma sätt som tidigare
            generationer ha rätten att bruka sin mark effektivt. Det behövs
            därför en möjlighet till intrångsersättning för inskränkningar
            i nyttjandet av mark som innefattar större fornlämningar och kulturlämningar.
            Den enskildes kostnader vid arkeologiska undersökningar måste
            vara rimliga.
          </p>
          <head xml:id="i-JDP54jwZhTrGdyUnE4zztf" type="h2">
            8.2 Kulturen närmar sig medborgarna
          </head>
          <p xml:id="i-C5z5Y2L3ViktzzgGM6ip7a">
            Kulturen kan inte och ska inte styras uppifrån utan utvecklas
            bland människor i olika och miljöer och livssituationer. Det offentligas
            uppgift är att skapa mötesplatser och förutsättningar för att
            kulturen ska kunna frodas bland människor i hela landet. Det krävs
            särskilda satsningar på den regionala teater-, dans- och musikverksamheten.
            Genom en spridning av de kulturpolitiska satsningarna skapas en
            mångfald som berikar även nationalscenerna. Riksteatern och Rikskonserter
            har ett särskilt ansvar för att i samarbete med de regionala teater-
            och musikföreningarna stimulera till ökat och breddat utbud av
            teater- och musikverksamhet i hela landet.
          </p>
          <p xml:id="i-6AewDjAVZSY3fZNqDpJrG9">
            Med utgångspunkt i att kulturens frihet ska värnas och främjas
            har Alliansen genomfört en omläggning av kulturpolitiken. Kulturen
            förs närmare medborgarna, och det lokala och regionala engagemanget
            i kulturfrågor främjas. Civilsamhällets roll för ett vitalt kulturliv
            betonas liksom betydelsen av kulturpolitikens samspel med andra
            politikområden. Detta innebär en ny modell för statens bidragsgivning
            till regional kulturverksamhet. Med denna modell får regionerna
            eller landstingen ansvar för fördelningen av en stor del av det
            statliga kulturstödet, liksom för att utforma kulturpolitiken
            i dialog med stat och kommun samt kulturlivets aktörer och civilsamhället.
          </p>
          <head xml:id="i-8fyC213bTeBhRao43eqoPz" type="h2">
            8.3 Stärk amatörkulturen
          </head>
          <p xml:id="i-HP2kZzrxe7gXkY1y2zDWvG">
            Genom kulturföreningar, teater-, dans- och musikgrupper, studie-
            och läsecirklar med mera får hundratusentals människor runt om
            i landet tillgång till kulturella upplevelser. Det är en verksamhet
            som aldrig kan ersättas av professionella satsningar. Amatörkulturen
            bör stärkas. Lika väl som amatörkulturen är beroende av den professionella
            kulturen för att stimuleras och utvecklas är de professionella
            beroende av den livskraft och det engagemang som frodas inom amatörkulturen.
          </p>
          <head xml:id="i-WE5x4i3hPegPEgDUXk8Jmh" type="h2">
            8.4 Biblioteken
          </head>
          <p xml:id="i-X8w1jcWSXfwWE8Mbpn2qcJ">
            Biblioteken är vår mest spridda kulturinstitution och utnyttjas
            på ett annat sätt än andra kulturinstitutioner av människor i
            alla olika åldrar och sociala grupper. I en utveckling av kunskapssamhället
            är biblioteken en given partner och aktör. Tillgången på bokbussar
            och bokbilar samt möjligheten till fjärrlån behöver stärkas.
          </p>
          <head xml:id="i-YEjWsHquFvuwVa4Qh4JzmP" type="h2">
            8.5 Bevara kulturbyggnader
          </head>
          <p xml:id="i-VsErcDudzRHY4RmeC6WYzt">
            På landsbygden finns en mängd olika kulturbyggnader. exempelvis
            slott, herrgårdar, kyrkor, ekonomibyggnader, industrier och ängslador.
            Många kan användas men kräver oftast stor kunskap och speciella
            material för att inte förvanskas. Det uppstår kulturella merkostnader
            som länsantikvarien ibland blott delvis kan täcka med sitt alltför
            låga anslag. Inom EU bör Sverige verka för att underlätta införandet
            av reducerad moms på renovering av historiskt värdefulla byggnader.
            Det är nödvändigt att det medges skattemässigt avdrag för de kulturhistoriska
            merkostnaderna. Samtidigt är det viktigt att höja kulturobjektens
            status genom utbildning och kurser. På intäktssidan kan man då
            få en ökad kulturturism som kan bidra till drift och underhåll.
            Det är därför viktigt att skydda våra gamla gårdar som är en viktig
            del av kulturarvet. Självfallet ska staten också ta ett ansvar
            för bevarandet av kyrkobyggnader.
          </p>
          <head xml:id="i-UMi8eBXuQ5Sx2wtt7XiVnA" type="h2">
            8.6 De allmänna samlingslokalernas betydelse
          </head>
          <p xml:id="i-N1wgf1yBZcBVgoEGbdKSGq">
            De allmänna samlingslokalerna är av stor betydelse för boende
            på landsbygden. Om demokratin det offentliga lokala samtalet -
            ska frodas måste det finnas tillgång till lämpliga lokaler på
            rimligt avstånd. Det var inte sällan på IOGT-logen, i frikyrkan
            eller i Folkets hus som det demokratiska intresset för många vaknade
            en gång i tiden. Detta arv är värt att förvalta och föra vidare.
            Ofta utgör samlingslokalen också ett centrum för kulturell verksamhet
            av olika slag. I en tid av rotlöshet utgör inte minst nykterhetsrörelsens
            alkoholfria miljöer en positiv samlingsplats för våra ungdomar.
            De ekonomiska betingelserna för allmänna samlingslokaler är idag
            kärva. Verksamheten är oftast ideellt driven och lokalt engagerade
            människor bidrar med många frivilliga arbetstimmar. Därför behövs
            ökade anslag till allmänna samlingslokaler, kulturlokaler och
            till trossamfundens lokaler.
          </p>
        </div>
        <div xml:id="i-GV6Xh2QvP4mGTYdA7KTndF" type="motSignatures">
          <list xml:id="i-LoEyGK3hkb8BfK6c7UWpAB">
            <item xml:id="i-VmWM2rS9G4qGut8HjGT6GV" who="i-9BhJo8qQot8sFJg6YMJxQP">
              Irene Oskarsson (KD)
            </item>
          </list>
        </div>
      </div>
    </body>
  </text>
</TEI>
