<?xml version='1.0' encoding='utf-8'?>
<TEI xmlns="http://www.tei-c.org/ns/1.0" xmlns:xi="http://www.w3.org/2001/XInclude" xml:id="mot-200607-FiU-00007">
  <teiHeader>
    <fileDesc>
      <titleStmt>
        <title>med anledning av prop. 2006/07:100 2007 års ekonomiska vårproposition</title>
        <author corresp="i-HpwkrkkrFd1MRPixHrr8q1">av Lars Ohly m.fl. (v)</author>
      </titleStmt>
      <publicationStmt>
        <authority>SWERIK PROJECT</authority>
      </publicationStmt>
      <sourceDesc>
        <bibl>
          <title>med anledning av prop. 2006/07:100 2007 års ekonomiska vårproposition</title>
          <idno type="rdwebb">GU02Fi7</idno>
          <rs type="number">Fi7</rs>
          <orgName type="comitteeAbbreviation">FiU</orgName>
          <ref type="dokument_url_text">http://data.riksdagen.se/dokument/GU02Fi7/text</ref>
          <ref type="dokument_url_html">http://data.riksdagen.se/dokument/GU02Fi7</ref>
          <ref type="dokumentstatus_url_xml">http://data.riksdagen.se/dokumentstatus/GU02Fi7</ref>
          <ref type="doc">http://data.riksdagen.se/fil/5974FAF1-D336-4CFB-86E2-6B6927DEF0EE</ref>
        </bibl>
      </sourceDesc>
    </fileDesc>
    <profileDesc>
      <particDesc>
        <listPerson>
          <person gender="man">
            <idno>i-HpwkrkkrFd1MRPixHrr8q1</idno>
            <name>Lars Ohly</name>
            <state type="partyAffiliation" ref="Q110837">
              <desc>V</desc>
            </state>
          </person>
          <person gender="woman">
            <idno>i-UhKXyeGqJBzFW5wSyeoGMt</idno>
            <name>Wiwi-Anne Johansson</name>
            <state type="partyAffiliation" ref="Q110837">
              <desc>V</desc>
            </state>
          </person>
          <person gender="woman">
            <idno>i-WTCYyz27itjvuvffL1vZLi</idno>
            <name>Elina Linna</name>
            <state type="partyAffiliation" ref="Q110837">
              <desc>V</desc>
            </state>
          </person>
          <person gender="man">
            <idno>i-KnfRfemwD98TyCA1A8KCeX</idno>
            <name>Peter Pedersen</name>
            <state type="partyAffiliation" ref="Q110837">
              <desc>V</desc>
            </state>
          </person>
          <person gender="man">
            <idno>i-FAhoYDeAxVXRZmnF5LnHgv</idno>
            <name>Kent Persson</name>
            <state type="partyAffiliation" ref="Q110837">
              <desc>V</desc>
            </state>
          </person>
          <person gender="woman">
            <idno>i-2aZQBvMx8o6ihusfvExbt8</idno>
            <name>Alice Åström</name>
            <state type="partyAffiliation" ref="Q110837">
              <desc>V</desc>
            </state>
          </person>
          <person gender="woman">
            <idno>i-M5o8cYSRJsbmZdvevomfQX</idno>
            <name>Ulla Andersson</name>
            <state type="partyAffiliation" ref="Q110837">
              <desc>V</desc>
            </state>
          </person>
        </listPerson>
      </particDesc>
      <correspDesc>
        <correspAction type="basedOn" xml:id="i-8pdWmXFLBn5qVme6uVP4g1"/>
        <correspContext corresp="i-8pdWmXFLBn5qVme6uVP4g1">
          <ref>Proposition 2006/07:100</ref>
        </correspContext>
        <correspAction xml:id="i-A7hvQSB8VsgCrT39N2rKEq" type="signed"/>
        <correspContext corresp="i-A7hvQSB8VsgCrT39N2rKEq">
          <note type="signatory" corresp="i-HpwkrkkrFd1MRPixHrr8q1"/>
          <note type="signatory" corresp="i-UhKXyeGqJBzFW5wSyeoGMt"/>
          <note type="signatory" corresp="i-WTCYyz27itjvuvffL1vZLi"/>
          <note type="signatory" corresp="i-KnfRfemwD98TyCA1A8KCeX"/>
          <note type="signatory" corresp="i-FAhoYDeAxVXRZmnF5LnHgv"/>
          <note type="signatory" corresp="i-2aZQBvMx8o6ihusfvExbt8"/>
          <note type="signatory" corresp="i-M5o8cYSRJsbmZdvevomfQX"/>
        </correspContext>
        <correspAction type="referral" xml:id="i-evzCaBX21Cz54UsrDdaRT">
          <date when="2007-05-08"/>
        </correspAction>
        <correspAction type="dismissal" xml:id="i-9a5JiVhv1X6mmdPLysJG3c">
          <date when="2007-05-04"/>
        </correspAction>
        <correspAction type="dismissal" xml:id="i-MBLk4ypQyjKiUwMeUruvhM">
          <date when="2007-05-04"/>
        </correspAction>
        <correspAction type="transfer" xml:id="i-DCnZeFUzG5uSu2XURX5S9J">
          <date when="2007-05-02"/>
        </correspAction>
        <correspAction type="submission" xml:id="i-Xky1eya8Az9UTSTnfbQ3Af">
          <date when="2007-05-02"/>
        </correspAction>
        <correspAction type="assigned" xml:id="i-CEKZEHp9XjgJvx7wWxdqKb"/>
        <correspContext corresp="i-CEKZEHp9XjgJvx7wWxdqKb">
          <ref type="assignedTo">Finansutskottet</ref>
        </correspContext>
      </correspDesc>
      <textClass>
        <catRef scheme="#docType" target="#mot"/>
        <catRef scheme="#motionType" target="#parti"/>
        <catRef scheme="#motionType" target="#följd"/>
      </textClass>
    </profileDesc>
  </teiHeader>
  <text>
    <body>
      <div type="motBody">
        <div type="motSummary">
          <head xml:id="i-NMhS3XZwPSph8a9chHRRvY">
            1 Sammanfattning
          </head>
          <p xml:id="i-HqjtRWQgPYGbLj6rWjoPZL">
            Vänsterpartiets motion är en skarp kontrast till den ekonomiska
            vårproposition som regeringen presenterat. Den som jämför vår
            ekonomiska politik med regeringens kommer att se en dramatisk
            skillnad. Vi väljer att förstärka välfärden och genomför reformer
            för en rättvis fördelning.
          </p>
          <p xml:id="i-7WYQoZPnavo6TUvuHjQ21B">
            Den svenska ekonomin präglas av en stark tillväxt. Vi står oss
            väl i internationell konkurrens och de offentliga finanserna ser
            starka ut. Trots detta lider svensk ekonomi av många allvarliga
            problem. Arbetslösheten är hög, kvinnor diskrimineras, klyftorna
            i inkomst och förmögenhet ökar, bristen på bostäder är stor och
            miljöproblemen är ödesfrågor.
          </p>
          <p xml:id="i-QiaPf2NcZZqNnb8HdBmHBP">
            Det är kloka investeringar i samhällets infrastruktur och i offentliga
            trygghetssystem som håller ihop samhället och gör Sverige till
            ett välfärdssamhäl le. Det krävs fortsatta kraftfulla investeringar
            för att möta samhällets behov. Vi föreslår därför satsningar på
            såväl förskolan som förnybar energi. Tyvärr sätter regeringen
            stopp för viktiga investeringar i nya hyreslägenheter och i energiomställningen.
            Det är en omodern och bakåtsträvande politik som fördjupar problemen.
          </p>
          <p xml:id="i-SaU34aY78ndWfETHB8oWz7">
            En rättvis fördelning av resurser mellan länder bidrar till att
            minska spänningarna i världen. Vänsterpartiet var tidigare med
            och höjde det internationella biståndet till enprocentsmålet;
            nu urholkar den borgerliga regeringen biståndet.
          </p>
          <p xml:id="i-Spy195bJJ4sfA2f5yr3szE">
            Regeringen är dock konsekvent. Den politik som presenterades
            i högeralliansens första budget ökar klyftorna i samhället. Förslagen
            i vårpropositionen går längre i samma riktning. Drivkraften är
            att gynna de redan gynnade. Skattepolitiken är träffsäker och
            berikar de allra rikaste, medan de som har lite får ännu mindre.
            Regeringens vårproposition innehåller en politik för de 4 procent
            som betalar förmögenhetsskatt. Vänsterpartiet presenterar en budget­motion
            för oss andra 96 procent.
          </p>
          <p xml:id="i-R1bBeMa5KFYMk3EKanFzXF">
            Vänsterpartiet föreslår en ekonomisk-politisk linje för jobb,
            rättvisa och hållbar utveckling. I den här motionen utvecklar
            vi de förslag som presenterades i Vänsterpartiets budgetmotion
            Ekonomisk politik för jobb, rättvisa och hållbar utveckling (2006/07:Fi245).
          </p>
          <list style="ul">
            <item xml:id="i-KXuZdaSdpbjUux1ExTe33g">
              Trygga jobb med en lön att leva på! En röd tråd i Vänsterpartiets
              förslag är att jobben skall bli fler. Vi satsar på fler anställda
              i välfärden genom ett stöd till kommuner och landsting som anställer,
              till avtalsenliga löner, där behoven finns. Vi skapar utrymme
              för 150 000 nya jobb under tre år. Satsningen innebär en nettokostnad
              för offentlig sektor på 6,4 miljarder kronor 2008. Satsningar
              på miljö, bostäder, forskning och mindre företag innebär också
              minskad arbetslöshet. Vänsterpartiet föreslår dessutom en särskild
              satsning på anställningsstöd för nyanlända flyktingar.
            </item>
            <item xml:id="i-RgiBWjwVifxZAMwGRFXPmo">
              Full sysselsättning är det prioriterade målet! Den marknadsliberala
              syn som dominerar debatten leder till arbetslöshet och en orättvis
              fördelning. Vänsterpartiet ifrågasätter detta och vill demokratisera
              den ekonomiska politiken. Minskad arbetslöshet skall vara det
              främsta målet för den ekonomiska politiken. Vi kritiserar systemet
              med en fristående riksbank och ifrågasätter utgiftstak för staten,
              vilket försvårar välfärdssatsningar men tillåter ofinansierade
              skattesänkningar. Överskottsmålet bör ersättas med en politik
              för god hushållning och långsiktig hållbarhet.
            </item>
            <item xml:id="i-3JFZC3i8P3wMzqsQBs7Mc4">
              Levande skogar och levande hav! Vänsterpartiet tillför omfattande
              resurser för en ekologiskt hållbar framtid. Vi anslår över 1 miljard
              kronor mer än regeringen för skydd av biologisk mångfald de kommande
              tre åren. Dessutom satsar vi 1 miljard kronor på havsmiljön genom
              ett nytt havsinvesteringsprogram (HIP), vilket är dubbelt så mycket
              som regeringen.
            </item>
            <item xml:id="i-K8VepewmYDzFUsGJ321AfK">
              Framtiden kräver kloka klimatinvesteringar! Vi vill stärka klimatarbetet
              i kommunerna genom att förlänga och utöka Klimatinvesteringsprogrammet
              (Klimp). Vidare vill vi bidra till minskade utsläpp utomlands
              genom Sveriges internationella klimatinvesteringsprogram (Siclip).
              Vi storsatsar på kollektivtrafik och järnväg och inför klimattaxa,
              det vill säga avgiftsfri kollektivtrafik. Tolv miljarder kronor
              mer avsätts till nya järnvägar, 3 miljarder kronor för att minska
              tågförseningar samt 1 miljard kronor för att rädda nedläggningshotad
              järnväg. För att underlätta satsningarna föreslår vi att staten
              får lånefinansiera dessa, vilket i princip kräver en förändring
              av budgetlagen.
            </item>
            <item xml:id="i-gsiNxgAeoGNHnqPW4BhyE">
              Vi tar fajten för att höja kvinnors löner! Kvinnor tjänar fortfarande
              mindre än män. Rätten till heltid och tillsvidareanställning är
              därför prioriterat. Föräldraförsäkringens utformning är avgörande
              för att nå målet om jämställda löner. Vänsterpartiet menar att
              det är dags att införa en modern, individualiserad föräldraförsäkring.
              Vi satsar 10 miljarder kronor i statsbidrag till kommuner som
              höjer kvinnors löner.
            </item>
            <item xml:id="i-KrTXX73qW8wePR6wp5qH8b">
              Ingen skall sakna bostad! Vänsterpartiet föreslår en långsiktig
              satsning på billiga och energisnåla bostäder. Vi vill inrätta
              en bostadsfond som ger bidrag till byggande av nya hyreslägenheter.
              Målet är att bygga 40 000 lägenheter varje år i tio år minst hälften
              skall vara hyresrätter. Lägenheterna skall ha rimliga hyror som
              förhandlas fram i förväg. 100 miljarder kronor (10 miljarder per
              år) avsätts i en fond. Fonden finansieras med medel från Riksgäldskontoret
              och hanteras utanför statsbudgeten. Staten betalar fondens amorterings-
              och räntekostnader under 30 år.
            </item>
            <item xml:id="i-P8eP7dDWijcQABJExv1M8g">
              Reformer för rättvis fördelning! Rikedomarna i Sverige är orättvist
              fördelade. Trots att tillväxten är hög kommer den inte alla till
              del. Vi driver därför flera stora och viktiga reformer som ökar
              välfärd och rättvisa. Vi vill återställa och förbättra a-kassan.
              Vi föreslår även att studiemedlet för högskolestuderande höjs
              med 1 200 kronor i månaden. En höjning av garantipensionen tidigareläggs
              och vi förstärker pensionärers ekonomiska situation. Sådana satsningar
              på rättvisa är produktiva, eftersom grupper med knapp ekonomi
              kan efterfråga varor och tjänster om de får mer pengar i plånboken.
              Vi presenterar samtidigt skatteförslag för att öka statens inkomster
              och skapa utrymme för en nödvändig fördelningspolitik.
            </item>
          </list>
        </div>
        <div type="TOC" xml:id="i-GGMServuPFJruuSykRKEhy">
          <head xml:id="i-En23yWBbKu1Rtahmdm8zhU">
            2 Innehållsförteckning
          </head>
          <list>
            <item>
              1 Sammanfattning 1
            </item>
            <item>
              3 Förslag till riksdagsbeslut 7
            </item>
            <item>
              4 Det ekonomiska läget nuläge och historisk tillbakablick 9
            </item>
            <item>
              4.1 Stark tillväxt men skev fördelning 9
            </item>
            <item>
              4.2 Systemskifte och normpolitik 11
            </item>
            <item>
              4.3 Löner och vinster 12
            </item>
            <item>
              4.4 Ojämn inkomst- och förmögenhetstillväxt 13
            </item>
            <item>
              5 Regeringens politik 14
            </item>
            <item>
              5.1 En politik för låga löner och hög arbetslöshet 14
            </item>
            <item>
              5.2 En antifeministisk politik 16
            </item>
            <item>
              5.3 De försuttna möjligheternas politik 17
            </item>
            <item>
              5.4 En bakåtsträvande politik 18
            </item>
            <item>
              5.5 En ekologiskt ohållbar politik 18
            </item>
            <item>
              5.6 En osynlig klimatpolitik 19
            </item>
            <item>
              5.7 En politik för nedmontering av den svenska modellen 19
            </item>
            <item>
              5.8 En politik för växande samhällsklyftor 20
            </item>
            <item>
              5.9 En politik som fördjupar utanförskapet 20
            </item>
            <item>
              6 Den offentliga sektorn måste få växa 21
            </item>
            <item>
              6.1 Skatter 23
            </item>
            <item>
              6.2 Det gemensamma ägandet 24
            </item>
            <item>
              7 En social bostadspolitik 25
            </item>
            <item>
              8 Trygga jobb för välfärd, jämställdhet och hållbar tillväxt
              28
            </item>
            <item>
              8.1 Jobbsatsning för ökad välfärd 28
            </item>
            <item>
              8.2 Jämställd arbetsmarknad 30
            </item>
            <item>
              8.3 Demokrati och trygghet i arbetslivet 30
            </item>
            <item>
              8.4 Aktiv arbetsmarknadspolitik 31
            </item>
            <item>
              8.5 A-kassa för trygghet i förändring 31
            </item>
            <item>
              8.6 Arbetsmiljö och arbetslivsforskning 32
            </item>
            <item>
              9 Klimatpolitik 32
            </item>
            <item>
              9.1 Klimatinvesteringar 32
            </item>
            <item>
              9.2 Energiinvesteringar 33
            </item>
            <item>
              9.3 Trafikinvesteringar 34
            </item>
            <item>
              9.3.1 Klimattaxa i kollektivtrafiken 34
            </item>
            <item>
              9.3.2 Framtidsplan för järnvägar 36
            </item>
            <item>
              9.3.3 Citybanan 36
            </item>
            <item>
              9.3.4 Mer lokal spårtrafik 37
            </item>
            <item>
              9.3.5 Minskade tågförseningar och ökat underhåll 37
            </item>
            <item>
              9.4 Internationella klimatinsatser 37
            </item>
            <item>
              10 Ekologiskt hållbar utveckling 38
            </item>
            <item>
              10.1 Havsmiljö 38
            </item>
            <item>
              10.2 Biologisk mångfald 39
            </item>
            <item>
              10.3 Gröna jobb arbetstillfällen och biologisk mångfald 39
            </item>
            <item>
              10.4 Stärkt djurskydd 40
            </item>
            <item>
              10.5 Miljöstöd 40
            </item>
            <item>
              11 Ny budgetlag för långsiktiga investeringar 40
            </item>
            <item>
              11.1 Ny budgetlag 41
            </item>
            <item>
              11.2 OPS-investeringar är en dålig affär 43
            </item>
            <item>
              11.2.1 OPS flyttar makt bort från folket och de folkvalda 43
            </item>
            <item>
              11.2.2 OPS leder till effektivitetsförluster 43
            </item>
            <item>
              11.2.3 OPS leder till ökade kostnader 44
            </item>
            <item>
              12 Integrationspolitik för lika rättigheter och möjligheter 45
            </item>
            <item>
              13 Riktlinjer för skattepolitiken 45
            </item>
            <item>
              13.1 Regeringens skatteförslag 45
            </item>
            <item>
              13.1.1 Jobbskatteavdraget 46
            </item>
            <item>
              13.1.2 Värnskatten 46
            </item>
            <item>
              13.1.3 Bidrag till hushållstjänster 46
            </item>
            <item>
              13.1.4 Avdrag för privat pensionssparande 47
            </item>
            <item>
              13.1.5 Skatt på pensionssparande 47
            </item>
            <item>
              13.1.6 Bolagsskatten 47
            </item>
            <item>
              13.1.7 Moms 48
            </item>
            <item>
              13.1.8 3:12-företag 48
            </item>
            <item>
              13.1.9 Fastighetsskatten 48
            </item>
            <item>
              13.1.10 Förmögenhetsskatt 49
            </item>
            <item>
              13.2 Vänsterpartiets skattepolitik 49
            </item>
            <item>
              14 Riktlinjer för budgetpolitiken 51
            </item>
            <item>
              15 Kommunal ekonomi 54
            </item>
            <item>
              15.1 Kommunerna har en nyckelroll för välfärden 54
            </item>
            <item>
              15.2 Regeringen urholkar den kommunala välfärden 54
            </item>
            <item>
              15.3 Solidarisk kostnadsutjämning 55
            </item>
            <item>
              16 Fördelning av utgifter 56
            </item>
            <item>
              16.1 Statliga myndigheter och pris- och löneomräkningen 57
            </item>
            <item>
              16.2 Utgiftsområde 1 Rikets styrelse 58
            </item>
            <item>
              16.3 Utgiftsområde 2 Samhällsekonomi och finansförvaltning 58
            </item>
            <item>
              16.4 Utgiftsområde 3 Skatt, tull och exekution 59
            </item>
            <item>
              16.5 Utgiftsområde 4 Rättsväsendet 59
            </item>
            <item>
              16.6 Utgiftsområde 6 Försvar samt beredskap mot sårbarhet 60
            </item>
            <item>
              16.7 Utgiftsområde 7 Internationellt bistånd 60
            </item>
            <item>
              16.8 Utgiftsområde 8 Migration 61
            </item>
            <item>
              16.9 Utgiftsområde 9 Hälsovård, sjukvård och social omsorg 62
            </item>
            <item>
              16.10 Utgiftsområde 10 Ekonomisk trygghet vid sjukdom och handikapp
              63
            </item>
            <item>
              16.11 Utgiftsområde 11 Ekonomisk trygghet vid ålderdom 64
            </item>
            <item>
              16.12 Utgiftsområde 12 Ekonomisk trygghet för familjer och barn
              65
            </item>
            <item>
              16.13 Utgiftsområde 13 Arbetsmarknad 65
            </item>
            <item>
              16.14 Utgiftsområde 14 Arbetsliv 67
            </item>
            <item>
              16.15 Utgiftsområde 15 Studiestöd 68
            </item>
            <item>
              16.16 Utgiftsområde 16 Utbildning och universitetsforskning 69
            </item>
            <item>
              16.17 Utgiftsområde 17 Kultur, medier, trossamfund och fritid
              70
            </item>
            <item>
              16.18 Utgiftsområde 18 Samhällsplanering, bostadsförsörjning,
              byggande samt konsumentpolitik 71
            </item>
            <item>
              16.19 Utgiftsområde 19 Regional utveckling 72
            </item>
            <item>
              16.20 Utgiftsområde 20 Allmän miljö- och naturvård 73
            </item>
            <item>
              16.21 Utgiftsområde 21 Energi 74
            </item>
            <item>
              16.22 Utgiftsområde 22 Kommunikationer 75
            </item>
            <item>
              16.23 Utgiftsområde 23 Jord- och skogsbruk, fiske med anslutande
              näringar 76
            </item>
            <item>
              16.24 Utgiftsområde 24 Näringsliv 76
            </item>
            <item>
              16.25 Utgiftsområde 25 Allmänna bidrag till kommuner 77
            </item>
            <item>
              17 Tilläggsbudget för 2007 78
            </item>
            <item>
              17.1 Utgiftsområde 2 Samhällsekonomi och finansförvaltning 79
            </item>
            <item>
              17.2 Utgiftsområde 4 Rättsväsendet 79
            </item>
            <item>
              17.3 Utgiftsområde 6 Försvar samt beredskap mot sårbarhet 80
            </item>
            <item>
              17.4 Utgiftsområde 7 Internationellt bistånd 80
            </item>
            <item>
              17.5 Utgiftsområde 8 Migration 81
            </item>
            <item>
              17.6 Utgiftsområde 9 Hälsovård, sjukvård och social omsorg 81
            </item>
            <item>
              17.7 Utgiftsområde 13 Arbetsmarknad 82
            </item>
            <item>
              17.8 Utgiftsområde 14 Arbetsliv 83
            </item>
            <item>
              17.9 Utgiftsområde 17 Kultur, medier, trossamfund och fritid
              83
            </item>
            <item>
              17.10 Utgiftsområde 20 Allmän miljö- och naturvård 83
            </item>
            <item>
              17.11 Utgiftsområde 24 Näringsliv 84
            </item>
          </list>
        </div>
        <div type="motProposal" subtype="förslag">
          <head xml:id="i-DYQoTL39ozsqoAuZVeQ1Cy">
            3 Förslag till riksdagsbeslut
          </head>
          <list style="ol">
            <item xml:id="i-72Lm3oGGKoK4WFsgjP4nYs">
              Riksdagen beslutar att godkänna utgångspunkterna för den ekonomiska
              politiken och budgetpolitiken i enlighet med vad som anförs i
              motionen (avsnitt 416 i motionen).
            </item>
            <item xml:id="i-Uf2WfrDeGbWf5wnfMRXqgr">
              Riksdagen beslutar avslå regeringens förslag till riktlinjer
              för den ekonomiska politiken och budgetpolitiken (avsnitt 1 i
              propositionen).
            </item>
            <item xml:id="i-6hCpGjh6rGaBNpbafg4t5e">
              Riksdagen beslutar avslå förslaget om att fastställa målet för
              det finansiella sparandet i den offentliga sektorn till i genomsnitt
              1 % av bruttonationalprodukten över en konjunkturcykel (avsnitt
              4.1.3 i propositionen).
            </item>
            <item xml:id="i-DjfTewyq4YvDy7oJmqr2bt">
              Riksdagen begär att regeringen återkommer med förslag till hur
              2223 §§ budgetlagen kan ändras så att huvudprincipen för en infrastrukturinvestering
              sker genom lån hos Riksgäldskontoret i enlighet med vad i motionen
              anförs (avsnitt 11:1 i motionen).
            </item>
            <item xml:id="i-93zrPorFMmNWUXo56p6vpg">
              Riksdagen beslutar avslå regeringens förslag till lag om ändring
              i lagen (2004:773) om kommunal ekonomisk utjämning (avsnitt 3.2
              och 8.6.3 i propositionen).
            </item>
            <item xml:id="i-LtXxzavuQik8d9dXckcUAX">
              Riksdagen beslutar avslå den föreslagna ändringen av ändamål
              och verksamheter som ska innefattas i utgiftsområdena 7 Internationellt
              bistånd, 5 Internationell samverkan och 20 Allmän miljö- och naturvård
              (avsnitt 6.6.4 i propositionen).
            </item>
            <item xml:id="i-5b52jghNqdswqoaBhD8xcZ">
              Riksdagen beslutar avslå regeringens förslag till lag om ändring
              i lagen (2001:716) om bostadstillägg till pensionärer m.fl. (avsnitt
              3.1 och 6.9 i propositionen).
            </item>
            <item xml:id="i-8wF3b2zBVvpo7vmjwRQYLt">
              Riksdagen beslutar avslå den föreslagna ändringen av ändamål
              och verksamheter som ska innefattas i utgiftsområdena 13 Arbetsmarknad,
              1 Rikets styrelse, 2 Samhällsekonomi och finansförvaltning, 8
              Migration samt 17 Kultur, medier, trossamfund och fritid (avsnitt
              6.6.7 i propositionen).
            </item>
            <item xml:id="i-P37931HMwKdZtaLwtK6UvU">
              Riksdagen beslutar avslå den föreslagna ändringen av ändamål
              och verksamheter som ska innefattas i utgiftsområdena 14 Arbetsliv,
              9 Hälsovård, sjukvård och social omsorg samt 13 Arbetsmarknad
              (avsnitt 6.6.9 i propositionen).
            </item>
            <item xml:id="i-5zA566f4rjTebVxW9twuES">
              Riksdagen beslutar avslå regeringens förslag om att godkänna
              den föreslagna ändringen av ändamål och verksamheter som ska innefattas
              i utgiftsområde 18 Samhällsplanering, bostadsförsörjning, byggande
              samt konsumentpolitik respektive utgiftsområde 12 Ekonomisk trygghet
              för familjer och barn (avsnitt 6.6.10 i propositionen).
            </item>
            <item xml:id="i-AQES5KZtDNnUwJEa1oJmg2">
              Riksdagen beslutar om ändrade ramar för utgiftsområden i enlighet
              med vad i motionen anförs och anvisar med följande ändringar av
              anslagen i förhållande till regeringens förslag enligt uppställning
              i tabell 7 (avsnitt 17 i motionen).
            </item>
            <item xml:id="i-PQ4DGLNZBS8ywbn45tRqdd">
              Riksdagen beslutar avslå förslaget att bemyndiga regeringen att
              under 2007 för anslag 6:2 Materiel och anläggningar besluta om
              beställningar av materiel och anläggningar som inklusive tidigare
              gjorda beställningar medför behov av framtida anslag på högst
              45 250 000 000 kr efter 2007 (avsnitt 7.2.5).
            </item>
            <item xml:id="i-GSujTyJhDNLECH9T85TXLg">
              Riksdagen beslutar avslå förslaget att bemyndiga regeringen att
              under 2007 besluta om beställning av ombyggnad av upp till 31
              stycken JAS 39 A/B till JAS 39 C/D och ett demonstratorprogram
              för eventuell vidareutveckling av JAS 39 Gripen samt om luftvärnsrobotsystem
              till korvett av Visbyklass (avsnitt 7.2.5 i propositionen).
            </item>
            <item xml:id="i-6Pm1n1q4WvkMvHwmZKhrBA">
              Riksdagen beslutar avslå den föreslagna användningen av det under
              utgiftsområde 6 Försvar samt beredskap mot sårbarhet uppförda
              anslaget 6:1 Förbandsverksamhet, beredskap och fredsfrämjande
              truppinsatser, m.m. (avsnitt 7.2.5 i propositionen).
            </item>
            <item xml:id="i-SAty6HhgPZxNf4rvCHaxX2">
              Riksdagen beslutar avslå regeringens förslag om att godkänna
              den föreslagna användningen av det under utgiftsområde 8 Migration
              uppförda anslaget 12:2 Ersättningar och bostadskostnader i den
              del som rör förslag till finansiering genom minskning av det under
              utgiftsområde 7 Internationellt bistånd uppförda anslaget 8:1
              Biståndsverksamhet samt förslag om återetableringsstöd (avsnitt
              7.2.7 i propositionen).
            </item>
            <item xml:id="i-4TvmmWtpwBZ7QwGWaprNRB">
              Riksdagen beslutar avslå den föreslagna användningen av det under
              utgiftsområde 9 Hälsovård, sjukvård och social omsorg uppförda
              anslaget 16:6 Bidrag till utrustning för elektronisk kommunikation
              (avsnitt 7.2.8 i propositionen).
            </item>
            <item xml:id="i-GeS1ybMvgxfQXiSG8XSgEp">
              Riksdagen beslutar avslå den föreslagna användningen av det under
              utgiftsområde 13 Arbetsmarknad uppförda anslaget 10:3 Kommunersättningar
              vid flyktingmottagande i den del som rör extra ersättning till
              kommuner som under 2007 träffar avtal om flyktingmottagande samt
              förslag till finansiering genom minskning av det under utgiftsområde
              13 uppförda anslaget 10:2 Integrationsåtgärder (avsnitt 7.2.10
              i propositionen).
            </item>
            <item xml:id="i-59zyTvi2ez5gyqkNTmPqbQ">
              Riksdagen beslutar avslå den föreslagna användningen av det under
              utgiftsområde 14 Arbetsliv uppförda anslaget 23:2 Arbetslivsinstitutet
              i den del som rör minskning av det under utgiftsområde 14 uppförda
              anslaget 23:1 Arbetsmiljöverket (avsnitt 7.2.11 i propositionen).
            </item>
            <item xml:id="i-MuMnphRLuB4NPLFpsrWir1">
              Riksdagen tillkännager för regeringen som sin mening vad i motionen
              anförs om att medel bör ställas till förfogande redan under 2007
              för att kompensera kostnader med anledning av utlokaliseringen
              av Riksutställningar och Riksantikvarieämbetet till Visby på Gotland.
            </item>
          </list>
        </div>
        <div type="motContent">
          <head type="h1" xml:id="i-AHe3e6iEu8zKgr2Md2NqAa">
            med anledning av prop. 2006/07:100 2007 års ekonomiska vårproposition
          </head>
          <head type="h1" xml:id="i-3yJ688ADbKHbopsvXDB31c">
            4 Det ekonomiska läget nuläge och historisk tillbakablick
          </head>
          <head type="h2" xml:id="i-Nj63f3amEy96o1M5VJfcrt">
            4.1 Stark tillväxt men skev fördelning
          </head>
          <p xml:id="i-LwTW7WKhmXE71dJX6tPcqU">
            Den svenska ekonomin uppvisar imponerande höga tillväxttal. Prognoserna
            har fått revideras uppåt av de flesta prognosmakare. Förändringen
            i faktisk BNP för 2006 antogs i höstbudgeten hamna på höga 4,0
            procent men beräknas i vårbudgeten ha blivit hela 4,4 procent.
            Man måste gå tillbaka till början av 1970-talet för att hitta
            en så hög årlig tillväxttakt. Också tillväxtprognosen för 2008
            har skrivits upp, från 3,1 procent till 3,3 procent. Därefter
            väntas en snabbare utplaning till en tillväxttakt strax över 2
            procent. Produktivitetsutvecklingen i näringslivet har varit mycket
            stark: 4,0 procent 2006. Även om också denna utveckling förväntas
            vara något mindre stark de närmaste åren, har de senaste årens
            produktivitetsökningar varit betydande. När det gäller såväl tillväxttakt,
            produktivitetsutveckling som en rad finansiella indikatorer har
            Sverige i huvudsak hållit en mycket hög klass i internationell
            jämförelse.
          </p>
          <p xml:id="i-F76ruQ5UVf3qSs2kwn3wXP">
            Det svenska näringslivets framgångar har burits fram inom ett
            komplext nätverk av sociala strukturer. Summan av tidigare, välgenomtänkta
            investeringar på bred front ger en samhällelig avkastning som
            sträcker sig bortom den kalkylmässiga räntabiliteten i varje enskild
            ekonomisk enhet. Den svenska arbetsmarknadsmodellen har relativt
            den i jämförbara industrinationer varit framgångsrik i att upprätthålla
            hög arbetsproduktivitet, stor flexibilitet och stor innovationsförmåga
            såväl tekniskt som organisatoriskt i olika branscher. Utbildningspolitiken
            har haft som ambition att ge tillträde till större grupper och
            höja den allmänna kunskapsnivån i samhället, i stället för att
            vara en strikt sorterande mekanism. Kombinationen av en utbildningspolitik
            med en hög ambitionsnivå och en aktiv arbetsmarknadspolitik ökar
            den sociala rörligheten och en verklig flexibilitet i arbetslivet
            en som inte endast ses ur arbetsgivarens synvinkel. För att den
            ekonomiska politiken skall kunna kvalificeras som ansvarsfull
            är det nödvändigt att se hur den kan bidra till fortsatta framtidsinvesteringar
            som kan generera en god ekonomisk utveckling och framför allt
            till att inrikta tillväxten på ett sådant sätt att den allmänna
            välfärdsnivån i samhället höjs.
          </p>
          <p xml:id="i-QkCpJJ9mdVdjjUfZ3oeByv">
            Även om Sverige på många sätt har haft en internationellt sett
            mycket god ekonomisk utveckling, såväl i historiskt perspektiv
            som under senare år, är det givetvis så att svensk ekonomi och
            svenskt samhällsliv kraftigt påverkas av globala utvecklingstendenser.
            De västerländska ekonomiernas utveckling efter andra världskriget
            kan mycket grovt delas in i två faser. De dryga tre decennierna
            efter kriget utgjorde grovt sett en skördetid för folkliga krafter
            och innebar en stark ekonomisk tillväxt ackompanjerad av en rättvisare
            fördelning av samhällets resurser och enorma sociala framsteg,
            som särskilt i Europa systematiserades i olika välfärdsmodeller
            med varierande men generellt sett växande samhälleligt, solidariskt
            ansvar. Sedan slutet av 1970-talet eller början av 1980-talet
            har de krafter som stod emot kapitalet och tvingade fram politiska
            och ekonomiska förändringar varit på reträtt i många länder, i
            en process som var sammanvävd med å ena sidan sviktande ekonomiska
            resultat och å andra sidan växande inkomst- och förmögenhetsklyftor.
            Dessa politiska framsteg för kapitalets företrädare har på olika
            sätt institutionaliserats i olika länder. Det har inneburit en
            situation där arbetskraften pressats i global skala samtidigt
            som utvecklingen är destruktiv och ohållbar också ur ett långsiktigt
            perspektiv för vinster i det privata näringslivet som helhet.
          </p>
          <p xml:id="i-JotrD1GYNX3wRpraC33no1">
            Figur 1. Årlig produktivitetsutveckling, procent
          </p>
          <p xml:id="i-MFtUibZNUZ3Kj1JT4rWFnV">
            Källa: SCB och Konjunkturinstitutet.
          </p>
          <p xml:id="i-84gPsvoD2ampzEzRfLMbRb">
            Figur 2. Arbetsproduktivitet, internationell jämförelse, index:
            2000 = 100 1
          </p>
          <p xml:id="i-W4LEnxqwZa4vTPTY2ikD2z">
            Källa: OECD.
          </p>
          <head type="h2" xml:id="i-9yUNusGApK7p6daBEYsvVE">
            4.2 Systemskifte och normpolitik
          </head>
          <p xml:id="i-9YekcSnaC2zaf34pu2ow7S">
            Sverige kunde, tack vare en stark välfärdsmodell och en aktiv
            arbetsmarknadspolitik, på ett förhållandevis skonsamt sätt klara
            de ekonomiska chocker som i mitten av 1970-talet ledde till massarbetslöshet
            och allvarlig stagnation i många andra västländer. Med normpolitikens
            införande under andra halvan av 1980-talet inleddes dock en annan
            era i svensk ekonomisk politik, med ett systemskifte som intensifierades
            under de borgerliga regeringsåren 19911994 och som ledde till
            en mycket djup ekonomisk kris. Växande klyftor i löner och förmögenheter
            hänger tydligt samman med att den offentliga sektorns andel av
            den totala ekonomin slutade att växa och skattesatserna inte längre
            ökade som de trendmässigt gjort under hela efterkrigstiden. Den
            stora skattereformen i början av 1990-talet bidrog kraftigt till
            detta.
          </p>
          <p xml:id="i-ASeudHQLjv2FYznpu3KLzv">
            Detta strukturella skifte förde framför allt med sig helt andra
            arbetslöshetsnivåer än tidigare under efterkrigstiden. Den borgerliga
            regeringen lyckades genom sin nyliberalt inspirerade politik försätta
            svensk ekonomi i fritt fall och generera massarbetslöshet. Centralt
            i sammanhanget är att det samtidigt skedde ett skifte i synen
            på den ekonomiska politikens övergripande mål bort från full sysselsättning.
            Med normpolitiken har i stället ett koncept om jämviktsarbetslöshet
            introducerats som bärande i utformning och analys av den ekonomiska
            politiken. Denna teoretiska modell korresponderar med den neoklassiska
            nationalekonomins beskrivning av verkligheten, 2 och betyder att
            arbetsmarknaden betraktas som vilken marknad som helst, där utbud
            och efterfrågan bestämmer priset på varan. Av en sådan syn följer
            att det finns en nivå för arbetslösheten i jämvikt mot vilken
            ekonomin strävar efter på lång sikt. Arbetslösheten blir enligt
            ett sådant synsätt så låg som möjligt om det finns så lite som
            möjligt som hindrar en marknadsmässig prissättning, så att utbud
            och efterfrågan kan mötas på arbetsmarknaden. I en sådan marknadsmodell
            är det naturligt att fackföreningars krav på goda, kollektivt
            framförhandlade lönevillkor, eller en arbetsrättslagstiftning
            som skyddar arbetstagare från godtycke, utgör stelheter som stör
            den fria prisbildningen och därmed höjer nivån på jämviktsarbetslösheten.
            En sådan beskrivning av arbetsmarknaden pekar därmed ständigt
            ut strukturreformer, och reformer som antas påverka arbetsmarknadens
            utbudssida, som de på lång sikt enda möjligheterna att öka sysselsättningen.
            Den ekonomiska politikens uppgift blir i detta perspektiv att
            släppa fram de fria marknadskrafterna. Efterfrågan på arbetskraft,
            liksom fördelningen mellan vinster och löner, får inte någon vikt
            i en sådan beskrivning. Detta är naturligtvis ett fundamentalt
            politiskt ställningstagande om hur samhället skall organiseras.
          </p>
          <p xml:id="i-HahKT3dXcobUPSsfo1FwWW">
            Samtidigt har Riksbanken avdemokratiserats och fått ensidig inflationsbekämpning
            som mål. Utgiftstak och balanskrav försvårar möjligheterna att
            stabilisera ekonomin eller expandera det offentligas roll. Medlemskapet
            i EG och EU:s normbundna politik har drivit på utvecklingen.
          </p>
          <p xml:id="i-X6tU8pjF6kCM3o3Kevnwka">
            Det är i detta perspektiv vi måste se det faktum att arbetslösheten
            visserligen, med ett mödosamt saneringsarbete, bringats ned från
            det tidiga 1990-talets katastrofnivåer, men till nivåer som ändå
            ligger strukturellt högre än under den tid då Sverige förde en
            aktiv politik för full sysselsättning. Det är de problem som vi
            möter i dag, och som en långsiktig ekonomisk politik måste ta
            sikte på att överkomma. Regeringens politik visar knappast några
            ansatser till detta, utan inriktas tvärtom på att förstärka de
            rigida ramverk som leder till ett upprätthållande av höga arbetslöshetsnivåer
            och som bidrar till en strukturell maktförskjutning på den svenska
            arbetsmarknaden, till nackdel för alla arbetande.
          </p>
          <head type="h2" xml:id="i-QyAqhge1Aqmkxg9cD1BCmV">
            4.3 Löner och vinster
          </head>
          <p xml:id="i-LxFVpwUFxQu3xsSvZbCwKa">
            Parallellt med denna utveckling har vi sett att löneökningarna
            varit mycket beskedliga i jämförelse med produktivitetstillväxten
            på senare år. För svensk del konstaterar regeringen själv att
            lönerna har ökat i måttlig takt de senaste fyra åren. Detta är
            en mer allmän och långsiktig trend, som har lett till att den
            andel av den samlade produktionen som går till vinster är mycket
            hög i ett historiskt perspektiv, medan löneandelen är låg. 3
          </p>
          <p xml:id="i-NfZUkEDHQ9GB9BquG33yfE">
            Som nämndes ovan bidrar det (finans- och) penningpolitiska ramverket
            till att konservera sådana ojämnheter genom sin konstruktion.
            Löneökningar hanteras som samhällsekonomiska problem, till skillnad
            från växande vinstandelar. I regeringens finansplan återfinns
            samma utgångspunkt. De ansträngningar som från samlat fackligt
            håll gjorts under den allra senaste tiden, för att höja lägstalönerna
            och bekämpa kvinnors strukturellt lägre löneläge, betraktas i
            praktiken som orostecken i regeringens lägesanalys.
          </p>
          <p xml:id="i-Pn39AjbQibp1tVNsAx4993">
            Växande klyftor när det gäller löners och vinsters andelar återspeglas
            i ekonomin som helhet. På individnivå har det inneburit att skiktet
            med de allra högsta inkomsterna har dragit ifrån kraftigt. Detta
            mönster följer precis det ovan beskrivna i början av 1900-talet
            fick den bäst avlönade tiondelen av befolkningen nära hälften
            av totalinkomsterna i landet. Denna andel minskade trendmässigt
            fram till början av 1980-talet för att därefter skjuta uppåt igen.
            Den allra rikaste procenten har en än mer dramatisk utveckling
            längs samma linjer. Den svenska utvecklingen är på så sätt en
            parallell till läget i framför allt de anglosaxiska länderna,
            tydligast USA, där de rikastes inkomster är tillbaka på de nivåer
            som rådde före andra världskriget. 4
          </p>
          <p xml:id="i-LYMKBvw2C7c7jtCu1CKJFc">
            Inkomstskillnader bidrar till (men förklarar inte uteslutande)
            växande skillnader i förmögenheter. Betraktar man de svenska hushållen
            som en helhet har förmögenhetsutvecklingen där varit formidabel
            flera år i rad. Under 2006 växte hushållens finansiella nettoförmögenhet
            med 185 miljarder kronor, eller drygt 11 procent. 5 Nordea rapporterade
            i augusti 2006 att hushållssektorns nettoförmögenhet sedan 2002
            vuxit med närmast ofattbara 1 200 miljarder kronor. 6 Förmögenheten
            är dock mycket ojämnt fördelad. Enligt SCB:s senaste totalsammanställning
            av förmögenheten var år 2004 den genomsnittliga nettoförmögenheten
            för Sveriges invånare 392 000 kronor, medan medianen var 28 000
            kronor. Medan en tredjedel av hushållen hade en mycket låg eller
            till och med negativ förmögenhet ägde den mest förmögna tiondelen
            av befolkningen motsvarande 60 procent av den samlade nettoförmögenheten.
            På individnivå är skillnaderna ännu större (10 procent äger 71
            procent), vilket pekar på stora skillnader mellan mäns och kvinnors
            förmögenheter. Kvinnors förmögenheter uppgick till ungefär 75
            procent av männens.
          </p>
          <head type="h2" xml:id="i-WNvri4gtpKryL53BfHFTNk">
            4.4 Ojämn inkomst- och förmögenhetstillväxt
          </head>
          <p xml:id="i-UsfEAvYP66DLFX5kWnQFtm">
            En skev förmögenhetsansamling får både mer kortsiktiga sociala
            effekter och långsiktiga ekonomiska implikationer. Två fenomen
            i dagens svenska ekonomi uppträder som indikationer på den beskrivna
            utvecklingen.
          </p>
          <p xml:id="i-FGVeeWXhXbmTY6YAB2fPhN">
            Vi har sett en exceptionell börsutveckling som delvis kan förklaras
            av växande vinstandelar, men också av det faktum att det finns
            stora mängder ansamlat kapital som söker mer eller mindre kortsiktiga
            investeringar. Hushållens aktieägande är särskilt ojämlikt fördelat.
            Det är med andra ord de rikaste som investerar i aktier och som
            också gynnas av stigande aktievärden. Det galopperande börsvärdet
            kan samtidigt få negativa realekonomiska konsekvenser genom förkortade
            investeringshorisonter och allvarliga skadeverkningar vid punkteringen
            av finansiella bubblor.
          </p>
          <p xml:id="i-YFvMbgKucpbnMqSTj7ewyu">
            Ett mer handfast fenomen är den mycket kraftiga prisstegringen
            på fastighetsmarknaden, särskilt i attraktiva storstadsområden.
            Också här finns ett växelspel. Inkomstutvecklingen för förmögna
            grupper söker sig fram till en efterfrågan av sådana produkter
            där stora värden kan lagras och prisförändringarna bli stora.
            Samtidigt innebär detta att de som haft den finansiella styrkan
            att ta sig in på ett mer exklusivt segment av marknaden kan tillgodogöra
            sig en snabb förmögenhetstillväxt, som också kan omsättas på olika
            sätt. Den sammantagna effekten är en minskad social rörlighet:
            dels på grund av att inkomstspridningen överlagras i trögrörliga
            förmögenheter, dels för att den ekonomiska skiktningen cementeras
            fast i själva boendestrukturen.
          </p>
          <p xml:id="i-CRYZXJ9BP3GnEw2qari28Q">
            Bilden kompletteras av ett tryck på en anpassning av förhållandena
            på arbetsmarknaden till den framväxande förmögenhets- och inkomststrukturen.
            Visstidsanställningarnas andel av alla anställningar har på 15
            år ökat med 75 procent. Osäkra anställningar är särskilt vanliga
            inom tjänstesektorn. En starkt ojämlik inkomst- och förmögenhetsstruktur
            i samhället pockar på en ännu skarpare tudelning av arbetsmarknaden,
            där tjänster med lågkvalificerad och lågavlönad personal efterfrågas
            av penningstarka grupper som själva har en mycket stark position
            på arbetsmarknaden. Det är mot bakgrund av denna utveckling som
            regeringens arbetsmarknadspolitik måste ses. (Se vidare avsnitt
            5.1.)
          </p>
          <p xml:id="i-P7TmnqUFqPE6X2AKkMd3m2">
            Den finansplan som regeringen presenterar i vårpropositionen
            väjer för en analys av de bredare dragen i den samhällsekonomiska
            utvecklingen. Vi redogör i följande avsnitt för hur regeringens
            politik fördjupar problemen i svensk ekonomi.
          </p>
          <head type="h1" xml:id="i-9mqTiDrHsXFtEz8yBQQMiY">
            5 Regeringens politik
          </head>
          <p xml:id="i-NkH5ft3b7kxqtWAVWXtCN5">
            Regeringens politik skapar svåra problem för svensk ekonomi,
            i synnerhet på medellång och lång sikt. I Vänsterpartiets budgetmotion
            (2006/07:Fi245) med anledning av budgetpropositionen för 2007
            konstaterade vi att regeringen presenterade riktlinjer för en
            bakåtsträvande politik, en jobblös politik, en politik för nedmontering
            av den svenska modellen, en politik för växande samhällsklyftor
            och en antifeministisk politik. De långsiktiga riktlinjer som
            presenteras i den ekonomiska vårpropositionen stärker skälen till
            oro för att nämnda drag i politiken förstärks och ytterligare
            systematiseras. Alldeles särskilt märks detta i de mer utvecklade
            resonemangen kring arbetsmarknaden och dess funktionssätt.
          </p>
          <head type="h2" xml:id="i-2cmHsdrhWU15YRr4KEkv4s">
            5.1 En politik för låga löner och hög arbetslöshet
          </head>
          <p xml:id="i-CX4VRfQ9hm4Bj4Fnk74jyV">
            Den makroekonomiska situationen är bättre än på mycket länge.
            De offentliga finanserna går med stora överskott och det starka
            konjunkturläget gör att arbetslösheten sjunker i snabbare takt
            än antagandena i budgetpropositionen för 2007. Antalet nyanmälda
            lediga platser till arbetsförmedlingen ökar och nyanställningar
            planeras i många branscher och på många håll i landet. Trots det
            gynnsamma läget räknar regeringen med att arbetslösheten kommer
            att ligga kvar på oacceptabelt höga nivåer under perioden 20082010.
            Regeringen räknar med en total arbetslöshet på 6,2 procent, varav
            4,2 procent öppen arbetslöshet, år 2010.
          </p>
          <p xml:id="i-H83fe4z4cc9PvNDYNwipnF">
            Förklaringen till denna mycket blygsamma minskning av arbetslösheten
            i ett exceptionellt gott läge är att regeringen inte har några
            ambitioner att föra en politik för full sysselsättning. Den ensidiga
            inflationsbekämpningen är det överordnade målet med den ekonomiska
            politiken, vilket gör att regeringen endast förmår åstadkomma
            en marginell justering av nivån på den så kallade jämviktsarbetslösheten.
          </p>
          <p xml:id="i-J4fVV4YB5c3QFwZ6xKSiNw">
            I avsaknad av en politik för full sysselsättning inriktas regeringens
            så kallade jobbpolitik helt på arbetsmarknadens funktionssätt.
            I finansplanen blir det mycket tydligt vad regeringen anser är
            problemen på den svenska arbetsmarknaden: de lägsta lönerna ligger
            på en för hög nivå, ersättningarna från arbetslöshetsförsäkringen
            och socialförsäkringssystemen är för höga och kraven på de arbetssökande
            för låga och anställningsskyddet är för strikt. Regeringen är
            också bekymrad över att alltfler unga väljer att studera innan
            de etablerar sig på arbetsmarknaden.
          </p>
          <p xml:id="i-QwoJZcepskCeys5wwEq22M">
            Därmed tydliggör regeringen också syftet med sin politik på arbetsmarknadsområdet:
            sänkta ersättningsnivåer, en kraftig minskning av de arbetsmarknadspolitiska
            programmen och krav på arbetssökande att acceptera första bästa
            jobb skall öka konkurrensen om varje ledigt jobb och pressa ned
            de lägsta lönerna. Särskilt anmärkningsvärt är det att unga skall
            pressas hårdare än äldre, genom särregler i arbetslöshetsförsäkringen
            och exceptionellt låg ersättning för deltagande i den så kallade
            jobbgarantin. Därtill skall färre unga få högskolebehörighet genom
            reformerna av gymnasieskolan samtidigt som möjligheterna att läsa
            in bristande gymnasiekompetens beskärs genom kraftiga besparingar
            på komvux. Regeringens tydliga ambition att sänka utbildningsnivån
            och levnadsstandarden för den unga generationen måste betraktas
            som historisk.
          </p>
          <p xml:id="i-KAzUpPiSNxoVHNNAAC92AT">
            I syfte att öka efterfrågan på arbetskraft satsar regeringen
            på omfattande subventioner av arbetskraftskostnaderna. Så kallade
            hushållsnära tjänster blir i stort sett helt skattebefriade, arbetsgivare
            får rabatt för att anställa personer under 25 år och längre fram
            avser regeringen att subventionera utvalda delar av den privata
            tjänstesektorn. Anställningstryggheten urholkas kraftigt i och
            med de ändrade reglerna för visstidsanställning. Nedskärningarna
            av arbetsmiljöarbetet och arbetslivsforskningen bidrar ytterligare
            till en generell sänkning av kvaliteten i arbetslivet.
          </p>
          <p xml:id="i-3r2w8U1hXgTWGXqqSNQ9KW">
            När dessa reformer får fullt genomslag kommer fackföreningsrörelsen
            att få allt svårare att hålla emot en utveckling där löner och
            arbetsvillkor befinner sig i fritt fall. Regeringens ambition
            är tydlig: att stimulera framväxten av en improduktiv låglönearbetsmarknad
            i den privata tjänstesektorn. Det är en typ av arbetsmarknad som
            sedan länge är etablerad i länder som Storbritannien och USA,
            där inkomstklyftorna är väsentligt större än här. I denna sektor
            återfinns de personer som brukar betecknas som working poor, alltså
            personer vars inkomster är så låga att de är fattiga trots att
            de arbetar heltid. En majoritet av dem är lågutbildade kvinnor
            och/eller invandrade. Med tanke på kvinnors och invandrades relativt
            svaga ställning på den svenska arbetsmarknaden är risken uppenbar
            att det är just de grupperna som kommer att hänvisas till den
            framväxande låglönesektorn också här. Regeringens politik riskerar
            därmed att stärka och öka redan existerande orättvisor relaterade
            till kön och etnicitet i arbetslivet.
          </p>
          <p xml:id="i-FrNDPa36owHQ6arE9qAYqM">
            Det är en orättvis och destruktiv politik som dessutom är samhällsekonomiskt
            oansvarig. Vidgade klyftor, ökad ohälsa och utslagning skapar
            mänsklig misär och social oro. Men otryggare villkor på arbetsmarknaden
            riskerar också att leda till minskad rörlighet, protektionism
            och stagnation i ekonomin. Högre ekonomisk risk och minskade möjligheter
            till omställning vid arbetslöshet riskerar att göra arbetstagarna
            och de fackliga organisationerna mer negativa till förändring.
            Det öppnar för fler konflikter på arbetsmarknaden, hämmad produktivitetsökning
            och försämrad internationell konkurrenskraft. Om stora grupper
            får sänkta inkomster minskar dessutom den inhemska efterfrågan.
            Regeringens politik ökar därmed risken för långvarig depression
            i en framtida konjunkturnedgång.
          </p>
          <p xml:id="i-N6resdaH4Bbv9CvHvkb6T3">
            De individer som omedelbart betalar det högsta priset för den
            förda politiken är dock de cirka 890 000 personer i arbetsför
            ålder som enligt regeringens egna beräkningar kommer att befinna
            sig i vad regeringen kallar utanförskap år 2010. Det är de personer
            som är beroende av ersättning från a-kassan, socialförsäkringssystemen
            eller socialtjänsten för sin försörjning. Mot den bakgrunden framstår
            regeringens så kallade jobbpolitik som utomordentligt cynisk.
            Den marginella minskning av arbetslösheten regeringen räknar med
            nås till priset av kraftigt försämrade livsvillkor för den stora
            grupp som alltjämt beräknas stå utanför arbetskraften.
          </p>
          <head type="h2" xml:id="i-JYF6dZYbQiacXX2hXKuVVA">
            5.2 En antifeministisk politik
          </head>
          <p xml:id="i-GzY1JYaNLVZwjb1kGQiRTa">
            Bristen på insikt om och vilja att förändra de strukturella missförhållanden
            som upprätthåller ojämlikheter mellan könen visar sig tydligt
            såväl i argumentation som i de förslag regeringen presenterar
            i den ekonomiska vårpropositionen.
          </p>
          <p xml:id="i-BEDtgTxGbi4idnYHMo3bje">
            Att regeringen presenterar jobbavdraget som en reform som skall
            lösa problemet med kvinnors deltidsarbete genom att det ger kvinnor
            incitament att gå från deltid till heltid illustrerar tydligt
            regeringens bristande analys av problemet. Argumentationen bygger
            på en förenklad och ekonomistisk syn på ett problem som i själva
            verket är mycket komplext. Kvinnors lägre arbetskraftsdeltagande
            är sammankopplat med fördelningen av det obetalda arbetet i hemmet
            och de diskriminerande strukturer i arbetslivet som kvinnor drabbas
            av i form av deltidsarbetslöshet, otrygga anställningar, lägre
            löner och sämre arbetsvillkor. Regeringen har inga lösningar på
            de här problemen, tvärtom riskerar flera av dem att fördjupas
            som en effekt av den förda politiken.
          </p>
          <p xml:id="i-LuhdxbwKK2K53AeeASsFD3">
            Det är väl känt att skatter och transfereringar omfördelar från
            män till kvinnor, vilket bland annat kan utläsas i de jämställdhetsbilagor
            som följt bu dgetpropositionerna genom åren. Regeringens skattesänkningar
            gynnar framför allt högavlönade män på bekostnad av lågavlönade
            kvinnor. Regeringen är tydlig med att man planerar för ytterligare
            erodering av skattebaserna framöver, samtidigt som transfereringar
            via socialförsäkringssystemen skärs ned. Vi kan tydligt se en
            bakvänd jämställdhetspolitik som bygger på en omfördelning av
            makt och resurser från kvinnor till män. En generell välfärd och
            en väl fungerande offentlig sektor är en grundläggande jämstä
            lldhetspolitisk fråga. Omvänt drabbar nedskärningar kvinnor, dels
            genom högre arbetslöshet, dels genom ökat arbetstempo, mer stress
            och ökat krav på obetalt omsorgsarbete.
          </p>
          <p xml:id="i-GzthDJByg6VQn9py4zL8kK">
            Regeringen förenklar problematiken med den könssegregerade arbetsmarknaden
            genom att angripa den offentliga sektorn. Detta är en, i vissa
            fall avsiktlig, feltolkning. En omfångsrik, gemensamt finansierad,
            offentlig sektor har varit och är alltjämt avgörande för möjligheten
            att skapa ett jämställt samhälle, genom att det omvandlar obetalt
            arbete till betalt. Kvinnors höga andel förvärvsarbete i Sverige
            har byggt upp den välfärd och det sociala trygghetssystem vi har
            i dag, och fortfarande är det till stor del kvinnors arbete som
            bär upp den offentliga sektorn som också är en grundbult för kvinnors
            möjlighet till egen försörjning. För kvinnor innebär det ett minskat
            ekonomiskt beroende av enskilda män och för ensamstående mödrar
            en möjlighet till egen försörjning kombinerat med förvärvsarbete.
          </p>
          <p xml:id="i-KGid5pKjtARSX75nXi7rHu">
            Att regeringen använder förmenta jämställdhetsargument för att
            legitimera sina privatiseringar av viktig välfärdsverksamhet är
            osakligt och fräckt. Tvärtemot vad regeringen hävdar visar erfarenheterna
            av tidigare privatiseringar av skattefinansierad verksamhet att
            effekten för de anställda blir minskad bemanning, sämre arbetsvillkor
            och minskat löneutrymme. De stora vinnarna blir inte de underbetalda
            kvinnorna som arbetar i offentlig sektor, utan stora bolag som
            får en ny marknad att verka på, där skattebetalarnas pengar blir
            vinster till aktieägarna.
          </p>
          <p xml:id="i-FYuwf81mHo9ibzPCcxureD">
            Skattesubventionerna för hushållsjobb i privata hem utgör en
            bromskloss för jämställdhetsarbete. Lågavlönade kvinnor skall
            ta hand om hushållet för välavlönade kvinnor och män, vilka slipper
            betala fullt pris för tjänsterna. De lågavlönade kvinnorna fortsätter
            att dubbelarbeta och slita ut sig utan möjlighet till den karriärutveckling
            som privilegierade kvinnor förutspås om de slipper hemarbetet.
            Förslaget bortser helt från mäns roll i hemarbetet och cementerar
            på så sätt den ojämlika fördelningen av detta.
          </p>
          <p xml:id="i-GQRf2MY8ABEMDGN8EFRido">
            Det aviserade vårdnadsbidraget på 3 000 kronor i månaden kan
            inte betraktas som något annat än en kvinnofälla. Stick i stäv
            med regeringens retorik om minskat bidragsberoende och ökade incitament
            till arbete, lanserar man ett nytt, renodlat bidrag som syftar
            till att hålla kvinnor borta från arbetsmarknaden. Vårdnadsbidraget
            innebär att skattemedel används för att uppmuntra kvinnor att
            göra sig ekonomiskt beroende av män och axla rollen som hemmafru.
            Reformen riskerar dessutom att fördjupa problemen med statistisk
            diskriminering i arbetslivet, som är nära förknippade med det
            redan ojämna uttaget av föräldraledighet, och därmed drabba alla
            kvinnor negativt.
          </p>
          <p xml:id="i-XVC87N3uopAqoX5zVRbEjU">
            Regeringen aviserar också en så kallad jämställdhetsbonus som
            skall belöna hushåll där mannen tar ut föräldraledighet. Vi menar
            att det är en miss­riktad och ineffektiv metod som befäster föräldraskapet
            som obligatoriskt för kvinnor, medan män skall lockas att ta sitt
            ansvar med ekonomisk stimulans.
          </p>
          <head type="h2" xml:id="i-KzSzDaHLBtrqcR2mURH34X">
            5.3 De försuttna möjligheternas politik
          </head>
          <p xml:id="i-SfYkTap9Xc7qZDCT3K3nna">
            Vi lever i en tid av viktiga vägval. Som framgått av beskrivningen
            i avsnitt 4 har en övergripande, nyliberalt inspirerad trend haft
            stora negativa effekter för svensk ekonomi och påverkat den ekonomiska
            politikens utgångspunkter och räckvidd. Det är såväl nödvändigt
            som möjligt att slå in på en annan väg. Sammanfattningsvis kan
            konstateras att det i dag finns såväl ett mycket stort behov av,
            som betydande utrymme för en medveten och stark fördelningspolitik
            och en social investeringspolitik med sikte på de stora framtidsfrågorna.
            I stället presenterar regeringen genomgående förslag som minskar
            omfördelningen i olika samhällssystem och förslösar investeringsmöjligheterna.
          </p>
          <head type="h2" xml:id="i-8AA6qJBxNDhsxMvaXEN64f">
            5.4 En bakåtsträvande politik
          </head>
          <p xml:id="i-PrwdLu5eKPxZ65YL81QrP2">
            Regeringens politik tar inte sikte på att göra Sverige till ett
            starkare välfärdssamhälle i en tid av global omvandlig. Det saknas
            krafttag för en nödvändig miljöomställning. Det saknas en strategi
            för hållbar modernisering av industri- och tjänstesektorerna som
            inte bygger på lönekonkurrens. Tvärtom driver regeringen en utbildningspolitik
            som bygger på utsortering och sänkta ambitionsnivåer. Färre ges
            möjlighet till högre utbildning, och en otidsenlig uppdelning
            mellan praktiska och teoretiska kunskaper cementeras fast tidigt
            i utbildningssystemet. Studenters ekonomiska situation har försämrats
            kraftigt sedan 1990-talets början. Den rödgröna majoriteten började
            under slutet av mandatperioden ett arbete med att höja studiemedlen,
            men nuvarande regering har helt negligerat detta behov. En sådan
            politik förstärker den sociala snedrekryteringen och gö r sammantaget
            Sverige sämre rustat att möta framti da behov.
          </p>
          <p xml:id="i-EE1QhC1wE33pupkYCgojDY">
            Behandlingen av de statliga finanserna bygger på en medveten
            föresats att minska den gemensamt kontrollerade och demokratiskt
            påverkbara delen av den samlade ekonomin och därmed överlämna
            alltfler viktiga beslut om framtida vägval till det privata kapitalet.
            Den jättelika utförsäljning av statliga företag som regeringen
            driver fram innebär att vinsterna från svenska folkets gemensamma
            egendom omfördelas till de rikaste och att det från demokratiskt
            inflytande avskärmade, privatkapitalistiska fåtalsägandet stärks.
            Företagen underkastas helt och hållet en kortsiktig marknadslogik
            och kan inte tas i anspråk för att nå viktiga långsiktiga mål.
            Vänsterpartiet avvisar utförsäljningsförslagen och menar i stället
            att de statliga företagen skall utvecklas och fungera som spjutspetsar
            i olika branscher genom att stödja avancerad teknikutveckling
            och möjliggöra forskning och innovationer som leder till produktion.
            Statliga företag levererar också årligen in stora vinster till
            staten, vilka kan användas till välfärden på ett förnuftigt och
            framåtsyftande sätt.
          </p>
          <head type="h2" xml:id="i-XWjJdS1kpvS74F8vJCztZE">
            5.5 En ekologiskt ohållbar politik
          </head>
          <p xml:id="i-RYRrBGuUuDSdgKXy8V4sbK">
            Regeringens insatser på miljöområdet har sedan hösten 2006 främst
            bestått av yrvakna åtgärder som genomförts utan riktiga konsekvensanalyser
            eller med hänsyn till väl etablerad kunskap inom miljöforskning
            och vetenskap. Vi är djupt oroade av att den politik regeringen
            aviserar för området leder åt helt fel håll och inte kan nå flertalet
            av riksdagens 16 miljökvalitetsmål. Vi kan också konstatera att
            regeringen inte alls tagit intryck av Sterns rapport eller IPCC:s
            klimatrapport. Konsekvenserna av regeringens politik hittills
            innebär bland annat ökad vägtrafik med ökade utsläpp av växthusgaser.
            Regeringens minskade anslag till skydd av biologisk mångfald kommer
            att leda till att oersättliga naturvärden och arter för alltid
            kommer att förloras i vårt land. Regeringen har i strid med FN:s
            konvention om biologisk mångfald och EU:s habitatdirektiv öppnat
            för jakt på den utrotningshotade vargstam som lever i Sverige.
            Djurskyddet urholkas genom att Djurskyddsmyndigheten läggs ned
            och Jordbruksverket återtar ansvaret för området trots att utredningar
            pekar på det olämpliga i detta. Därtill värnar regeringen den
            plågsamma och omoderna pälsdjursuppfödningen.
          </p>
          <head type="h2" xml:id="i-KiUx5TEcrdq8nyJbKbvKQt">
            5.6 En osynlig klimatpolitik
          </head>
          <p xml:id="i-KN3pUh49D8BCX4DyUZzBDe">
            Inför valet 2006 prioriterade allianspartierna inte miljö- och
            klimatfrågorna. Detta har blivit oroväckande tydligt i en tid
            då klimatförändringarnas effekter stått i fokus internationellt
            och i Sverige. Det åtgärder som regeringen presenterat har främst
            gått i motsatt riktning regeringen lägger ned det framgångsrika
            svenska klimatinvesteringsprogrammet 2009 och satsar intäkterna
            från trängselskatten i Stockholm på motorvägar i stället för på
            kollektivtrafik. Regeringen vill överlag att mer pengar skall
            gå till vägar och mindre till järnvägar och kollektivtrafik, vilket
            knappast leder till minskade koldioxidutsläpp. Regeringens förslag
            till miljöbilspremie är tveksamt från miljösynpunkt eftersom det
            är en kostsam och ineffektiv åtgärd. Det är bättre att subventionera
            bränslet i stället för bilen.
          </p>
          <head type="h2" xml:id="i-Utqy4HoJhLAqT3zHdBuWzJ">
            5.7 En politik för nedmontering av den svenska modellen
          </head>
          <p xml:id="i-AmBiAasyqkJSs2Yekoizhk">
            Genom en kombination av åtgärder undergrävs effektivt fundamenten
            för den nordiska välfärdsmodellen som, sina begränsningar till
            trots, i internationell jämförelse levererat stora och breda framsteg
            för människors livsvillkor. Arbetsmarknadens funktionssätt förändras
            till arbetstagarnas nackdel genom försämrade möjligheter för fackföreningarna
            att verka och att upprätthålla kollektivavtal. Hårda angrepp mot
            socialförsäkringssystemen aviseras. De svenska socialförsäkringssystemens
            styrka är deras allmängiltighet och höga grad av inkomstbortfallstäckning.
            Genom systemet kan de allra flesta inkomstgruppers behov av trygghet
            tillgodoses, samtidigt som försäkringarna på övergripande samhällelig
            nivå omfördelar resurser till de mest behövande. Systemet är på
            samma gång kostnadseffektivt och socialt robust. När regeringen
            föreslår försämrade ersättningsvillkor och sänkta tak i försäkringarna,
            samtidigt som skattesänkningar kompenserar dem med högst inkomster,
            är det en öppning för att undandra såväl legitimitet som finansiering
            från systemet. Välbeställda skikt uppmuntras till att teckna privata
            försäkringar, medan de som har en utsatt position i samhället
            kommer att få svårt att alls täckas av någon försäkring.
          </p>
          <head type="h2" xml:id="i-LvzvGMxQvuUhWDeS4CwaTg">
            5.8 En politik för växande samhällsklyftor
          </head>
          <p xml:id="i-84DyrxWqv9N43hHZH5pR9D">
            Regeringens politik leder till ökade klyftor när det gäller inkomst,
            förmögenhet och inflytande. Det gäller även regionala skillnader.
            De skatteförslag som presenteras i samband med vårpropositionen
            innebär på ett övertydligt sätt gåvopaket till de rikaste samhällsskikten.
            Redan alltför stora klyftor vidgas därmed ytterligare. Uteblivna
            eller minskade satsningar på tågtrafiken drabbar särskilt områden
            utanför storstäderna. En stor del av de faktiska samhälls­ekonomiska
            kostnaderna för urholkade försäkringssystem kommer att få bäras
            av fattiga kommuner som ofta finns i glesbygden. Fastighetsskatteförslaget
            gynnar tydligt kommuner med en hög andel invånare som bor i dyra
            villor. Dessa kommuner ligger företrädesvis i norra Storstockholmsområdet.
            I praktiken får landsbygdskommuner med många arbetslösa bära en
            extra tung börda för att betala det skattebortfall som uppkommer
            genom denna politik. Regeringen tar nu ytterligare steg mot vidgade
            ekonomiska och regionala klyftor genom förändringar i det kommunalekonomiska
            utjämningssystemet. Vi ser med oro på att utjämningssystemet kan
            bli föremål för fler och större förändringar, som på ett fundamentalt
            sätt kan hota möjligheten att nå nationella välfärdsmål och jämlika
            levnadsvillkor.
          </p>
          <head type="h2" xml:id="i-Jd9Hx4ZcGjyLUGAADmVPvU">
            5.9 En politik som fördjupar utanförskapet
          </head>
          <p xml:id="i-3QEYWjAdu96A3K9Wz5ccLB">
            Trots att Sveriges ekonomi är mycket stark ökar klyftorna och
            orättvisorna. En allt större andel av landets fattiga har utländsk
            bakgrund. Enligt LO ligger medellönen för anställda födda utomlands
            i genomsnitt 2 000 kronor lägre än för anställda födda i Sverige
            7 . Regeringens politik förstärker dessa skillnader. En del blir
            rikare och får mer makt medan andra hålls utanför och förblir
            maktlösa. Detta visar sig genom diskriminering och genom utestängningen
            från arbetsmarknaden av personer med utländsk bakgrund.
          </p>
          <p xml:id="i-RCRxBbNhjKJPJk3wbNycMB">
            Regeringens tal om att bekämpa utanförskapet innebär ett misstänklig­görande
            av personer med utländsk bakgrund. Att denna grupp anses vara
            särskilt bidragsberoende används av regeringen som argument för
            fortsatta systemförändringar. Regeringen tar därmed som utgångspunkt
            för integrationspolitiken att det som krävs är att ställa hårdare
            krav på dem som invandrat.
          </p>
          <p xml:id="i-TNB8K9Jt96iCvCKQX2HXQS">
            Vänsterpartiet är mycket kritiskt till den föreslagna inriktningen
            av integrationspolitiken. En del av de insatser som påbörjades
            under förra mandatperioden får visserligen fortsätta. Det gäller
            satsningen för att öka kvaliteten på sfi, en förlängning av de
            satsningar som påbörjats vad gäller validering och yrkesbedömning
            och medel till hyresgarantier. Detta är självklart välkommet.
          </p>
          <p xml:id="i-SM5fqciATMzQopHv2jP6HX">
            I övrigt saknas emellertid insatser för att stärka möjligheterna
            på arbetsmarknaden för nyanlända och personer med utländsk bakgrund.
            Regeringen avvecklar viktiga arbetsmarknadspolitiska insatser
            och sätter sitt hopp till att jobben skall komma ändå. I stället
            väljer man att satsa på något man kallar för en politik för företagande.
            Man har också dragit in alla insatser som handlar om att bekämpa
            strukturell och annan diskriminering och man har valt att slopa
            stöd för viktig verksamhet i arbetet mot rasism och diskriminering
            i en tid då rasistiska partier växer sig allt starkare.
          </p>
          <p xml:id="i-9LzkGq6ytto8qDXSbYWjED">
            Den inriktning av integrationspolitiken regeringen valt riskerar
            att leda in människor på sidospår, bort från rätten till lika
            villkor på den reguljära arbetsmarknaden. Detta gäller till exempel
            förslaget att upprätta så kallade nystartscentrum, vilka skall
            engagera alternativa aktörer i den arbetsmarknad som riktar sig
            särskilt till personer med utländsk bakgrund. Detsamma gäller
            förslaget om att prioritera satsningar på invandrades företagande
            och de föreslagna instegsjobbens utformning som särskilda invandrarjobb.
          </p>
          <p xml:id="i-E5Q2EQbDVrBa4SXk9Xi1r9">
            Med fler otrygga visstidsanställningar och skattesubventionerade
            hushållsnära tjänster utvecklas en arbetsmarknad särskilt anpassad
            för att nyanlända och andra personer med utländsk bakgrund skall
            pressas in i ett B-lag på arbetsmarknaden med sämre löner och
            arbetsvillkor.
          </p>
          <head type="h1" xml:id="i-9PgKccUqNNgDwvtvR4juNY">
            6 Den offentliga sektorn måste få växa
          </head>
          <p xml:id="i-Vt1hBA2iPBvodytEGpKke9">
            Sverige behöver en ekonomisk politik för att långsiktigt säkra
            och utveckla välfärden. En bärande del av en sådan politik måste
            vara att successivt överföra resurser till gemensamma lösningar
            inom den offentliga sektorn, så att denna kan växa i den mån som
            behövs för att tillgodose behovet av välfärdstjänster av många
            olika slag.
          </p>
          <p xml:id="i-TPdmgEWfqfoj4GtRVaLGbK">
            I motionens kapitel 4 och 5 har vi beskrivit en sammanhängande
            problematik med växande klyftor, ackumulerade privata förmögenheter
            som används på ett långt ifrån samhällsekonomiskt optimalt sätt
            och en bakåtblickande arbetsmarknadspolitik som anpassar sig till
            de växande klyftorna. Detta är ett problemkomplex som återfinns
            i de flesta välfärdsstater och som kommer att fördjupas så länge
            det inte sker ett brott med den i dag förhärskande nyliberalt
            inspirerade ekonomisk-politiska huvudlinjen. Detta är en utgångspunkt
            för Vänsterpartiets ekonomiska politik och borde i långt högre
            utsträckning än i dag vara det i en bredare samhällsdebatt för
            att tydliggöra framtida vägval och utmaningar.
          </p>
          <p xml:id="i-VwVKR9pFryxJgutvAZhkZY">
            I moderna samhällen finns en inneboende tendens till att tjänster
            generellt sett blir allt dyrare relativt industriprodukter. Det
            beror på produktionens karaktär. Rationaliseringar kan och skall
            inte ske på samma sätt inom tjänstesektorn som i industriproduktion.
            Tjänster blir mer arbetsintensiva i relation till varuproduktion.
            Det är därmed naturligt att en växande del av de samlade resurserna
            i ekonomin går till produktion av så kallade humantjänster. Det
            är också just sådana tjänster som efterfrågas i välfärdssamhällen
            när inkomsterna ökar.
          </p>
          <p xml:id="i-8bTeyEGEMkkg91JJv9e1Fj">
            Det borde framstå som självklart att denna utveckling inte i
            sig utgör ett problem. Om exempelvis äldreomsorgstjänster fördyras
            i relation till produktion av tv-apparater är det orimligt att
            framhärda i den större effektiviteten i att konsumera fler tv-apparater
            i stället för att tilldela en större andel av en växande inkomst
            åt äldreomsorgstjänster.
          </p>
          <p xml:id="i-Wr9hKeAUtXDar7L4Pp2wYx">
            Om inte resurserna till den offentliga sektorn som just tillhandahåller
            centrala tjänster i välfärdssamhället i allmänhet, och antalet
            anställda i denna sektor i synnerhet, växer påtvingas en tillbakarullning
            av verksamheter som är viktiga för ett utvecklat och utvecklande
            samhälle. De äldres möjligheter att få stöd till mer än det nödvändigaste
            rationaliseras bort. Skolbibliotek och fritidsledare anses vara
            för mycket av en lyx och försvinner från många skolor. Samlingslokalerna
            blir färre och dyrare i stället för att erbjudas som självklar
            samhällsservice till medborgarna. Exemplen kan mångfaldigas. Vi
            hamnar som samhälle i den besynnerliga situationen att vi anses
            ha blivit alltför rika för att gemensamt ordna konsumtionen av
            sådant som vi behöver och vill ha!
          </p>
          <p xml:id="i-LiS8zWgJ1fh3yihhZejfdr">
            Det är dock just denna situation vi befinner oss i vad den ekonomisk-politiska
            samhällsdebatten beträffar. Det är också dessa utgångspunkter
            som slår igenom i vårpropositionens resonemang om den svenska
            ekonomins utveckling på medellång sikt. Det gäller exempelvis
            synen på den offentliga konsumtionens och produktionens andel
            som antas och planeras att sjunka successivt när det borde vara
            tvärtom.
          </p>
          <p xml:id="i-9aQER5hzHadtNgyy4oBdBZ">
            Det alternativ som lyfts fram till en tillväxt av offentlig sektor
            är att omdisponeringen i mycket högre utsträckning sköts genom
            den enskildes hushållskassa, alltså att fler välfärdstjänster
            helt eller delvis efterfrågas på marknaden. Men det innebär inte
            att tjänsterna i sig blir billigare att producera snarare visar
            erfarenheterna från exempelvis sjukvården det motsatta utan att
            fördelningen blir annorlunda.
          </p>
          <p xml:id="i-8Uu6MT6TDbCnsuCwBUkGY8">
            Vänsterpartiet menar att ett anständigt välfärdssamhälle måste
            fortsätta att förbättra välfärdssektorn och definitivt inte ransonera
            dess tjänster efter plånbokens tjocklek. Därför behövs det betydligt
            fler anställda och mer resurser i offentlig sektor som avdelas
            dit genom statsbudgeten. Till skillnad från de avgiftsfinansierade
            tjänsterna, som kan växa genom ökad marknadsefterfrågan, krävs
            det politiska beslut för att det ekonomiska utrymmet för välfärdstjänster
            skall växa. En sådan nödvändig omfördelning utgör en av grundtankarna
            bakom Vänsterpartiets jobbpaket, som presenteras i avsnitt 8.1.
          </p>
          <p xml:id="i-AXpxyupSbiyuz7GnkMpXR6">
            Förstärkningen av välfärdssektorn behöver gå utöver det nödvändigaste.
            Vi vill sikta på en utveckling där lärartätheten i skolorna är
            högre än den varit förut, där det finns tid för förebyggande arbete
            och inte bara vård i efterhand, och där alla som blir gamla kan
            känna en trygghet i att de kommer att få all hjälp de behöver.
            Ett modernt välfärdssamhälle behöver fler arbetstimmar i biblioteken,
            på fritidsgårdarna, i föreningslivet, i folkbildningen, i kulturverksamheterna
            och i public service-företagen.
          </p>
          <p xml:id="i-LJEntUyTwF6A9hiP3aaSfw">
            Att bygga ut den skattefinansierade välfärden handlar om att
            investera långsiktigt för att stärka produktionsförmågan och höja
            levnadsstandarden. Generellt sett förmår inte privatkapitalet
            att på allvar höja blicken från, i bästa fall, de närmaste årens
            resultatrapporter, vilket resulterar i att många samhällsekonomiskt
            betydelsefulla verksamheter blir eftersatta.
          </p>
          <p xml:id="i-QHfXcGVQvKi2cKkGsC5feV">
            Genom att skattefinansiera välfärdstjänsterna kan de fördelas
            efter behov, så att så få som möjligt underkonsumerar till exempel
            vård eller utbildning. Starka samhällen, där insikten om att alla
            människor på samma gång är ömtåliga och har en väldig potential,
            förutsätter ett heltäckande välfärdssystem där varje människas
            kunskaper och arbetsförmåga bidrar till samhällets välstånd. Avgiftsfinansieringen
            behöver generellt sett minska.
          </p>
          <p xml:id="i-MvmVp3FjCk3USnagAAxvBq">
            Vänsterpartiet ser det alltså som en viktig uppgift för en långsiktigt
            hållbar ekonomisk politik att förändra relationen mellan ökningstakten
            i privat och offentlig produktion och konsumtion så att den bättre
            passar behoven i ett modernt välfärdssamhälle. En sådan omorientering
            kan ske på olika sätt och i praktiken är det nödvändigt med en
            kombination av olika typer av åtgärder och åtaganden.
          </p>
          <p xml:id="i-7Yy92884Mq9i9Yqzx5KU7A">
            Figur 3. Offentlig konsumtion som andel av BNP, 19502005
          </p>
          <p xml:id="i-VaaJHMuBpBRcvd7UwaiRQR">
            Källa: Nationalräkenskaperna (via RUT).
          </p>
          <head type="h2" xml:id="i-BNRDtj4wKKEv1g68gMZUJ7">
            6.1 Skatter
          </head>
          <p xml:id="i-UKv617EZ3BhKFWDKSneCXa">
            I princip alla utvecklade industrinationer har under efterkrigstiden
            kraftigt höjt skatterna. En komplex ekonomi blir mer samhällelig
            till sin karaktär, vilket driver fram krav på en förstärkt fysisk
            och social infrastruktur och större samordning. Samtidigt har
            de arbetande krävt mer av de resurser de tillsammans skapar. När
            denna trend under senare decennier har övergått i stagnerande
            eller sänkta skatter har resultatet blivit en omfördelning till
            de rikare skikten och en pressad situation i välfärdssektorn.
          </p>
          <p xml:id="i-CmWaMQY1rxjwcjLfSZNqAv">
            Om den offentliga sektorns andel 8 av BNP bara skulle tillåtas
            växa till samma nivå som 1981 skulle det i den offentliga sektorn
            ha funnits närmare 250 miljarder kronor mer per år för att anställa
            fler, höja kvinnors löner och investera. Detta bortfall förklaras
            i stor utsträckning av förändrad beskattning. 9
          </p>
          <p xml:id="i-W4N2XTeA9pyZ5F2yYYw2Uk">
            Det är fullt möjligt att ta in något högre skatter. Att vi skulle
            ha nått ett skattetak är något som ofta upprepas som ett mantra,
            men detta är ett historielöst och intellekt­uellt ohederligt påstående.
            Beskattning är nödvändig för de moderna välfärdssamhällenas rationella
            omför­delning av ekonomiska resurser mellan sektorer och individer.
            Beroende på vilken sorts välfärdsmodell man valt har också skatteuttaget
            varierat. En generell välfärdsmodell som den svenska förutsätter
            relativt höga skatter.
          </p>
          <p xml:id="i-RR5RnkqFuWUnnzuMBmjxWr">
            Ett högre skatteuttag innebär inte att utrymmet för privat konsumtion
            generellt sett blir mindre. Under välfärdens uppbyggnadsfas ökade
            såväl skatteintaget som nettoreallönerna successivt. I en växande
            ekonomi är detta förstås fullt möjligt. Det som behövs är en relativ
            omfördelning från den privat kontrollerade sfären till den gemensamt
            styrda. I motionens avsnitt 13.2 redogör vi närmare för Vänsterpartiets
            konkreta skattepolitik.
          </p>
          <head type="h2" xml:id="i-Mste88pwGSDH9kY1W2GVSx">
            6.2 Det gemensamma ägandet
          </head>
          <p xml:id="i-8kazy2MZqhrRoqMDZTSiw2">
            Det gemensamma ägandet kan ses som alternativ eller komplement
            till omfördelning via skatter. Beskattningen blir nödvändig för
            att ekonomins uppdelning mellan varu- och tjänsteproduktion i
            hög utsträckning sammanfaller med uppdelningen mellan privat och
            offentligt. Som vi påpekat ovan är den borgerliga strategin för
            att möta denna situation, att överföra mer av de tjänster som
            i dag utförs inom den gemensamma sektorn till den privata. Det
            innebär kraftigt försämrade möjligheter till allmän tillgång till
            dessa tjänster. På motsvarande sätt kan man säga att behovet av
            växande resurser till välfärdstjänster i gemensam regi pockar
            på ett förstärkt gemensamt ägande i andra verksamheter, varifrån
            marknadsvinsterna i högre utsträckning kan överföras till de välfärdstjänster
            som passar särskilt illa för marknadsutsättning. Detta är givetvis
            en diametralt motsatt politik till den utarmningsstrategi som
            regeringen i dag följer med aviserade massiva utförsäljningar
            av inkomstbringande statligt ägande. Regeringen har även aviserat
            10 kommande lagstiftning som skall försvåra för kommuner att bedriva
            olika typer av verksamheter och därmed marknadsutsätta ännu större
            delar av det som brett betraktat är välfärdssektorn. Vi anser,
            bland annat mot bakgrund av det ovan anförda, att det i stället
            är naturligt att det offentliga ägandet ökar i omfattning och
            bredd.
          </p>
          <head type="h1" xml:id="i-WriVXREjtqxtkhBTQRjexp">
            7 En social bostadspolitik
          </head>
          <p xml:id="i-X8pC9Vb2pNPrmFxhUe4f3R">
            En god bostad till en rimlig kostnad är en grundläggande social
            rättighet och fundamentalt för ett välfärdssamhälle. Redan på
            1940-talet beslutade den svenska riksdagen att bostadsförsörjningen
            skulle påverkas genom politiska beslut. Fram till i dag har detta
            beslut inneburit att vi haft en relativt hög standard och liten
            trångboddhet i Sverige. Grupper som haft det svårt att hävda sig
            på bostadsmarknaden har historiskt sett fått ett starkt stöd och
            underhållsåtgärder som förhindrat förfall och kapitalförstörelse
            i fastighetsbeståndet har prioriterats. När bostadsbristen var
            som störst i mitten av 1900-talet visade staten sin handlingskraft
            genom att bygga en miljon bostäder på tio år. Balans på bostadsmarknaden
            uppkom och den generella boendestandarden höjdes avsevärt. Den
            statliga bostadspolitiken påverkar alltså utan tvekan bostadsmarknaden
            och människors möjligheter att välja boende.
          </p>
          <p xml:id="i-3mfsa3ZEmRGZCW8xPCyGHr">
            Figur 4. Bostadsinvesteringar som andel av BNP, 19802005
          </p>
          <p xml:id="i-5dAy3pu9ypMpSf8HqwNDWU">
            Källa: Nationalräkenskaperna (via RUT).
          </p>
          <p xml:id="i-UfuX83EAkcfRPoH5LTN1VN">
            Lågkonjunkturen under 1990-talet ledde till kraftiga neddragningar
            av stödet till bostadsproduktionen och politiken riktade alltmer
            in sig på helt marknadsbaserade lösningar. Det minskade statliga
            engagemanget har haft negativ inverkan på nyproduktionen av bostäder,
            på underhållet av det redan byggda och på den sociala bostadspolitiken.
          </p>
          <p xml:id="i-GGaf5wJrQS89iuMpyPycSP">
            Den nuvarande regeringen har försämrat förutsättningarna ytterligare.
            Dagens bostadspolitik saknar alla sociala ambitioner. Man har
            inga lösningar för hur samhället skall klara en nyproduktion av
            hyresrätter på en acceptabel nivå och inte heller hur en tillfredsställande
            omfattning av underhåll och ombyggnation i det redan byggda skall
            tryggas. Bristen på politiska ambitioner inom området drabbar
            alla som inte har mycket goda ekonomiska förutsättningar.
          </p>
          <p xml:id="i-JSuEiNXHXT7ihbE1HkGM4S">
            Regeringen har avskaffat de produktionsstöd som fanns för nyproduktion
            av hyresrätter, man har valt att avtrappa räntebidraget utan att
            föreslå något nytt bostadsfinansieringssystem och samtidigt för
            man en aggressiv kamp för utförsäljningar av allmännyttiga bostadsföretag.
            Åtgärderna har redan hunnit påverka hyresmarknaden negativt, vad
            gäller både tillbakadragandet av tidigare planerade nybyggnationer
            och planerade renoveringar av hyresrätter. Det blir allt tydligare
            hur möjligheterna minskar för dem med lägst inkomster att finna
            en god bostad till rimlig hyra. Tvärtom riskerar boende i hyreslägenheter
            nu att få kraftigt höjda hyror. Situationen för ungdomar och andra
            som inte har kapital eller önskan att efterfråga bostäder utanför
            hyresmarknaden blir alltmer ohållbar.
          </p>
          <p xml:id="i-JLKNQNQLtyPmA9pxYXavYT">
            Mer än hälften av Sveriges befolkning bor i dag i en kommun med
            bostadsbrist, och främst är det hyresbostäder som saknas. Samtidigt
            står vi inför enorma renoveringsbehov i det befintliga beståndet.
            Av dagens låga investeringar i ny- och ombyggnad följer att förslitningarna
            till sist överstiger investeringarna, vilket ger ett sjunkande
            realkapital (bostadens värde). Om inte bostadsstandarden skall
            sjunka ytterligare och trångboddheten på sikt skall öka måste
            det produceras fler nya bostäder, och tre gånger så många hyresrätter
            som i dag måste renoveras årligen. Annars hotar en hämmad ekonomisk
            tillväxt, liksom ökad segregation och minskad rörlighet på bostads-
            och arbetsmarknaden.
          </p>
          <p xml:id="i-BuYRMUydtcaVKGv62AqDwh">
            En bostadspolitik som helt nedmonterat produktionsstödet och
            samtidigt lägger om konsumtionsstödet i en riktning som ytterligare
            kommer att drabba dem med lägst inkomster kommer aldrig att bidra
            till en mångfasetterad och rättvis bostadsmarknad. Segregation
            och utanförskap är det enda resultat som uppnås med dagens politik.
          </p>
          <p xml:id="i-ACtVu8ETWJdExoCN5jCYvt">
            Vänsterpartiet anser att bostadspolitiken skall bygga på ett
            statligt ansvar för ekonomiska och juridiska styrmedel och ett
            kommunalt ansvar för bostadsförsörjning och fysisk utveckling
            av bostäderna och deras närmiljöer. Staten har stora möjligheter
            att bidra till ökad ny- och ombyggnad, lägre boendekostnader och
            ökad kvalitet i boendet. På staten vilar även ett stort ansvar
            för lagstiftningen kring allas rätt till en god bostad, planering,
            ägande, allmännytta och den enskildes rätt till inflytande. Bostadspolitiken
            skall inte isoleras från andra politiska områden. Exempelvis finns
            det stora miljö- och energikonsekvenser av bostadsbyggandet, vilka
            är genuina samhällsangelägenheter. Bostaden är en trygghet och
            den oftast enskilt största utgiftsposten för hushållen. Det fulla
            ansvaret för denna kan aldrig fullt ut överlåtas på den fria marknaden.
          </p>
          <p xml:id="i-3F4doAx4WXz192o8TN5VFW">
            Vi föreslår att en ny långsiktigt hållbar bostadspolitik med
            början den 1 januari 2008 införs. Det övergripande målet är att
            det skall tillkomma minst 40 000 lägenheter per år de närmaste
            tio åren, av vilka hälften skall vara hy resrätter. Under samma
            period bör antalet renoveringar tredubblas.
          </p>
          <p xml:id="i-E2WFy4heHNZSY7zX3Z4LqJ">
            Grunden i förslaget är införandet av en statlig bostadsfond med
            medel som utgår till fastighetsägare i form av investeringsbidrag
            för ny- och ombyggnation av hyresrätter. Stöden skall innehålla
            krav på tak för produktionskostnaden samt rimliga hyror som förhandlats
            fram i förväg. Vid nybyggnad och ombyggnad av bostadshus skall
            bästa miljöteknik användas för energiomställning och energieffektivitet
            i boendet. Detta skall också vara ett krav för att få ta del av
            Vänsterpartiets förslag till bostadsfinansiering:
          </p>
          <list style="ul">
            <item xml:id="i-Aqb7rbRAnqe3qr7LxiohE7">
              100 miljarder kronor (10 miljarder per år) avsätts i en bostadsfond
              i tio år framåt.
            </item>
            <item xml:id="i-P95bxLG7RA1jBBeTBcNxHy">
              Fonden finansieras med medel från Riksgälden och hanteras därmed
              utanför statsbudgeten.
            </item>
            <item xml:id="i-Hurb89NGcpvfSesw8cQjFv">
              Staten betalar fondens amorterings- och räntekostnader under
              30 år via exempelvis Statens bostadskreditnämnd (BKN).
            </item>
          </list>
          <p xml:id="i-HhUkNCLwQvrnq61jq3SFUj">
            Detta innebär alltså en rejäl samhällsinvestering. Vi menar att
            den är nödvändig. Bostadssituationen är för många grupper akut,
            samtidigt som de långsiktiga behoven också är stora. Det är oansvarigt
            att i det läget inte ta stora och verksamma grepp för att förändra
            situationen. Den investeringslösning som Vänsterpartiet skisserar
            här utgår från denna insikt och möjliggör, förutom uppnående av
            det övergripande volymmålet på 40 000 lägenheter per år, också
            en reell möjlighet att förverkliga eftersatta sociala ambitioner
            med bostadspolitiken.
          </p>
          <p xml:id="i-M9nZYkzjjtmPD4YPhRJbFn">
            Nedan presenteras ett räkneexempel för investeringskostnaderna.
            Den bygger på en räntesats på fyra procent. Den aktuella räntesatsen
            för en 10-årig obligation låg i april strax under detta. Kostnaderna
            för satsningen blir som högst efter tio år. I vårt exempel uppgår
            de då till 5,27 miljarder kronor. Med en ränta på tre procent
            skulle denna siffra bli 4,48 miljarder kronor och med fem procents
            ränta 6,07 miljarder. Mot dessa kostnader skall ställas de sociala
            vinster som följer av minskad ekonomisk stress och minskad segregation,
            men också de svårberäknade men uppenbara samhällsekonomiska vinsterna
            av att öka den geografiska rörligheten och åtgärda trängseleffekterna
            i storstäder och på universitetsorter.
          </p>
          <p xml:id="i-HSL2pAub8ZNdJQV2zMAiRB">
            Tabell 1. Boinstitutets/BKN:s kostnader per år, 4 procents ränta,
            miljarder kronor
          </p>
          <table>
            <row xml:id="i-EziTtwRnGmrABYFvm9WRi9">
              <cell>
                År
              </cell>
              <cell>
                Brutto-upplåning
              </cell>
              <cell>
                Amortering
              </cell>
              <cell>
                Netto- skuld
              </cell>
              <cell>
                Räntekostnad, 4 %
              </cell>
              <cell>
                Boinst. kostnad
              </cell>
              <cell>
                Buget- undersk.
              </cell>
              <cell>
                Ack. stats-skuld
              </cell>
            </row>
            <row xml:id="i-5g8awnZHBTMfd6qKPAKbft">
              <cell>
                2008
              </cell>
              <cell>
                10,00
              </cell>
              <cell>
                0
              </cell>
              <cell>
                10
              </cell>
              <cell>
                0
              </cell>
              <cell>
                0,00
              </cell>
              <cell>
                -10,00
              </cell>
              <cell>
                10,00
              </cell>
            </row>
            <row xml:id="i-6oMWyjtwpQmRNCRmHfE3Ai">
              <cell>
                2009
              </cell>
              <cell>
                10,00
              </cell>
              <cell>
                0,33
              </cell>
              <cell>
                19,67
              </cell>
              <cell>
                0,40
              </cell>
              <cell>
                0,73
              </cell>
              <cell>
                -10,40
              </cell>
              <cell>
                20,40
              </cell>
            </row>
            <row xml:id="i-XxHL7cPvF2T3PCD8HKEK8f">
              <cell>
                2010
              </cell>
              <cell>
                10,00
              </cell>
              <cell>
                0,66
              </cell>
              <cell>
                29,01
              </cell>
              <cell>
                0,79
              </cell>
              <cell>
                1,44
              </cell>
              <cell>
                -10,84
              </cell>
              <cell>
                31,24
              </cell>
            </row>
            <row xml:id="i-wwNMPGRqgCcPNKDQ5f8sh">
              <cell>
                2011
              </cell>
              <cell>
                10,00
              </cell>
              <cell>
                0,97
              </cell>
              <cell>
                38,04
              </cell>
              <cell>
                1,16
              </cell>
              <cell>
                2,13
              </cell>
              <cell>
                -11,27
              </cell>
              <cell>
                42,51
              </cell>
            </row>
            <row xml:id="i-TzZ77pys7ndkk2amKKYKGE">
              <cell>
                2012
              </cell>
              <cell>
                10,00
              </cell>
              <cell>
                1,26
              </cell>
              <cell>
                46,79
              </cell>
              <cell>
                1,52
              </cell>
              <cell>
                2,78
              </cell>
              <cell>
                -11,68
              </cell>
              <cell>
                54,20
              </cell>
            </row>
            <row xml:id="i-7yLG3KnfXWijBuRuuXD4mE">
              <cell>
                2013
              </cell>
              <cell>
                10,00
              </cell>
              <cell>
                1,52
              </cell>
              <cell>
                55,27
              </cell>
              <cell>
                1,87
              </cell>
              <cell>
                3,39
              </cell>
              <cell>
                -12,08
              </cell>
              <cell>
                66,28
              </cell>
            </row>
            <row xml:id="i-PUzVY1uQqX3nvCbtuE33NH">
              <cell>
                2014
              </cell>
              <cell>
                10,00
              </cell>
              <cell>
                1,73
              </cell>
              <cell>
                63,54
              </cell>
              <cell>
                2,21
              </cell>
              <cell>
                3,95
              </cell>
              <cell>
                -12,47
              </cell>
              <cell>
                78,75
              </cell>
            </row>
            <row xml:id="i-UCfAZQ7T3X4fZ6K1d3VBgB">
              <cell>
                2015
              </cell>
              <cell>
                10,00
              </cell>
              <cell>
                1,91
              </cell>
              <cell>
                71,63
              </cell>
              <cell>
                2,54
              </cell>
              <cell>
                4,45
              </cell>
              <cell>
                -12,84
              </cell>
              <cell>
                91,60
              </cell>
            </row>
            <row xml:id="i-QhJrTLN7RusHWssEYWacnZ">
              <cell>
                2016
              </cell>
              <cell>
                10,00
              </cell>
              <cell>
                2,03
              </cell>
              <cell>
                79,60
              </cell>
              <cell>
                2,87
              </cell>
              <cell>
                4,89
              </cell>
              <cell>
                -13,21
              </cell>
              <cell>
                104,80
              </cell>
            </row>
            <row xml:id="i-HQEvM6jCapULErWpjFALoR">
              <cell>
                2017
              </cell>
              <cell>
                10,00
              </cell>
              <cell>
                2,09
              </cell>
              <cell>
                87,51
              </cell>
              <cell>
                3,18
              </cell>
              <cell>
                5,27
              </cell>
              <cell>
                -13,56
              </cell>
              <cell>
                118,37
              </cell>
            </row>
          </table>
          <head type="h1" xml:id="i-6y7ZXN6QarP3XYxtgL3B8K">
            8 Trygga jobb för välfärd, jämställdhet och hållbar tillväxt
          </head>
          <p xml:id="i-Dj8ajNvgKqBA5ULxdpXgC4">
            Full sysselsättning är det överordnade målet med Vänsterpartiets
            ekonomiska politik. Villkoren på arbetsmarknaden skall präglas
            av trygghet och goda möjligheter till inflytande och utveckling
            i arbetet. Sveriges konkurrenskraft och välfärd skall säkras genom
            hög generell utbildningsnivå, god omställningsförmåga och kloka
            investeringar. Vår budget innehåller en rad offensiva reformförslag
            som leder till fler hållbara och välståndsskapande jobb inom de
            offentliga välfärdsverksamheterna, i miljö- och energisektorn
            samt i byggsektorn.
          </p>
          <head type="h2" xml:id="i-81UJiaWHUmF1zpRmwtC1gd">
            8.1 Jobbsatsning för ökad välfärd
          </head>
          <p xml:id="i-7Qi2fEbwiuf9eeZWmcTirM">
            Vårt enskilt största förslag som presenterades i budgetmotionen
            för 2007 är en särskild jobbsatsning som utformas som ett riktat
            sysselsättningsstöd med full kompensation till kommuner och landsting.
            Satsningen kvarstår men flyttas fram i tid. Vi visar på en finansiering
            av satsningen under hela den treårsperiod som överblickas i budgeten.
            Volymerna är växande över denna tid. Vi bedömer att 40 000 personer
            kan anställas i kommuner och landsting redan under 2008. För att
            behoven i den offentliga verksamheten bättre skall kunna täckas
            och kvaliteten förbättras behövs betydliga ytterligare satsningar,
            och vi tillför därför medel för ytterligare 50 000 respektive
            60 000 anställda kommande år. Kostnaderna för stödet beräknas
            alltså på den totala, växande volymen.
          </p>
          <p xml:id="i-95kQaTMaVKVRgKYmWSdAcc">
            De budgeterade kostnaderna för minskade behov av a-kassa baseras
            på en utväxlingsfaktor på 0,5. Vi räknar alltså med att antalet
            personer som är i behov av utbetalningar från arbetslöshetsförsäkringen
            minskar med 20 000, när 40 000 nya arbetstillfällen bereds. Givetvis
            är det många som genom jobbsatsningen kommer att komma in på arbetsmarknaden
            från annan sysselsättning, exempelvis studier. Den som rör sig
            till en ny, offentlig anställning från en position på den reguljära
            arbetsmarknaden bidrar till en omsättning.
          </p>
          <p xml:id="i-R83JHUGcp7842xJ4PUL3iC">
            Vi redovisar här de volymer som vår satsning baseras på och de
            beräknade effekterna på statens finanser: 11
          </p>
          <p xml:id="i-ETrAk4iJv4PDJoiT31Mbhm">
            Tabell 2. Vänsterpartiets särskilda jobbsatsning, kostnader i
            miljarder kronor
          </p>
          <table>
            <row xml:id="i-RFYrKuhf1Pawdyxf9UxR9z">
              <cell>
                2008
              </cell>
              <cell>
                2009
              </cell>
              <cell>
                2010
              </cell>
            </row>
            <row xml:id="i-AgtkciRzVtXxkmMFrWg7wM">
              <cell>
                Beräknad volym
              </cell>
              <cell>
                40 000
              </cell>
              <cell>
                90 000
              </cell>
              <cell>
                150 000
              </cell>
            </row>
            <row xml:id="i-E7D14unwwqNcvdGQjmbwiC">
              <cell>
                varav från öppen arbetslöshet
              </cell>
              <cell>
                20 000
              </cell>
              <cell>
                45 000
              </cell>
              <cell>
                75 000
              </cell>
            </row>
            <row xml:id="i-H7hSKgh7KDYEkLaCRwWwzR">
              <cell>
                Kostnad total lönesumma
              </cell>
              <cell>
                15,1
              </cell>
              <cell>
                35,3
              </cell>
              <cell>
                61,2
              </cell>
            </row>
            <row xml:id="i-DQYUkLZa7BkgxSuxpUqyjG">
              <cell>
                Beräknade kommunala skatteintäkter
              </cell>
              <cell>
                2,1
              </cell>
              <cell>
                4,9
              </cell>
              <cell>
                8,7
              </cell>
            </row>
            <row xml:id="i-SUixafW7AMraumpkrwAZoF">
              <cell>
                (1)
              </cell>
              <cell>
                Lämnad skattekredit
              </cell>
              <cell>
                -13,0
              </cell>
              <cell>
                -30,4
              </cell>
              <cell>
                -52,6
              </cell>
            </row>
            <row xml:id="i-294ftiabc8B69iBADiDaau">
              <cell>
                (2)
              </cell>
              <cell>
                Ökade intäkter från arbetsgivaravgifter, m.m. 12
              </cell>
              <cell>
                3,0
              </cell>
              <cell>
                7,1
              </cell>
              <cell>
                12,3
              </cell>
            </row>
            <row xml:id="i-6epAGTeaKFUgMUE5bLSshg">
              <cell>
                (3)
              </cell>
              <cell>
                Minskade kostnader för betalningar från arbetslöshetsförsäkringen
              </cell>
              <cell>
                3,6
              </cell>
              <cell>
                8,2
              </cell>
              <cell>
                13,6
              </cell>
            </row>
            <row xml:id="i-3KD9nN6kaG3B8qa5mJ3zoW">
              <cell>
                Nettoeffekt på det offentliga sparandet
              </cell>
              <cell>
                -6,4
              </cell>
              <cell>
                -15,2
              </cell>
              <cell>
                -26,6
              </cell>
            </row>
          </table>
          <p xml:id="i-66pxqUcEvCenQJ9WmaS2nX">
            I ovanstående uppställning budgeteras alltså (1) som en skattekostnad
            på budgetens intäktsida, medan (2) innebär en förstärkning av
            de beräknade intäkterna. De minskade kostnaderna för utbetalningar
            från arbetslöshetsför säkringen beräknas som ovan anförts på hälften
            av jobbsatsningens volym. Siffrorna i rad (3) minskar alltså de
            beräknade kostnaderna på utgiftsområde 13.
          </p>
          <head type="h2" xml:id="i-Cz7hb47xqcCachyaspbCbj">
            8.2 Jämställd arbetsmarknad
          </head>
          <p xml:id="i-BivdSU8Z6pCSuY7MaGTLuN">
            Vänsterpartiets politik syftar till att bryta med könsdiskriminerande
            strukturer i arbetslivet och skapa förutsättningar för både kvinnor
            och män att förvärvsarbeta och vara föräldrar på lika villkor.
          </p>
          <p xml:id="i-99FvVoPszATR1Y38wDgdxh">
            Vi bibehåller vår satsning på ett löneutjämningssystem för kommunsektorn
            som presenterades i budgetmotionen för 2007. Vi avsätter 10 miljarder
            kronor under en fyraårsperiod för att inrätta en modell med viktade
            statsbidrag som ekonomiskt stimulerar offentliga arbetsgivare
            som har framgång i att systematiskt reducera osakliga löneskillnader
            mellan könen. Vi avsätter 2 miljarder kronor 2008 och 2009 samt
            3 miljarder kronor 2010 och 2011. Fördelningen av statsbidraget
            skall baseras på ett jämställdhetsindex som omfattar hela kommunsektorn.
          </p>
          <p xml:id="i-FQ58DWnNwCc7TpGVReFyo1">
            Deltidsarbete är en avgörande orsak till att kvinnor har lägre
            inkomster, sämre löneutveckling och sämre arbetsvillkor. Vi vill
            lagstifta om rätt till heltid, med deltid som en möjlighet, för
            att ge kvinnor samma möjligheter i arbetslivet som män.
          </p>
          <p xml:id="i-RzTHrKg54nZT6J7PMTTaPZ">
            Vänsterpartiet menar att en individualisering av föräldraförsäkringen
            är den konkreta reform som mest handgripligt skulle kunna rucka
            inte bara på det ojämlika uttaget av föräldraledigheten utan även
            på de könsorättvisor som finns på arbetsmarknaden. Vänsterpartiet
            satsar därför 900 miljoner kronor från 2008 på att individualisera
            föräldraförsäkringen.
          </p>
          <p xml:id="i-J2isskGtBQnJSkSsYwy8Mi">
            Vänsterpartiet avser att återkomma med förslag på lagstiftning
            och organisation på diskrimineringsområdet med anledning av Diskrimineringskommitténs
            förslag. Oavsett framtida organisering av den verksamhet JämO
            bedriver anser vi att insatserna mot könsdiskriminering i arbetslivet
            är en högt prioriterad fråga, och att mer resurser bör avsättas
            för det arbetet.
          </p>
          <head type="h2" xml:id="i-6JTq3xunE2vcQrk6zu9fzK">
            8.3 Demokrati och trygghet i arbetslivet
          </head>
          <p xml:id="i-6C2CuEqhQuopm3Dq4n5E2K">
            Vi värnar om kollektivavtalsmodellen och de fackliga organisationernas
            möjligheter att företräda löntagarna i arbetslivet. Vi återställer
            den av regeringen slopade avdragsrätten för medlemskap i facket.
            Vi vill öka de anställdas trygghet och inflytande i arbetslivet
            och förstärka anställningsskyddet på flera punkter.
          </p>
          <p xml:id="i-BxTC8ExaZdBnpLsmWqTRji">
            Vi ser särskilt allvarligt på den urholkning av anställningstryggheten
            som de allt vanligare visstidsanställningarna utgör, och som regeringen
            vill göra än värre med sitt förslag om utökad rätt till tidsbegränsade
            anställningar. Vi vill begränsa de otrygga anställningarna genom
            att införa en allmän visstidsanställning som efter sammanlagt
            12 månaders anställning inom en femårsperiod övergår till tillsvidareanställning
            och vikariat som efter sammanlagt 24 månaders anställning under
            en femårsperiod övergår till tillsvidareanställning.
          </p>
          <head type="h2" xml:id="i-DoYvksFthh8s6PSJzTK2GA">
            8.4 Aktiv arbetsmarknadspolitik
          </head>
          <p xml:id="i-XaBmfe2dKMpdQPjEYHFSGv">
            Arbetsmarknadspolitikens roll är att underlätta strukturomvandling
            i arbets- och näringsliv, förbättra matchningen på arbetsmarknaden
            och minska avståndet till jobb för dem som står långt bort från
            arbetsmarknaden.
          </p>
          <p xml:id="i-6hrRK6a54BPrsdMAV9NK5U">
            Vi menar att arbetsmarknadsläget motiverar intensifierade satsningar
            på arbetsmarknadsutbildning och riktade anställningsstöd till
            dem som har särskilda svårigheter att hitta arbete. Arbetsmarknadsutbildningen
            bör uppgå till 15 000 månadsplatser och utbildningen bör utgå
            från det som är arbetsmarknadspolitiskt motiverat.
          </p>
          <p xml:id="i-TgVh26fZ3jMWdZaTt1o8F8">
            Även med högre sysselsättningsgrad kommer det att behövas särskilda
            insatser för långtidsarbetslösa. Vi avser därför att behålla plusjobben,
            anställningsstöden och utbildningsvikariaten som skattekrediteringar
            på inkomstsidan. Vi vill också återinföra programmet Gröna jobb
            för långtidsarbetslösa och utöka antalet platser till 6 000, av
            vilka en tredjedel skall reserveras för unga långtidsarbetslösa.
            Vi vill utöka arbetsförmedlingens samarbetspartner till att förutom
            Skogsstyrelsen också omfatta Fiskeriverket och Naturvårdsverket.
          </p>
          <p xml:id="i-W8k6qK1duX3aHUZoTS4MbY">
            Funktionshindrade och personer med nedsatt arbetskapacitet skall
            beredas goda möjligheter att delta i arbetslivet genom lönebidrag
            och Samhall.
          </p>
          <p xml:id="i-QeJqMWaoNXzfYq4ZBWVEJQ">
            Invandrades alltför höga arbetslöshetstal måste bemötas med både
            insatser mot diskriminering och riktade åtgärder för att stärka
            invandrades möjligheter att delta i arbetslivet på lika villkor.
            Bland annat vill vi satsa på förbättrad sfi-undervisning som kan
            kombineras med anställningsstöd och bättre möjligheter att få
            yrkeskunskaper och examina översatta och värderade.
          </p>
          <p xml:id="i-XkrhL6YWHBhZEyVTF7cyYe">
            Kulturarbetarna är en speciellt utsatt grupp som drabbats av
            förändringarna i a-kassan mer än många andra. För att skapa större
            trygghet på deras arbetsmarknad har tidigare inrättats allianser
            inom olika områden, vilka ger kulturarbetare ekonomiskt stöd mellan
            uppdragen. Teateralliansen och Dansalliansen är redan igångsatta.
            Musikeralliansen är under upprättande. Vi vill gå vidare och även
            inrätta en bildkonstnärsallians.
          </p>
          <p xml:id="i-GNtb4rg88T2YGbGASURE3U">
            Arbetsmarknadsverket behöver rejäla resurstillskott för att kunna
            erbjuda bättre service till såväl arbetssökande som arbetsgivare.
            Om den förestående omorganisationen av AMV skall ha förutsättningar
            att leda till förbättringar i arbetsförmedlingens arbete krävs
            ytterligare extra anslag till myndigheten.
          </p>
          <head type="h2" xml:id="i-bEDEMAN7G43fvdg6yp2SF">
            8.5 A-kassa för trygghet i förändring
          </head>
          <p xml:id="i-QjavdzevemDHjF9tGeaVtp">
            En solidariskt skattefinansierad arbetslöshetsförsäkring som
            ger löntagarna inkomsttrygghet vid arbetslöshet är en central
            del i den gemensamma välfärden och för en väl fungerande arbetsmarknad.
            Vi avser att återställa regeringens samtliga försämringar av a-kassan.
            För att återupprätta legitimiteten i arbetslöshetsförsäkringen
            vill vi också höja den högsta dagpenningen i arbetslöshetsförsäkringen
            och aktivitetsstödet den 1 januari 2008 från 680 till 880 kronor
            per dag de första 100 dagarna, därefter till 830 kronor per dag.
            Från den 1 januari 2009 höjs grundbeloppet från dagens 320 till
            420 kronor per dag. Ersättningsnivån i aktivitetsstödet höjs på
            motsvarande sätt.
          </p>
          <head type="h2" xml:id="i-TCDGpmTSih3o1yBH3aNZ26">
            8.6 Arbetsmiljö och arbetslivsforskning
          </head>
          <p xml:id="i-2pqLJisQqKMvDRdVDDaLwq">
            Förebyggande arbetsmiljöarbete för att motverka ohälsa och olycksfall
            i arbetslivet är centralt. Arbetsmiljöfrågor är dessutom i hög
            grad jämställdhetsfrågor, eftersom de arbetsplatser och yrken
            som är kvinnodominerade genererar mer arbetsrelaterad ohälsa.
            Vänsterpartiet vill stärka och utveckla arbetsmiljöarbetet och
            ge Arbetsmiljöverket och skyddsombuden mer resurser och bättre
            verktyg i deras arbete. Vi anser också att en nollvision för dödsfall
            i arbetslivet bör uppställas.
          </p>
          <p xml:id="i-95UEhPM57xkxVhS3iwcb9r">
            Vänsterpartiet avvisade regeringens omotiverade nedläggning av
            Arbetslivsinstitutet (ALI) i budgetpropositionen för 2007. Nedläggningen
            innebär en förskingring av kunskaper och en viktig informationskälla
            för såväl arbetsmarknadens parter som myndigheter och beslutsfattare.
            Vänsterpartiet anser att de resurser som ALI förfogat över även
            i framtiden bör avsättas till arbetslivsforskning och informationsinsatser
            om forskningsfältet. Vi avser att återkomma med konkreta förslag
            på hur denna verksamhet skall organiseras i höstbudgetmotionen.
          </p>
          <head type="h1" xml:id="i-5F4B5eb6nQXeArR59eQ2i3">
            9 Klimatpolitik
          </head>
          <p xml:id="i-HHB7htbdRZZfSej9iGwZp3">
            Temperaturen på jorden blir högre. Den snabba temperaturökningen
            innebär stora påfrestningar på ekosystemen. Att minska utsläppen
            av växthusgaser är i dag den största utmaningen mänskligheten
            har ställts inför. Vi har ännu möjlighet att påverka hur stora
            effekterna av klimatförändringarna blir och hur snabbt de kommer.
          </p>
          <p xml:id="i-TzNwGLHGe5DjrZi1vtYShx">
            Utifrån nya forskningsrapporter som presenterats av FN anser
            Vänsterpartiet att Sverige och EU till år 2020 måste minska utsläppen
            med minst 35 procent jämfört med 1990 års nivå. Det är en viktig
            signal att Sverige, som är ett av de länder som står för de största
            utsläppen per person, tar ansvar och visar att det är möjligt
            att minska utsläppen utan försämrad levnadsstandard. För att uppnå
            klimatmålet behövs många olika åtgärder.
          </p>
          <head type="h2" xml:id="i-K8VLaSLCiKqqHaNAwe8GA4">
            9.1 Klimatinvesteringar
          </head>
          <p xml:id="i-TMBMrkyHzsaCmn7Hiu1b8B">
            Sternrapporten, Stern Review The Economics of Climate Change
            2006 , pekar på att det för att stabilisera den internationella
            nivån av växthusgaser på 500550 ppm koldioxidekvivalenter krävs
            åtgärder motsvarande cirka 1 procent av den globala bruttonationalprodukten
            (BNP). Vänsterpartiet anser att det är rimligt att Sverige som
            ett rikt land strävar mot att 1 procent av vår nationella BNP
            avsätts som en klimatförsäkring för framtiden. Vi föreslår i den
            här motionen flera omfattande åtgärder som leder mot detta mål.
            Vi avser att återkomma med ett förslag i höstbudgeten med närmare
            beskrivning av vad Vänsterpartiet anser skall ingå i sådana klimatåtgärder.
          </p>
          <p xml:id="i-FxF8qPGN1jReRCW9BoMsg3">
            Vänsterpartiet är initiativtagare till klimatinvesteringsprogrammet
            (Klimp) som infördes 2003. Programmet innebär att kommuner och
            andra lokala aktörer kan få bidrag till långsiktiga investeringar
            som minskar växthuseffekten. Enligt Naturvårdsverket beräknas
            de åtgärder som beviljats bidrag under 20032006 minska utsläppen
            med 567 000 ton per år. Erfarenheterna har hittills varit mycket
            goda och vi motsätter oss regeringens förslag att fasa ut detta
            stöd till 2009. Vi fortsätter vår satsning för att stödja kommunernas
            framgångsrika klimatarbete genom att garantera Klimp ett årligt
            anslag på 700 miljoner kronor.
          </p>
          <p xml:id="i-69YQyw6qrKReP3GpUes9Cg">
            Klimatförändringarna har stor inverkan på ekosystemet. Det är
            viktigt att förstärka kunskapen om vad dessa klimatförändringar
            innebär för svenska förhållanden för att om möjligt kunna förhindra
            att arter helt försvinner. Vi avsätter därför mer resurser till
            klimatforskning inom Forskningsrådet för areella näringar och
            samhällsbyggande (Formas).
          </p>
          <head type="h2" xml:id="i-7XtAp5cgxLprjEXvDRNaGS">
            9.2 Energiinvesteringar
          </head>
          <p xml:id="i-97WbrDQctHU62xgozhQL5x">
            Vi är inne i en avgörande strukturomvandlingsprocess, från ett
            olje- och kolbaserat energisamhälle till ett samhälle som tar
            sin energi från sol, vind, vatten och skog, från ett samhälle
            som skapar miljöproblem till ett samhälle som är miljömässigt
            hållbart, från en industriell struktur till en globaliserad marknad
            för arbete, produkter och tjänster. För att föra vidare det svenska
            välfärdssamhället till nästa generation krävs att det redan i
            dag påbörjas stora långsiktiga investeringar.
          </p>
          <p xml:id="i-9xKf1Qq9T1GehFNCECKTJZ">
            Vänsterpartiets ambition är att under hösten 2007 utveckla handlingsplanen
            för energiomställning en handlingsplan som visar att vi både kan
            avveckla kärnkraften och trygga elförsörjningen och klara högt
            ställda klimatmål. Vänsterpartiet har tidigare visat på hur antalet
            arbetstillfällen kan öka genom ett utvecklat miljö- och energiarbete.
            Det är en handlingsplan som visar vägen till tusentals nya jobbtillfällen,
            inte minst utanför storstäderna. Sverige kan till år 2020 minska
            växthusgaserna med minst 35 procent och uppemot 80 procent till
            år 2050.
          </p>
          <p xml:id="i-YZ1nRmuqSR4Xw4Gh39EwyL">
            Vänsterpartiet kommer att föreslå en genomgripande satsning för
            att göra energianvändningen i bostäder och lokaler effektivare
            och mer ekonomiskt och ekologiskt hållbar. Vi har i denna motion
            under rubriken Social bostadspolitik närmare beskrivit de förslagen.
            Färre transporter och mer kommunikation är centralt för att minska
            bruket av fossila bränslen. Detta åstadkoms bland annat genom
            att den svenska fordonsparken görs energieffektivare, bränslesnåla
            transporter premieras, fordon drivs med förnybara drivmedel och
            kollektiva transporter liksom godstransport på järnväg och med
            sjöfart används i ökad omfattning.
          </p>
          <p xml:id="i-C7qeY17P26AhL5U6UF7Jft">
            På kort sikt kan industrin effektivisera energianvändningen med
            relativt enkla medel, som byte av pumpar, varvtalsstyrning av
            fläktar, energieffektivare motorer etcetera. På längre sikt kan
            industrin minska sin energianvändning genom att byta ut delprocesser
            och komplettera med nya som exempelvis bättre utnyttjar energin.
            Alla fabriker/produktionstekniker har ett bäst-före-datum, och
            detta gäller även våra basindustrier. I samband med att gamla
            fabriker läggs ned och nya byggs kommer också betydande energieffektiviseringsmöjligheter
            att göra sig gällande.
          </p>
          <p xml:id="i-QK4Fjm5iDAAjnAzdckqtPH">
            Sverige har goda möjligheter att öka elproduktionskapaciteten
            baserad på inhemska resurser, vattenkraft, vind och biobränsle.
            Även våg- och solkraft kan på längre sikt bli lönsamma.
          </p>
          <p xml:id="i-6ZUdnjF8SE8Dkmj4EqScHi">
            Formerna för det statliga stödet för förnybar energi bör utvecklas,
            exempelvis när det gäller ny produktion av förnybar el genom elcertifikat.
            Gratis tilldelning av utsläppsrätter skall inte påverka konsumenternas
            elpriser. Elpriserna måste vara rättvisa och inte ensidigt belasta
            konsumenterna.
          </p>
          <head type="h2" xml:id="i-7tswYWjzrt4F8f1WTZ5kRJ">
            9.3 Trafikinvesteringar
          </head>
          <p xml:id="i-97HKAwFFMVzYzDfmRyr2Na">
            I Sverige är transportsektorns andel av koldioxidutsläppen cirka
            45 procent. Vägtransporterna står för cirka en tredjedel av Sveriges
            koldioxidutsläpp och 96 procent av vägtransporternas klimatpåverkan
            kommer från växthusgasen koldioxid. Riksdagen har fastlagt att
            utsläppen av koldioxid från transporter i Sverige 2010 bör ha
            stabiliserats på 1990 års nivå. Men i stället har utsläppen ökat
            med 9 procent. Om inget görs visar prognoser att det kommer att
            ske en ökning med 2 procent per år.
          </p>
          <p xml:id="i-46hB4SzXT52RLVNVpCboXi">
            Men trafiken leder också till lokala utsläpp av partiklar, kväveoxider
            och cancerogena ämnen. Utifrån lokala och globala hänsynstaganden
            är det viktigt att ställa om till ett hållbart transportsystem
            och låta spårbunden trafik ta en större andel av transporterna
            för både person- och godstrafik. En satsning på tåg- och spårtrafik
            leder till ett effektivare, miljövänligare, energisnålare och
            mer jämställt samhälle. Det ligger i hela samhällets intresse
            och är därmed en viktig fråga för statsbudgetens inriktning.
          </p>
          <head type="h3" xml:id="i-WWm7LQQ2PEKj3LksupdnmS">
            9.3.1 Klimattaxa i kollektivtrafiken
          </head>
          <p xml:id="i-TvnPj399xmHws96BBixpc4">
            Vi vill ha en trafikpolitik där kvinnor och män har bra kommunikationer
            oavsett var de bor och som leder till att vi får ett hållbart
            transportsystem som minskar miljöpåverkan både lokalt och globalt.
            Vi tror att en av de absolut viktigaste åtgärderna för att lyckas
            med det är att det finns en utbyggd, tillgänglig, prisvärd och
            väl fungerande kollektivtrafik i hela landet.
          </p>
          <p xml:id="i-VR5DQsUv48gosdGfyZTZAp">
            Som en del i att vrida utvecklingen mot en radikal omställning
            av miljöanpassade transporter vill Vänsterpartiet därför att det
            genomförs ett storskaligt försök med klimattaxa i två län, det
            vill säga att länsinvånarna utan kostnad kan använda sig av kollektiva
            färdmedel. Om vi verkligen menar allvar med att försöka minska
            privatbilismen och få fler att resa kollektivt måste vi vidta
            kraftfulla åtgärder.
          </p>
          <p xml:id="i-No7kWM8kzT42bDyBLmyhy3">
            De flesta tycker att det är självklart att staten satsar miljardbelopp
            på infrastruktur. Men vi tycker det är lika självklart att staten
            också investerar i kollektivtrafiken. Det är en investering för
            framtiden. Inom många andra områden tillhandahåller kommuner eller
            landsting service utan avgift. Det kan vara skolundervisning,
            biblioteksutlåning eller vägunderhåll. Det finns ingen absolut
            gräns för vad som skall finansieras via skatter eller vad som
            skall finansieras med avgifter. Men om samhället vid en given
            tidpunkt vill stimulera en viss verksamhet, till exempel av klimatskäl,
            är det också rimligt att se över priset, för prisnivån är ett
            ekonomiskt styrmedel. Med det som bakgrund är det inte märkligt
            att se kollektivtrafiken som en avgiftsfri service. Fördelarna
            med kollektivt resande framför privatbilism är många: minskade
            utsläpp av koldioxid, partiklar och kväveoxider, minskat buller,
            färre trafikskadade, bättre folkhälsa samt att jämställdhet och
            jämlikhet ökar. Även arbetsutbud och regional utveckling påverkas.
          </p>
          <p xml:id="i-3Q66FaQydY29PTFutM35je">
            Redan i nuläget finansieras en stor del av kollektivtrafiken
            av samhället via skattemedel. 2005 finansierades den lokala och
            regionala kollektivtrafiken i genomsnitt med cirka 42 procent
            via skatten, cirka 42 procent genom biljettintäkter och cirka
            15 procent av övriga intäkter (avrundade siffror). Men siffrorna
            redovisar bara det som kallas för allmän kollektivtrafik. Uppgifterna
            omfattar alltså inte den särskilda kollektivtrafiken, vilket är
            färdtjänst, sjukresor och skolskjuts. Skulle dessa uppgifter räknas
            med skulle skatteandelen öka betydligt. I till exempel Örebro
            län och i Region Skåne motsvarar kostnaderna för färdtjänsten
            cirka 25 procent av de totala kollektivtrafikkostnaderna. Detta
            är viktigt att ha med i beräkningarna, eftersom det i viss mån
            går att samutnyttja den allmänna och särskilda kollektivtrafiken
            vid ett försök med klimattaxa och på så sätt minska kostnaderna.
          </p>
          <p xml:id="i-HGgG9JmSzQFxJHStELQrB4">
            Dagens avgifter uppfattas av många som höga, inte minst av pensionärer,
            låginkomsttagare och ungdomar. Och är det dyrt att ta bussen till
            jobbet jämfört med den egna bilen är det inte så konstigt att
            många väljer att inte åka kollektivt, vilket spär på utsläppen
            av föroreningar.
          </p>
          <p xml:id="i-LmaHvNxnLg1WXn7T2Y9m49">
            Utgångspunkten är att det skall vara frivilligt för varje län
            att delta i försöket. Länen ansöker därför om att få vara med,
            och regeringen beslutar sedan om vilka län det blir. Vi kan därför
            inte i dag peka ut var i landet dessa försök skall ske. Men två
            län som kan vara lämpliga är Region Skåne och Örebro län.
          </p>
          <p xml:id="i-M17XmfuxNTbhDwrLJ3vHPs">
            Om vi utgår ifrån dessa två län skulle kostnaden för staten uppgå
            till cirka 1 350 miljoner kronor, i det fall staten täcker samtliga
            biljettintäkter för trafikhuvudmännen. Det är i 2005 års siffror
            1 215 miljoner kronor för Region Skåne och 136 miljoner kronor
            för Örebro län. Till det kommer kostnader för forskning och utvärdering,
            vilket vi uppskattar till cirka 50 miljoner kronor per år. Det
            behövs även i viss mån ett stöd till inköp av nya fordon, vilket
            vi beräknar till en kostnad av 200 miljoner konor per år. Allt
            som allt skulle det då innebära en statlig kostnad på 1 600 miljoner
            kronor per år.
          </p>
          <p xml:id="i-Vt5gZnnYm16unFKgc35mEH">
            Försöken skall pågå under en längre tidsperiod. De skall vara
            kopplade till forskning, där effekterna i vid mening skall studeras
            och analyseras utifrån det vi nämnt här ovan om eventuella effekter
            av ökad kollektivtrafik. Med ett brett och djuplodande beslutsunderlag
            är det sedan lättare att framöver fatta lämpliga beslut.
          </p>
          <p xml:id="i-99LaqHar2Kkf5fPgDTgc2R">
            Det finns en rad kritiska röster mot att införa klimattaxa i
            kollektivtrafiken. Men ingen kan i dag veta vilka effekterna blir,
            eftersom det aldrig tidigare gjorts några långvariga försök på
            länsnivå. Vi hoppas och tror att utfallet kan bli mycket positivt
            och vara en viktig del i att öka kollektivtrafikens andel av antalet
            resor och därmed vara en åtgärd som är socialt och ekologiskt
            hållbar.
          </p>
          <head type="h3" xml:id="i-Fekiw6D72C2QTMyUSMYTjG">
            9.3.2 Framtidsplan för järnvägar
          </head>
          <p xml:id="i-9bUhXhhGEuRFrScBJihwiM">
            Vänsterpartiet har tidigare (i samarbete med Socialdemokraterna
            och Miljöpartiet) fått igenom att 107 miljarder kronor skall investeras
            i nya järnvägar mellan 2004 och 2012 (Framtidsplan för järnvägen).
            Det är en omfattande och framåtsyftande satsning.
          </p>
          <p xml:id="i-RAyz3ZeEb5gxDWChioPb5q">
            Regeringen har gett Banverket i uppdrag att revidera framtidsplanen.
            Nyligen har Banverket återkommit med ett remissförslag som leder
            till stora nedskärningar av investeringarna. I remissen föreslås
            att ett antal objekt i framtidsplanen utgår eftersom de anvisade
            medlen inte räcker på grund av ökade byggkostnader. Totalt saknas
            12 miljarder kronor fram till 2015. Om dessa medel inte tillförs
            innebär det till exempel att Ostlänken och Norrbotniabanan förskjuts
            till efter 2015. Av samma skäl kommer också flera andra viktiga
            åtgärder som möjliggör utveckling av det regionala resandet med
            tåg att senareläggas. Det gäller exempelvis utbyggnaderna MalmöTrelleborg,
            ÄngelholmMaria, MölnlyckeRävlanda och FuruvikSkutskär. I Stockholm
            och Göteborg föreslås att viktiga utbyggnader av spårvägssystemen
            senareläggas, vilket innebär att det kollektiva resandet inte
            kan öka i den takt som nu gällande plan innebär. Det är cirka
            70 investeringsobjekt som flyttas till 2016 eller senare.
          </p>
          <p xml:id="i-Rq94en1AvX9Cph9opLbbUY">
            Vänsterpartiet vill inte sänka ambitionsnivån i Framtidsplanen
            och tillser därför att investeringsvolymen ökar med 12 miljarder
            kronor under en åttaårsperiod, vilket höjer investeringsramen
            med 1,5 miljarder kronor per år. Vi vill understryka att det inte
            betyder att alla objekt som redovisas i planen bör byggas. Det
            är den totala ramen på investeringar på 107 miljarder kronor som
            vi vill säkerställa. Vi avser att återkomma med konkreta förslag
            på vilka objekt som skall rymmas inom den anvisade ramen. Våra
            förslag kommer sannolikt att redovisas i samband med att regeringen
            under 2008 presenterar sin proposition om ändrade infrastrukturplaner
            för 20102019.
          </p>
          <head type="h3" xml:id="i-AcBBW4nrteg673DepTUTik">
            9.3.3 Citybanan
          </head>
          <p xml:id="i-7UZ5AsNVkpKK4Pdos5YykF">
            Citybanan genom centrala Stockholm är en nationell angelägenhet.
            Med ökad spårkapacitet förbättras självklart kommunikationerna
            i Stockholm men hela landet tjänar på denna investering.
          </p>
          <p xml:id="i-HFeMQnXMyFZCuYpmXxuXL5">
            Riksdagen har avsatt 6,7 miljarder kronor för själva Citybanan.
            Därtill skall Stockholmsregionen skjuta till 4,1 miljarder kronor
            för stationer i centrala Stockholm. Studier visar dock att projektet
            kan komma att kosta cirka 5 miljarder kronor mer. Regeringen vill
            därför att kommuner och landsting i Mälardalen, Stockholm, Östergötland
            och Örebro län skall vara med och finansiera den ökade kostnaden.
            Vi ser ingen som helst anledning att vissa medborgare i Sverige
            skall stå för de extra kostnaderna för något som så uppenbart
            är en nationell investering. Vi föreslår därför att den ökade
            kostnaden om 5 miljarder kronor skall hanteras inom ramen för
            statsbudgeten.
          </p>
          <head type="h3" xml:id="i-TzyyBCMrQyHMhVy4XtrCiR">
            9.3.4 Mer lokal spårtrafik
          </head>
          <p xml:id="i-JtfHaqgHcmVRipinU2owx6">
            Det finns ett behov att från statlig sida stimulera inköp av
            lokala spårfordon eller viss lokal spårinvestering. Förutom en
            viss summa i Framtidsplanen ligger det ansvaret i dag på trafikhuvudmännen.
            Vi vill avsätta 550 miljoner kronor under tre år för detta ändamål
            och avser i höstbudgeten 2008 att återkomma med ett mer konkret
            förslag för fördelning av detta anslag.
          </p>
          <head type="h3" xml:id="i-4ZVLds5ZKPuC8Pvczqd77K">
            9.3.5 Minskade tågförseningar och ökat underhåll
          </head>
          <p xml:id="i-6fW84Mkcmz56tmqC619H5q">
            Banverket har i den ännu gällande Framtidsplanen för 20042012
            redogjort för att det under planperioden saknas 8 miljarder kronor
            till investeringar i banunderhåll om man vill minska tågförseningarna
            med 50 procent. För att komma till rätta med förseningar har vi
            tidigare föreslagit att denna summa tillförs Banverket fram till
            2015.
          </p>
          <p xml:id="i-6ZMSpsmB5T485VmVqkqTYm">
            Regeringen har tidigare skurit ned banunderhållet med 160 miljoner
            kronor och ignorerat att Banverket har flaggat för att 17 järnvägssträckor
            under en fyraårsperiod skall läggas ned på grund av bristande
            anslag till underhåll. Vi avsätter därför 250 miljoner kronor
            i fyra år för att säkerställa att dessa banor finns kvar.
          </p>
          <head type="h2" xml:id="i-EeBNGYqrom8mkkpMrHMLSL">
            9.4 Internationella klimatinsatser
          </head>
          <p xml:id="i-LKJbrvjS9AB8T8rm9GatSJ">
            Klimatförändringarna är ett stort hot mot utvecklingsländer och
            ett enormt hinder för fortsatt fattigdomsbekämpning. Redan fattiga
            länder kommer att drabbas värst, exempelvis bedömer FN:s klimatpanel
            att vissa delar av Afrika kommer att drabbas av minskad matproduktion
            med upp till 50 procent redan till 2020. Rika länder har ett ansvar
            att hjälpa fattiga länder att anpassa sig till klimatförändringarnas
            effekter. Vänsterpartiet avser att återkomma med förslag på ökade
            satsningar på klimatrelaterat bistånd till höstbudgeten för 2008.
          </p>
          <p xml:id="i-EV618SiZuPxEUxrbmPPaGz">
            Utöver detta skall Sverige stödja fattiga länder att få en miljömässigt
            hållbar utveckling. Vi vill öka anslaget till det svenska internationella
            klimatinvesteringsprogrammet (Siclip). Programmet innebär att
            svenska staten i samarbete med statliga myndigheter i andra länder
            investerar i olika miljöprojekt som minskar utsläppen av växthusgaser.
            De utsläppsminskningar som sker inom programmet skall inte räknas
            in i det nationella klimatmålet. I stället skall de räknas in
            i ett nytt svenskt klimatmål: Begränsad klimatpåverkan i andra
            länder. Till skillnad från regeringen, som avsätter 18,1 miljoner
            kronor per år, föreslår vi att anslaget uppgår till 100 miljoner
            kronor per år 20082010.
          </p>
          <p xml:id="i-TqL6zqM3mdKfTMDsfaTJBL">
            Rika länder som vägrar att delta i det internationella klimatsamarbetet
            skall betala klimattullar. USA och Australien har inte antagit
            Kyotoprotokollet trots att de står för en betydande del av världens
            utsläpp och dessutom ökar sina utsläpp. Efter år 2012 skall sannolikt
            ett nytt klimatavtal träda i kraft. Det är varken etiskt eller
            ekonomiskt rimligt att dessa länder skall få fortsätta att vara
            utanför. Sverige skall vara drivande för att länder snarast skall
            kunna införa klimattullar gentemot i-länder som inte avser att
            delta i det kommande klimatavtalet. Intäkterna av tullarna kan
            användas till klimatrelaterade åtgärder, exempelvis en klimatfond.
          </p>
          <head type="h1" xml:id="i-J7EvufAtSAVBQxC5SgYML4">
            10 Ekologiskt hållbar utveckling
          </head>
          <p xml:id="i-Pfq9sehx4Jhg3NTNJ5DZe9">
            Det står nu klart att det är den hotade skogen som får betala
            regeringens två hårdlanserade miljösatsningar, havsmiljön och
            miljöbilspremien. Vi finner detta helt oacceptabelt. Anslagsminskningen
            till biologisk mångfald sker i en tid då utrotningen av arter
            globalt och i Sverige sker snabbare än någonsin och situationen
            för våra skogar är kritisk. Denna skrämmande utveckling kräver
            att vi i stället intensifierar arbetet och ökar skyddet.
          </p>
          <head type="h2" xml:id="i-8tW6NCGzjuokaHbiQDmozX">
            10.1 Havsmiljö
          </head>
          <p xml:id="i-Fd5MQzoJXxcRLYjLJBtGKD">
            Östersjön räknas som ett av världens mest hotade ekosystem, och
            kraftiga åtgärder för att livrädda havet är nödvändiga. De viktigaste
            källorna till övergödningen är jordbruket, trafiken och utsläppen
            från avlopp. De akuta satsningar som behöver göras på havsmiljön
            skall inte göras på bekostnad av hotad biologisk mångfald och
            skyddsvärd skog som regeringen beslutat.
          </p>
          <p xml:id="i-T2jH5hTSz7tWF36WUjuwA9">
            Vi finansierar vår satsning på havet genom nya utökade ramanslag
            till havsmiljön. I vår budgetmotion (2006/07:Fi245) med anledning
            av budgetpropositionen för 2007 inrättade vi en ny anslagspost,
            Åtgärder för sjöar hav och kust, där vi avsatte medel för att
            genomföra de 30 konkreta åtgärder för havsmiljön som presenterades
            i Naturvårdsverkets aktionsplan för havsmiljön 2006. Vi finansierade
            även en fond för lokala samförvaltningsprojekt samt för test av
            syresättningsprojekt i Östersjön.
          </p>
          <p xml:id="i-BxGL5cYddhEzYNcGQkwXkd">
            Vi utökar nu denna post till förmån för ett havsinvesteringsprogram
            (HIP) till 1 miljard kronor år 20082010, vilket är mer än dubbelt
            så mycket som regeringens aviserade belopp till havsmiljön dessa
            år. Denna satsning gör vi samtidigt som vi förstärker anslaget
            till biologisk mångfald. Syftet med det nya Havsinvesteringsprogrammet
            är att i likhet med Klimatinvesteringsprogrammet (Klimp) i Naturvårdsverkets
            regi erbjuda medfinansiering för miljömässigt kostnadseffektiva
            åtgärder för minskade utsläpp till havsmiljön. Åtgärderna skall
            gynna miljömålen Hav i balans, Levande kust och skärgård, Ingen
            övergödning, Myllrande våtmarker och Giftfri miljö.
          </p>
          <p xml:id="i-EgUg4U3wGvJ6VAfRtqVSND">
            Vi avsätter även resurser till Naturvårdsverket för sanering
            och återställande av förorenade områden samt ökar resurserna till
            Kemikalieinspektionens arbete med att minska användningen av giftiga
            bottenfärger på båtar. Dessutom vill vi införa högre skatt på
            kväve i handelsgödsel och på bekämpningsmedel. Intäkterna av dessa
            skatter skall återföras till miljöåtgärder inom jordbruket. Vidare
            vill vi även införa ett flertal åtgärder för miljöanpassad sjöfart
            samt för att minska utsläppen från vägtrafiken på land. Ny forskning
            visar att utsläppen från vägtrafiken har större negativ påverkan
            på havsmiljön än vad som tidigare varit känt.
          </p>
          <head type="h2" xml:id="i-Bq6dtGJY2JHRSo1xq4giXJ">
            10.2 Biologisk mångfald
          </head>
          <p xml:id="i-4uJgHKTsync8Q2obULKEaV">
            Hälften av Sveriges hotade arter finns i skogen och enligt alla
            experter behövs det ökade resurser till skogen för att bevara
            de hotade arterna. Runt 2 000 skogslevande arter är upptagna på
            den så kallade rödlistan, vilket innebär att de är hotade eller
            missgynnade. För att många av dessa arter skall finnas även i
            framtiden måste vi skydda de skogar som har de högsta skyddsvärdena.
            I miljömålet Levande skogar finns målsättningen att 900 000 hektar
            skall skyddas till år 2010. Utifrån nya inventeringar är experter
            eniga om att den skyddsvärda hektaren måste öka och minst uppgå
            till 1 000 000 hektar, vilket vi stödjer.
          </p>
          <p xml:id="i-TAnguaZaKwn3TMj3mqqLMi">
            Vänsterpartiet anslår cirka 1,1 miljard kronor mer än regeringen
            till skydd av biologisk mångfald de kommande tre åren . Det behövs
            utökade satsningar för att nå de skogspolitiska målen och miljömålet
            Levande skogar. Vi anser därutöver att insatser för skogsbruket
            skall stärkas för att skydda den biologiska mångfalden i skogen
            genom naturvårdsavtal och biotopsskydd och avsätter 50 miljoner
            kronor per år 20082010.
          </p>
          <p xml:id="i-5tCRxKMd7be5HkQjg9jLSY">
            Enligt EU:s habitatdirektiv och FN:s konvention om biologisk
            mångfald har Sverige som nation en förpliktelse att skydda utrotningshotade
            djur i landet. Vargstammen i Sverige är hotad. För att värna djurägares
            möjlighet att skydda tamboskap mot rovdjursangrepp anslår vi 10
            miljoner kronor per år 20082010.
          </p>
          <head type="h2" xml:id="i-SV5WijUyATXCBPuaMAJBSU">
            10.3 Gröna jobb arbetstillfällen och biologisk mångfald
          </head>
          <p xml:id="i-LSa4kNE9XSF288V7fhgt17">
            Den moderna arbetsmarknadsåtgärden Gröna jobb har visat sig ha
            en avgörande betydelse för naturskyddet i landet. Projektet har
            bedrivits inom Skogsvårdsstyrelsen och i AMS regi och är en del
            av de många åtgärder som genomförs för att nå de skogspolitiska
            målen. Därför är det anmärkningsvärt att regeringen lägger ned
            ett framgångsrikt projekt som sysselsatt upp till 3 000 personer
            över hela landet med viktigt naturvårdsarbete. Enligt Skogsstyrelsen
            innebär avvecklingen minskad möjlighet att arbeta med natur- och
            kulturmiljövård, som röjning av hagar, slåtterängar och betesmarker
            i naturreservat och nationalparker. Detta innebär att flera skogspolitiska
            mål inte kommer att nås då naturreservat kommer att förfalla,
            både när det gäller biologiska värden och tillgänglighet.
          </p>
          <p xml:id="i-Cmf7Dro1yKtX8kLXQAxvBR">
            Vi vill i stället utöka antalet Gröna jobb till 6 000, av vilka
            en tredjedel skall riktas till långtidsarbetslösa ungdomar. Vi
            vill förutom Skogsstyrelsen inkludera Naturvårdsverket samt Fiskeriverket
            i verksamheten för att skapa arbeten som leder till att miljömålen
            också under dessa myndigheter underlät tas. Vi tillför medel på
            anslagen till dessa myndigheter för detta. Vi anser att det finns
            en stor samhällsnytta i att satsa på en verksamhet som har god
            statistik på antalet långtidsarbetslösa som gått vidare ut i arbetslivet
            efter att ha deltagit i projekt samtidigt som viktiga miljökvalitetsmål
            får stöd till uppfyllelse.
          </p>
          <head type="h2" xml:id="i-YMLQaJ7qidr6bbT2cRn5Gr">
            10.4 Stärkt djurskydd
          </head>
          <p xml:id="i-MkvYYVXLieLGGiGMApDWxK">
            Vi vidhåller vår kritik mot regeringens beslut att lägga ned
            Djurskyddsmyndigheten och att från den 1 juli 2007 överlåta ansvaret
            för djurskyddsfrågorna till Jordbruksverket. Det är viktigt att
            särskilja djurskyddet från näringsintresset, vilket lyftes fram
            i utredningen Jo 2000:2. Utredningen pekade på flera brister i
            den dåvarande organisationen av djurskyddet när samma myndighet
            (Jordbruksverket) hade i uppdrag att både handlägga frågor om
            djurskyddet och jordbrukets produktivitet. Myndigheten kunde därmed
            misstänkas för bristande objektivitet. Att backa tillbaka till
            denna redan utdömda hantering av djurskyddet är inte försvarbart.
            Vänsterpartiet vill återinrätta Djurskyddsmyndigheten och avsätter
            därför 96 miljoner kronor 2008, 98 miljoner kronor 2009 samt 99
            miljoner kronor 2010.
          </p>
          <head type="h2" xml:id="i-7U2XHVbtCTrTo5QGsWogkz">
            10.5 Miljöstöd
          </head>
          <p xml:id="i-4VPA13ut2FXU8KTrvLSnNW">
            Av demokratiska skäl är det av stor vikt att miljörörelsen får
            rimligt stöd för sin verksamhet. Miljöorganisationer har en viktig
            roll att fylla i opinionsarbete, information och kunskapsförmedling.
            Därutöver har de viktiga funktioner i egenskap av remissinstanser
            och representation i nämnder och beredningar. Vi anser att en
            höjning av stödet till miljöorganisationer är befogad.
          </p>
          <p xml:id="i-C5h9pUZEjFzM9ieUUhov2w">
            En viktig styreffekt mot miljövänligare verksamhet och beteenden
            nås genom att sätta rätt pris på miljöpåverkan. Men vissa miljöskatter
            kan slå fördelningspolitiskt fel. Vi vill utarbeta ett system
            som kan kompensera de grupper som saknar eller har låga inkomster.
            Vi avser därför att återkomma i frågan i budgetpropositionen för
            2008.
          </p>
          <head type="h1" xml:id="i-Casa4CbTLc1ZLHYUPP7ngU">
            11 Ny budgetlag för långsiktiga investeringar
          </head>
          <p xml:id="i-AprHS2iaZ73ThTAoWd9bJ3">
            För att möjliggöra stora satsningar på nya spår och öka underhåll
            av järnvägarna krävs ett ändrat tänkesätt kring investeringar.
            Statens nuvarande budgetsystem ser inte en investering som något
            långsiktigt, utan som kortsiktig konsumtion. Investeringar i väg
            och järnväg sker i regel genom att staten tar upp kostnaden för
            investeringen under ett utgiftsområde. Det betyder en direktavskrivning,
            vilket är ett ganska ovanligt förfaringssätt jämfört med vad som
            är brukligt i andra sektorer.
          </p>
          <head type="h2" xml:id="i-y2dbPsoYyAPhZCD973jgJ">
            11.1 Ny budgetlag
          </head>
          <p xml:id="i-EAwnRGe2q8nfhdG5RgFLwm">
            Grunderna för hur statens investeringar i anläggningstillgångar
            med mera skall finansieras finns i lagen om statsbudgeten (1996:1059).
            Enligt 22 § skall andra tillgångar än sådana som används i statens
            verksamhet finansieras med anslag på statsbudgeten och således
            i sin helhet belasta statsbudgetens utgiftssida under samma period
            som investeringen genomförs. Här inberäknas infrastruktur i form
            av vägar och järnvägar. När infrastrukturinvesteringar finansieras
            med anslag innebär det att anslag tas i anspråk i takt med att
            utgifterna uppstår. Det finns därmed även en risk för att projekt
            drar ut på tiden och ökar totalkostnaden om staten anser att inte
            hela summan kan tillföras under ett och samma år.
          </p>
          <p xml:id="i-A7yVMEYoEcfDaVkh4KKk6J">
            Men det är inte alltid en investering skrivs av under ett och
            samma år. Budgetlagen öppnar i 23 § för att riksdagen kan besluta
            om att finansiera infrastrukturinvesteringar genom lån i Riksgäldskontoret.
            Lånefinansiering används för att kunna tidigarelägga vissa projekt.
            13
          </p>
          <p xml:id="i-QocFsdnQz18Lot6TfUfPwj">
            Lånen återbetalas sedan med anslag över en förutbestämd amorteringsperiod,
            vilken kan variera. Kostnader för planering av projektet täcks
            som regel av anslag och lånen börjar oftast återbetalas när vägen/järnvägen
            tas i drift.
          </p>
          <p xml:id="i-RnR5H8zam1yRVPfL3XubN4">
            Vi anser att huvudregeln för en investering skall vara att staten
            lånar till summan. Det är ett system som används av företag, kommuner,
            landsting, bostadrättsföreningar m.m. Ja, så gott som alla utom
            staten delar upp sin budget i en drift- och en investeringsdel.
            Även hushåll agerar så i praktiken, eftersom det är få som kan
            betala av sitt hus eller sin bil samma dag som köpet görs.
          </p>
          <p xml:id="i-YFNx987w6sy8rU9KjGF8ry">
            Det är märkligt att alla utom staten har en särskild investeringsbudget.
            En investering skall ses som något man kan konsumera under en
            längre tid. Hus, vägar och järnvägsspår är typiska investeringar.
            Löner, livsmedel och dryck är exempel på konsumtionsvaror som
            naturligtvis tas upp i en driftbudget.
          </p>
          <p xml:id="i-Taxy85oum9DtxqmGDqe7FP">
            Det finns de som hävdar att om man låter investeringar finansieras
            genom lån i stället för anslag lämnar man en skuld till nästa
            generation. Det är en bakvänd syn. Det är snarare så att om man
            betalar hela investeringskostnaden under ett och samma år låter
            man dagens generation stå för hela kostnaden, fast det är uppenbart
            att ett hus eller en järnvägssträcka kan användas av många generationer
            framöver. Vill man ha en rättvis fördelning av kostnader skall
            dagens generation betala för allt som konsumeras upp i dag, medan
            det som kan konsumeras under en längre tid, det vill säga en investering,
            skall delas upp under en längre amorteringstid.
          </p>
          <p xml:id="i-5TG9GaZ6ui5PuzjggaCXtQ">
            Vi vill mot bakgrund av ovan, förändra budgetlagen så att huvudprincipen
            för en infrastrukturinvestering sker genom ett lån hos Riksgäldskontoret.
            Konsekvensen för statens offentliga finanser förändras inte eftersom
            Riksgäldskontorets lån för investeringar påverkar statens totala
            låneram. Men utrymmet under utgiftstaket ökar eftersom investeringssumman
            flyttas från en utgiftspost till ett lån. Investeringarna får
            då även ses som del i en expansiv finanspolitik, vilket bland
            annat leder till ökad sysselsättningsgrad och minskad arbetslöshet.
          </p>
          <p xml:id="i-Db7aNBqYCiQpT94xmRvcHN">
            Den beräknade investeringsplanen för Vägverket, enligt budgetpropositionen
            för 2007, uppgår till 8,7 miljarder kronor för 2008 och till 8,0
            miljarder kronor för 2009. Av dessa är 6,7 respektive 6,3 från
            anslag (resten är alltså redan i dag lån). För Banverket är samma
            siffror 9,7 för 2008 och 9,4 för 2009, varav 7,1 respektive 7,0
            är anslag. Vi räknar bort den delen som redan upptas som lån och
            får då en möjlig lånesumma för både vägar och järnvägar som ligger
            strax över 13 miljarder kronor varje år. Denna summa används under
            alla de tre kommande åren, vilket betyder att ramen för utgiftsområde
            22 kan sänkas med motsvarande summa. Det tillkommer dock en merkostnad
            i form av avskrivningar och räntor under samma utgiftsområde.
          </p>
          <p xml:id="i-NLrXiPqKR8SqbV52Dwxuc">
            Tabell 3. Budgeteffekter med anledning av upplåning till investeringar
            i stället för anslagsfinansiering
          </p>
          <table>
            <row xml:id="i-CWf3ghE6xJdUX39Z62fxiE">
              <cell>
                Beskrivning av budgetpåverkan
              </cell>
              <cell>
                2008
              </cell>
              <cell>
                2009
              </cell>
              <cell>
                2010
              </cell>
            </row>
            <row xml:id="i-CdNQqNJRWbbk6mQEzc5PRQ"/>
            <row xml:id="i-LXZG6T8FtBpqQx4LWzosa">
              <cell>
                A
              </cell>
              <cell>
                Beräknad investeringsnivå järnväg 14
              </cell>
              <cell>
                - 9 700
              </cell>
              <cell>
                - 9 400
              </cell>
              <cell>
                x 15
              </cell>
            </row>
            <row xml:id="i-8JfrdHQmTW1NhoL7SmuEnx">
              <cell>
                B
              </cell>
              <cell>
                varav utgör beräknat anslag 16
              </cell>
              <cell>
                - 7 100
              </cell>
              <cell>
                - 7 000
              </cell>
              <cell>
                x
              </cell>
            </row>
            <row xml:id="i-NZpvrN6JdsEUppk8vBGnEy">
              <cell>
                C
              </cell>
              <cell>
                Beräknad investeringsnivå väg 17
              </cell>
              <cell>
                - 8 700
              </cell>
              <cell>
                - 8 000
              </cell>
              <cell>
                x
              </cell>
            </row>
            <row xml:id="i-JuuggASLgU7GDN89DyQVGc">
              <cell>
                D
              </cell>
              <cell>
                varav utgör beräknat anslag
              </cell>
              <cell>
                - 6 700
              </cell>
              <cell>
                - 6 300
              </cell>
              <cell>
                x
              </cell>
            </row>
            <row xml:id="i-3p11kNGuWJiMF3ZHUitp6V">
              <cell>
                E
              </cell>
              <cell>
                SUMMA beräknat anslag (B+D)
              </cell>
              <cell>
                - 13 800
              </cell>
              <cell>
                - 13 300
              </cell>
              <cell>
                - 13 000
              </cell>
            </row>
            <row xml:id="i-EvoiKbb5NKywCeX1NpCyzx">
              <cell>
                F
              </cell>
              <cell>
                V:s minskning av anslag UO22 18
              </cell>
              <cell>
                13 000
              </cell>
              <cell>
                13 000
              </cell>
              <cell>
                13 000
              </cell>
            </row>
            <row xml:id="i-JaowsvuMMJqWsh8MsQGpqJ">
              <cell>
                G
              </cell>
              <cell>
                Lån i Riksgälden
              </cell>
              <cell>
                -13 000
              </cell>
              <cell>
                -13 000
              </cell>
              <cell>
                -13 000
              </cell>
            </row>
            <row xml:id="i-AkmejzXJhPnJrbeV1mqNpd">
              <cell>
                H
              </cell>
              <cell>
                Utgift för lånens ränta + avskrivning 19
              </cell>
              <cell>
                0
              </cell>
              <cell>
                -780
              </cell>
              <cell>
                -1 544
              </cell>
            </row>
            <row xml:id="i-6NCP6EPGjGQBJe7dPpLhy2">
              <cell>
                I
              </cell>
              <cell>
                Saldoeffekt per år
              </cell>
              <cell>
                -13 000
              </cell>
              <cell>
                -13 780
              </cell>
              <cell>
                -14 544
              </cell>
            </row>
            <row xml:id="i-4JcywYjqsYGAvR9PLpMK7x">
              <cell>
                J
              </cell>
              <cell>
                Ackumulerad statsskuld
              </cell>
              <cell>
                -13 000
              </cell>
              <cell>
                - 26 780
              </cell>
              <cell>
                - 41 324
              </cell>
            </row>
          </table>
          <p xml:id="i-LDncp3NhmSwLtBHgvpTRrr">
            De resonemang som här redovisas angående investeringsbehovet
            i spårtrafik är också giltiga mer allmänt. De bostadssatsningar
            som vi presenterar i denna motion följer samma ekonomisk-politiska
            logik. Det är samhälleliga investeringar som behöver komma till
            stånd för en rationell hantering av statens resurser nu och på
            medellång sikt. En budgetprocess där någon form av investeringsbudgetering
            är en integrerad del öppnar i sig för en rimligare och mer långsiktigt
            inriktad demokratisk debatt kring prioriteringar och en syn på
            ekonomisk politik som en del av ett samhällsbyggande snarare än
            en kameral hushållning.
          </p>
          <p xml:id="i-NYsJLEbC9M6PqJfSHHZ9T9">
            Mot bakgrund av ovanstående bör regeringen återkomma med förslag
            till hur budgetlagens 2223 §§ kan ändras så att huvudprincipen
            för en infrastrukturinvestering sker genom lån hos Riksgäldskontoret.
            Detta bör riksdagen begära.
          </p>
          <head type="h2" xml:id="i-TW7zy3uurMfmCobQE8V6Ug">
            11.2 OPS-investeringar är en dålig affär
          </head>
          <p xml:id="i-FuPt2PXmRKop19U7T7u2wo">
            I bakvattnet av debatten om bristande resurser till investeringar
            av infrastruktur förs en diskussion om att hitta alternativa finansieringslösningar
            genom offentlig-privat samverkan (OPS). Det är ett samarbete mellan
            stat och privata intressen, där privata aktörer bygger och driver
            en väg/järnväg under en viss överenskommen tid. Finansiering av
            verksamheten sker genom att den privata aktören får ta ut avgifter
            eller att staten ger en ersättning beroende på olika parametrar,
            till exempel antalet fordon på en väg. Efter en viss tid återgår
            ansvaret för vägen/järnvägen till staten. Regeringen har både
            i budgetpropositionen för 2007 och i den ekonomiska vårpropositionen
            tydligt tagit ställning till att OPS är en framtidsväg och har
            aviserat sådana finansieringslösningar framöver. Motivet är att
            vi annars inte har råd med alla de investeringar vi tycker är
            nödvändiga. Vi visar här nedan att det i princip bara är budgetlagen
            som behöver ändras för att frigöra resursutrymme och att OPS därför
            inte behövs.
          </p>
          <head type="h3" xml:id="i-Sc6exvP8W2QMiAUEC7Pw5c">
            11.2.1 OPS flyttar makt bort från folket och de folkvalda
          </head>
          <p xml:id="i-Et7Cd4vMXibb5E2NPj53NZ">
            I dag är det folket via de folkvalda som bestämmer vilka investeringar
            som är viktiga och nödvändiga för hela landet. Med OPS-lösningar
            sker en glidning i inflytande och kontroll över infrastruktursatsningar.
            Även om staten i sista hand fäller avgörandet för vilka investeringar
            som blir OPS, kommer privata aktörer att trycka på för vissa projekt.
            Tid, resurser och kostnader för upphandlingsprocessen stjäl utrymme
            från projekt som inte är lika intressanta för privata aktörer.
            Risken är stor att det är storstadsregionerna som blir vinnare
            i OPS-karusellen. Medborgare, medier och folkvalda har dessutom
            inte någon som helst insyn i privata företags verksamheter, till
            skillnad från vad som gäller inom den statliga eller kommunala
            sfären.
          </p>
          <head type="h3" xml:id="i-CTwtNrigwyUYDC7M55YZov">
            11.2.2 OPS leder till effektivitetsförluster
          </head>
          <p xml:id="i-C9CpEVBM1HB1fmSDVsQzr7">
            En privat aktör har inte och kan inte förväntas ha ett helhetsperspektiv
            på effektivitetsvinster för hela samhället. En privat aktör ser
            till företagsekonomiska möjligheter till hög avkastning. Privata
            intressen väger inte in vad som är samhällsekonomiskt intressant
            eller effektivt. Då infrastruktursatsningar är av stor samhällelig
            betydelse är det mer effektivt att låta staten ansvara för och
            sköta dessa. Risken är annars att en privat aktör förhindrar en
            optimal resursanvändning.
          </p>
          <p xml:id="i-T7gEfBbNp9NSAwjZvFkCLf">
            Arlandabanan är ett exempel som tydliggör detta problem. Banan
            ägs av konsortiet A-Train AB. För att maximera vinsten har A-Trains
            profil varit att rikta in sig på resenärer med hög betalningsförmåga.
            Den höga avgiften har lett till att bussar till Arlanda fortfarande
            har en hög marknadsandel och att även taxiresor till flygplatsen
            står sig i konkurrensen med tåget. Detta ger vare sig minskade
            miljövinster eller minskad trängsel på vägbanorna. Det höga priset
            är också lätt att behålla, eftersom konsortiet byggde tre stationer
            och inte en som Banverket förordade. Eftersom resenärer med A-Train
            inte träffar övriga resenärer är det mycket lättare att ta ut
            ett högt pris. Men det är även så att konsortiet tar en extra
            avgift av andra tågföretag som stannar vid Arlanda. Det gör de
            för att resenärerna med Arlandabanan inte skall välja ett billigare
            fjärrtåg. Det leder naturligtvis till att andelen tåg som stannar
            vid Arlanda är färre än vad det kunde vara. Allt detta leder till
            ett dåligt resursutnyttjande av järnvägskapaciteten och att miljöeffekterna
            uteblir eller förminskas.
          </p>
          <head type="h3" xml:id="i-61ShTJ2cN4o5DHxEwwq7zf">
            11.2.3 OPS leder till ökade kostnader
          </head>
          <p xml:id="i-PwsWnjCNGhLz7oiPrsGdyQ">
            Vissa hävdar att OPS ger effektivitetsvinster på 1520 procent
            eftersom det är privata intressen som styr. Man kan ifrågasätta
            om det verkligen är sant eftersom det knappast är driftformen
            som avgör effektivitetsgraden för en verksamhet. Men om vi för
            tillfället skulle acceptera påståendet är det ändå så att den
            totala kostnaden för en OPS-lösning inte blir billigare än om
            staten sköter verksamheten. För det första ökar kostnaderna för
            upphandlingsprocessen i ett OPS-förfarande och kostnader bör bli
            betydande med tanke på omfattningen av ett infrastrukturprojekt.
            För det andra kan en privat aktör inte låna pengar billigare än
            vad staten kan hos Riksgäldskontoret. För det tredje finns ett
            vinstintresse hos privata aktörer, vilket leder till en högre
            totalkostnad i och med behovet av avkastning. Dessutom går det
            bara att spekulera i om OPS verkligen leder till minskade kostnader,
            eftersom det saknas utvärderingsbara objekt.
          </p>
          <p xml:id="i-AGXxhBUGBcyLGebfjYXQ8t">
            Mycket talar därför för att OPS-lösningar leder till ökade samhällskostnader,
            samtidigt som makten över projekten skjuts från den offentliga
            sfären till den privata. Vänsterpartiet anser att infrastrukturinvesteringar
            skall beslutas av demokratiska organ och förvaltas av statliga
            eller kommunala myndigheter med en öppen insyn i verksamheten.
          </p>
          <p xml:id="i-K6W9LrGAnURDeJKJUgnoNi">
            Om staten vill öka investeringstakten av infrastruktur är det
            möjligt att göra så med en ändrad budgetlag. På så sätt behövs
            inte OPS, men vi kan fortfarande göra kraftfulla och nödvändiga
            satsningar av nya spår och en ökad investering i banunderhåll.
          </p>
          <head type="h1" xml:id="i-Leqb8sL2oWCfyTV3gaz6jJ">
            12 Integrationspolitik för lika rättigheter och möjligheter
          </head>
          <p xml:id="i-NrQRSycxUa5ajFRpqmKYQ5">
            En bra integrationspolitik är en politik för allas rätt till
            arbete, bostad och utbildning och för allas rätt att omfattas
            av den generella välfärden. Detta kräver en politik för full sysselsättning
            och en arbetsmarknadspolitik som omfattar alla. Det handlar till
            exempel om att tillsvidareanställning skall vara norm och om att
            lagen om anställ­ningsskydd skall stärkas. Det kräver kraftfulla
            insatser för att bekämpa diskriminering, inte minst för att rensa
            upp utestängande mekanismer i rekryteringsprocesserna. Det handlar
            till exempel om obligatoriska kravprofiler vid anställningar och
            om att lagen om allmän platsanmälan måste skärpas för att det
            skall finnas jobb för arbetsförmedlingen att erbjuda.
          </p>
          <p xml:id="i-SRhjmVoLPQUbqL7gjzdVVj">
            Konsekvenserna av de växande klyftorna avspeglas mycket tydligt
            i boendet. Här syns människors ekonomiska och sociala villkor
            öppet. Den bostadsbrist och trångboddhet som finns i många kommuner
            skall bekämpas genom en offensiv social bostadspolitik. Vänsterpartiet
            lämnar därför förslag för kraftiga investeringar i byggandet av
            billiga hyresrätter till god kvalitet. För att garantera rättvisa
            i boendet krävs också att alla kommuner har minst ett allmännyttigt
            bostadsföretag, liksom en avgiftsfri bostadsförmedling som begär
            in lediga lägenheter från både allmännyttiga och privata bostadsföretag.
          </p>
          <p xml:id="i-GPeMTA819GttjBwTkzQEAE">
            I fokus för utformningen av integrationspolitiken står också
            frågan om flyktingmottagande. Människor drivs på flykt på grund
            av krig och förföljelse. En del av dessa söker fristad i Sverige.
            Detta ställer krav på ett värdigt mottagande och på garantier
            för rätten till en bra start i Sverige. Vänsterpartiet riktar
            skarp kritik mot att det fortfarande finns många välmående kommuner
            som inte tar emot några eller väldigt få flyktingar. Detta sätter
            upp svåra hinder för människors fortsatta möjligheter i Sverige.
            Vi anser att alla kommuner skall vara skyldiga att ta emot flyktingar.
            Samtidigt skall kommunersättningen för flyktingmottagandet höjas
            för att ge de ekonomiska förutsättningar som krävs.
          </p>
          <p xml:id="i-VAazjbB913yPyuFQhUa5wX">
            All kraft skall inriktas på att ge nyanlända ett bra bemötande
            och en introduktion med hög kvalitet. Vi föreslår till exempel
            inom våra satsningar på anställningsstöd en särskild inriktning
            på nyanlända från 2008. Dessa insatser skall bygga på rätten och
            möjligheten till lika villkor som den som tidigare är bosatt i
            Sverige och fokusera på den enskildes egen initiativkraft och
            förmåga.
          </p>
          <head type="h1" xml:id="i-Nbnm3wxUFCroYTDhmSHzMo">
            13 Riktlinjer för skattepolitiken
          </head>
          <head type="h2" xml:id="i-XPnzwdkq1RudCwszjHCuW9">
            13.1 Regeringens skatteförslag
          </head>
          <p xml:id="i-59iiyHGamKbGZuKkgSMrj9">
            Det finns anledning att kommentera några av de skattefrågor som
            regeringen tar upp i den ekonomiska vårpropositionen utifrån Vänsterpartiets
            syn på skatternas roll för att finansiera statlig och kommunal
            verksamhet, fungera omfördelande och styrande för resursanvändningen.
          </p>
          <p xml:id="i-4d7eb1Tgo2gJabCmnWgH5s">
            Stora, tunga skatteförändringar som regeringen redan genomfört
            eller aviserar i vårpropositionen urholkar stabila skattebaser.
            Detta är i sig bekymmersamt. Dessutom uppvisar både genomförda
            och planerade skatteförändringar allt annat än en rättvis fördelningsprofil.
            Att använda skatterna som ett redskap i fördelningspolitiken har
            fått en helt annan innebörd i och med alliansregeringen. Numera
            handlar det om att omfördela från dem som har små ekonomiska resurser
            till dem som har stora. Alltså en omvänd fördelningspolitik som
            saknar motstycke i svensk skattepolitik. Ett antal av regeringens
            skatteåtgärder är dessutom inriktade mot grupper av individer
            och sektorer av näringslivet på ett sådant sätt att en mängd undantag
            från ordinarie skatteregler uppstår. Det kommer att leda till
            gränsdragningsproblem och att skattesystemet blir svårt att överblicka.
          </p>
          <head type="h3" xml:id="i-KoLj6W4CQkTK3BiYDcLsHK">
            13.1.1 Jobbskatteavdraget
          </head>
          <p xml:id="i-MKmBEwM7uJgaUXKVE1BDM">
            Regeringen aviserar att ett förstärkt jobbskatteavdrag kan införas
            2008 samt att en ytterligare utbyggnad av jobbskatteavdraget kan
            bli aktuellt under mandatperioden. Vänsterpartiet avvisar utvidgningar
            av avdraget med samma motivering som vi angav i vår budgetmotion
            för 2007 om jobbskatteavdraget i nuvarande form.
          </p>
          <head type="h3" xml:id="i-Y1mjGExhAV43chAtmxbDb1">
            13.1.2 Värnskatten
          </head>
          <p xml:id="i-YC2YAkpiEYu7TpUpV3Ggrb">
            Regeringen aviserar även ett slopande av den så kallade värnskatten.
            Detta är ett av många exempel på att regeringens ambition är att
            öka klyftorna i samhället. Värnskatt betalas av dem med höga inkomster.
            Vi avvisar ett slopande av värnskatten eftersom den ökar inkomstklyftorna
            och minskar rättvisan i skattesystemet.
          </p>
          <p xml:id="i-XEDJBfZf2Sk9wHWwq1w4g3">
            Vänsterpartiet anser dessutom att det utöver en bibehållen värnskatt
            finns utrymme att öka inkomsterna från statlig inkomstskatt genom
            att begränsa möjligheten att göra grundavdrag vid högre inkomster.
            Vi menar att detta är en viktig fördelningspolitisk åtgärd.
          </p>
          <head type="h3" xml:id="i-SCXaYefEnnBV6uXvFxgkhH">
            13.1.3 Bidrag till hushållstjänster
          </head>
          <p xml:id="i-5GoViuanmY9LAFWQ5DC4bG">
            Regeringen aviserar vidare att den skall återkomma hösten 2007
            med en utvidgning av det nyligen lagda förslaget om skattereduktion
            vid anlitande av hushållstjänster så att reduktion även skall
            kunna utgå för hushållstjänster som utgör löneförmån för anställda.
          </p>
          <p xml:id="i-CFiVRjWq6zhknc6szYo5ko">
            Vänsterpartiet har i motion 2006/07:Sk10 avvisat förslagen i
            proposition 2006/07:94 Skattelättnader för hushållstjänster, m.m.
            Förslaget leder till begränsade sysselsättningseffekter och att
            skattesmitning bekämpas med skattebefrielse. Det leder inte heller
            till förbättrade villkor för kvinnor och män att kombinera familjeliv
            och arbetsliv.
          </p>
          <p xml:id="i-W44UaWzM6nHPAD9Pb9N6op">
            När regeringen talar om åtgärder för att få vardagspusslet att
            gå ihop är det uppenbart endast välbeställda familjer som avses.
            För hushåll med mycket god ekonomi och höga inkomster öppnar sig
            en mycket stor skattesänkning. Eftersom skattesänkningen i praktiken
            fungerar som ett bidrag innebär en utvidgning enligt regeringens
            avisering i vårpropositionen att en välbärgad familj kan få ett
            bidrag på upp till 100 000 kronor per år för att ha någon anställd
            i sitt hem en stor del av året. Vänsterpartiet avvisar med bestämdhet
            det nyligen lagda förslaget i proposition 2006/07:94 samt aviseringen
            om utvidgning av skattereduktionen för hushållstjänster.
          </p>
          <head type="h3" xml:id="i-PysKjYFiJpz6nzu8Gu8xgb">
            13.1.4 Avdrag för privat pensionssparande
          </head>
          <p xml:id="i-B8C6QdbkoDtviahsRpHpH9">
            När det gäller avdragsrätt för privat pensionssparande avser
            regeringen att under innevarande år återkomma med förslag om att
            begränsa det allmänna pensionssparsavdraget till 12 000 kronor
            per år från och med 2008. Regeringen anger att begränsningen behövs
            för att minska risken för förlust av skatteintäkter samt för att
            finansiera avskaffandet av förmögenhetsskatten.
          </p>
          <p xml:id="i-5qQtozyqwCUjLgPfcCWgsY">
            Vänsterpartiet föreslog i sin budgetmotion för 2007 slopade pensionsavdrag
            med över ett halvt basbelopp från och med år 2007, det vill säga
            maximalt 20 150 kronor för år 2007. Vårt förslag i budgetmotionen
            för 2007 ligger fast.
          </p>
          <head type="h3" xml:id="i-JedhCktQP4pfGuPCJLAKea">
            13.1.5 Skatt på pensionssparande
          </head>
          <p xml:id="i-FAk8V18GxfKvCcXAK4gkKF">
            Vänsterpartiet vill i detta sammanhang även ta upp avkastningsskatten
            på pensionssparande. Den är ett tydligt exempel på en skatteavvikelse
            och därmed ett avsteg från likformighetsprincipen. En översyn
            av beskattning av pensionssparande är därför nödvändig. I en översyn
            måste den skattemässiga behandlingen av de pensionssystem som
            kompletterar den allmänna pensionen, tjänstepensioner och privatpensionssparande
            ses över. Eventuella förändringar måste anpassas så att arbetsutbud
            och tillväxt gynnas. I detta bör ingå att förbättra och förenkla
            reglerna och att öka likformigheten och neutraliteten i beskattningen.
            Det är viktigt att fördelningspolitiska överväganden görs.
          </p>
          <head type="h3" xml:id="i-FewajsJLQSWcDFQpe6sf4v">
            13.1.6 Bolagsskatten
          </head>
          <p xml:id="i-5fCrcXjyeESXAhXfXaHTru">
            I fråga om bolagsskattesatsen menar regeringen att det på sikt
            kan vara motiverat att se över skattesatsen i syfte att stimulera
            investeringar och företagande. Regeringen åberopar att många länder
            under senare år har förändrat sina för etagsskatteregler, främst
            genom sänkning av bolagsskattesatserna. Väns terpartiet föreslog
            i sin budgetmotion hösten 2006 att bolagsskatten skulle höjas
            från 28 till 30 procent. Vår bedömning i budgetmotionen står fast
            eftersom bolagsskatteförändringarna inom EU:s 25 medlemsstater
            under perioden oktober 2006 till mars 2007 varit få. En höjning
            av bolagsskattesatsen försämrar inte påtagligt Sveriges konkurrenskraft.
            Förslaget om höjning motiveras också av att vi i vår budgetmotion
            hade förslag som huvudsakligen riktade sig till mindre företag.
            Det gällde bland annat slopade sjuklönekostnader för mindre företag,
            slopad medfinansiering i sjukförsäkringen och stimulanser för
            ökade forskningsinsatser. Även dessa förslag ligger fast.
          </p>
          <head type="h3" xml:id="i-RJhGbx9XKH5gduDAKbUMqz">
            13.1.7 Moms
          </head>
          <p xml:id="i-DF5R8e5P4PnCda5RJtp8rn">
            Regeringen avser att återkomma under innevarande år med förslag
            om att förlänga redovisningsperioden för mervärdesskatt till tre
            månader för företag med en omsättning som uppgår till högst 40
            miljoner kronor per år. Vänsterpartiet har ingen invändning mot
            ett kommande förslag enligt ovan. Men det är anmärkningsvärt att
            inte näringslivet självt kan lösa problemet med att underleverantörer
            till större företag inte får sina fakturor betalade i tid och
            därmed hamnar i en ansträngd likviditetssituation.
          </p>
          <head type="h3" xml:id="i-3xUBUfjsrN8pGDb3CSMcHw">
            13.1.8 3:12-företag
          </head>
          <p xml:id="i-TeFv7jD5byVNWtBggG3pq2">
            När det gäller beskattningen av 3:12-företag aviserar regeringen
            en promemoria senare i vår med förslag om att beskattningen av
            kapitalvinster under en övergångsfas åren 20072009 skall bygga
            på samma hälftenindelning av vinsten mellan kapital och tjänstebeskattning
            som gällde före 2006. Vänsterpartiet vill avvakta ett skarpt förslag
            inför ett ställningstagande. Regeringen aviserar även att en utvärdering
            skall göras efter genomförda och i vårpropositionen aviserade
            förändringar. Även Vänsterpartiet anser att olika slag av organisationsformer
            bör ges så skattemässigt lika villkor som möjligt så att inte
            en organisationsform missgynnas jämfört med en annan. Därför är
            det bra att en utvärdering görs.
          </p>
          <head type="h3" xml:id="i-Fc4w8rvpdG5DX4H1Rhe5k4">
            13.1.9 Fastighetsskatten
          </head>
          <p xml:id="i-DpyR6ysXGR9vfJjvCdk3Go">
            Vänsterpartiet avvisar av flera skäl regeringens förslag att
            ersätta fastighetsskatten med en låg kommunal avgift. Förslaget
            innebär att välbeställda och förmögna fastighetsägare i attraktiva
            områden i våra storstäder och längs några av våra kuststräckor
            får oerhört stora sänkningar av sina boendekostnader medan en
            majoritet av fastighetsägare får måttliga eller ingen sänkning
            alls. Förslaget är också oacceptabelt från regionalpolitisk synpunkt,
            eftersom fastigheter med mycket höga taxeringsvärden i stort sett
            är koncentrerade till en handfull områden i Sverige.
          </p>
          <p xml:id="i-YG7enW1ijH44DPT9viyzB">
            Fastighetsskatten är en stabil skattebas men dagens system har
            tyvärr brister. Vänsterpartiet har därför tillsammans med Socialdemokraterna
            och Miljöpartiet i omgångar korrigerat skatten för att undvika
            oönskade effekter. Vänsterpartiet anser att fastigheter är tillgångar
            som skall beskattas. Mot bakgrund av de brister som fortfarande
            finns i systemet anser vi att dagens fastighetsskattesystem måste
            reformeras och att en utvärdering av gällande begränsningsregler
            bör göras. I en översyn av fastighetsskatten bör olika alternativ
            prövas. Till exempel skulle fastighetsskatt kunna tas ut med två
            basvärden, ett på byggnaden och ett på marken. Byggnadens värde
            kan vara geografiskt neutralt, det vill säga att samma hus får
            samma värde oavsett var det är beläget. Eventuellt kan detta kombineras
            med ett tak för markvärdet. Vi är också öppna för att diskutera
            andra lösningar. Översynen skall också omfatta beskattningen av
            bostadsrätter. Vi föreslår att varje bostadsrätt skall värderas
            för sig och att den samlade värderingen blir underlag för bostadsrättsföreningarnas
            fastighetsskatt. Fastighetsskatten på hyresfastigheter bör på
            sikt fasas ut. Våra bedömningar och ställningstaganden i budgetmotionen
            för 2007 står således fast.
          </p>
          <head type="h3" xml:id="i-JCWz55CbxnD2gZTKcyGWgZ">
            13.1.10 Förmögenhetsskatt
          </head>
          <p xml:id="i-UDfokGHHQSHHT8J8kWwxJ6">
            Även systemet för uttag av förmögenhetsskatt har visat sig ha
            en del brister. Vänsterpartiet avvisar dock regeringens förslag
            att avskaffa den helt och hållet. Det finns en föreställning om
            att bara man tar bort förmögenhetsskatten kommer det att finnas
            tillgång till mycket mer riskvilligt kapital. Vi tror att det
            sambandet är starkt överdrivet. Vänsterpartiet vill ha en översyn
            av förmögenhetsskatten med syfte att rätta till de nuvarande bristerna.
          </p>
          <head type="h2" xml:id="i-Ja8ZeGcyKMo1prrkUh9h41">
            13.2 Vänsterpartiets skattepolitik
          </head>
          <p xml:id="i-YcR278pKmU2RRUyraUgALC">
            Målsättningen med Vänsterpartiets skattepolitik är att säkerställa
            välfärden på kort och lång sikt samt förbättra den på områden
            som är eftersatta. Målet är även att skapa förutsättningar för
            en hållbar utveckling för miljö och klimat. Hög sysselsättning
            är en förutsättning för att få resurser till den offentligt finansierade
            välfärden och för miljö- och klimatsatsningar. Därför formar vi
            vår skattepolitik så att den bidrar till att få fler människor
            i arbete.
          </p>
          <p xml:id="i-JLqoLEhHX5HuwppEWJ7aVu">
            Den välfärd vi hittills byggt upp i Sverige har möjliggjorts
            tack vare relativt höga skatteinkomster. Dessa inkomster har kommit
            från breda, stabila skattebaser. Vi vill bygga vidare på denna
            modell.
          </p>
          <p xml:id="i-DnvDu5Qc6MTk8tEjCxE7bK">
            De demografiska förändringarna de närmaste decennierna kommer
            att vara omfattande. Ur demografisk synvinkel råder dock en andhämtningspaus
            i Sverige ett antal år framöver. Enligt SCB kommer den riktiga
            åldringsboo men först mot slutet av 2010-talet då antalet personer
            över 80 år ökar kraftigt. Därför är det viktigt att redan nu säkerställa
            välfärdsåtaganden på sikt. För detta behövs en varaktig finansiering
            med breda, stabila skattebaser med så få undantag från ordinarie
            regler som möjligt. Vänsterpartiets mål är att forma ett stabilt
            skattesystem som genererar de skatteintäkter som är nödvändiga
            för att säkerställa välfärden på sikt samt främja en hållbar ekologisk
            utveckling.
          </p>
          <p xml:id="i-6Xs3vnKWWuniwsXWGxabxn">
            Det demografiska argumentet används allt oftare som ett osakligt
            skrämselverktyg för att motivera privatiseringar och nedskärningar.
            Att vi lever längre och att det finns variationer mellan storleken
            på olika ålderskohorter, är ingen ny företeelse. Den produktivitetsutveckling
            som sker i samhället gör det fullt möjligt att både bevara och
            utveckla välfärden i framtiden. Frågan är, som vi pekat på flera
            gånger i denna motion, hur välfärden skall organiseras och vad
            det får för fördelningseffekter. Den viktigaste garanten för goda
            välfärds- och pensionsvillkor i framtiden är en politik för full
            sysselsättning kombinerad med en framsynt samhällelig investeringspolitik.
            Därför är det av yttersta vikt att de överskott som i dag genereras
            används till produktiva investeringar som kan ge avkastning i
            framtiden. Detta står i bjärt kontrast till den skatte- och finanspolitik
            som regeringen för, med stora skattesänkningar och konsumtions-
            och sparstimulanser till de rikaste. Den argumentation som regeringen
            i dag för kring de offentliga finansernas hållbarhet skall till
            exempel ses i ljuset av pensionssystemets förändring.
          </p>
          <p xml:id="i-Xr2pJw4ArdVQXvnMMkf33S">
            Varje pensionssystem är i själva verket ett fördelningssystem.
            Betalningarna från det kommer alltid från de resurser som vid
            tillfället finns tillgängliga i ekonomin. Hur mycket resurser
            som finns att fördela i hela ekonomin beror inte på vilket pensionssystem
            man haft. Pensionssystemet bestämmer i stället vilka som skall
            få pengar, och hur mycket . Det nuvarande pensionssystemet begränsar
            det gemensamma ansvaret för framtida generationer. Det ger privata
            aktiespekulanter tillgång till enorma mängder riskkapital, som
            annars hade kunnat disponeras av samhället. Det är ett system
            där man räknar med att ett stort antal människor får mycket låga
            pensioner medan de som är rika under sitt aktiva yrkesliv också
            därefter kan klara sig väl med privat sparande. Systemets effektivitet
            minskar drastiskt de sammanlagda administrationskostnaderna har
            redan mångdubblats. När också andra delar av den skattefinansierade
            välfärden attackeras med hänvisning till demografiska faktorer
            är det viktigt att lyfta fram de faktiska, politiska utgångspunkterna
            för debatten.
          </p>
          <p xml:id="i-4aKHnHWrFotjvMsxkjudCs">
            Det förs ofta fram argument som hävdar skatters skadliga inverkan
            på ekonomin. Dessa bygger på antagandet att skatter gör ekonomin
            mindre effektiv, att sänkta skatter väsentligt minskar arbetslösheten
            och att skattesänkningar ökar intresset för att arbeta. Det finns
            dock inget påvisbart samband mellan dessa faktorer. De sociala
            processer som avgör de verkliga utfallen är långt mer komplexa
            än vad de nationalekonomiska modellerna gör gällande.
          </p>
          <p xml:id="i-C8WRk2AKSGJmqzGdptV2yu">
            Generella skattesänkningar minskar välfärdsstatens förmåga till
            en rättvis omfördelning av ekonomiska resurser. Vänsterpartiets
            skattepolitik har inriktningen att öka, inte minska, förmågan
            till en rättvis omfördelning. Därför avvisar Vänsterpartiet generella
            skattesänkningar som urholkar våra skattebaser. Vi avvisar skattesänkningar
            som leder till en omfördelning från dem med små eller måttliga
            ekonomiska resurser till dem som redan har en hygglig eller god
            ekonomi. Vi avvisar även skattesänkningar som gynnar män på bekostnad
            av kvinnor. Vi anser dessutom att stor restriktivitet skall iakttas
            vad gäller undantag från ordinarie regler, så kallade skatteavvikelser,
            eftersom de kan leda till svåra gränsdragningsproblem samtidigt
            som de gör att skattesystemet blir svårt att överblicka.
          </p>
          <p xml:id="i-AA7GjRrm5jHgPTTSEjN8uY">
            Vänsterpartiet anser att det generella välfärdssystemet skall
            finansieras via skattesystemet. Ur ett feministiskt perspektiv
            verkar en omfördelning från privat till offentlig konsumtion till
            kvinnors fördel. Ersättningarna från socialförsäkringar och a-kassa
            skall vara generella och inkomstrelaterade med en tydlig fördelnings-
            och jämställdhetsprofil. Vi avvisar därför skattesänkningar vars
            syfte är att kompensera medborgare för ett system där statens
            välfärds­åtaganden, till exempel vad gäller socialförsäkringar,
            dras ned till en miniminivå och medborgarna själva får betala
            mer via försäkringspremier för att nå upp till en rimlig ersättningsnivå.
          </p>
          <p xml:id="i-KvVn2kJMGTbZruj9oiGZeK">
            I Vänsterpartiets budgetmotion för 2007 redovisade vi finansierade
            skatteförslag som innebär stabila skatteinkomster för staten.
            Förslagen motiverades med satsningar för en bättre välfärdspolitik,
            åtgärder för fler i arbete, en hållbar utveckling samt åtgärder
            för att komma till rätta med skillnader i inkomststruktur mellan
            kvinnor och män. Vi avvisade med samma principiella motiveringar
            en rad skattesänkningar som presenterades i regeringens budgetproposition.
            Vänsterpartiets bedömningar och ställningstaganden i budgetmotionen
            står fast. I Vänsterpartiets höstbudgetmotion kommer vi att ytterligare
            precisera de satsningar vi anser nödvändiga för att säkerställa
            och förbättra välfärden, få fler människor i arbete samt skapa
            förutsättningar för en hållbar utveckling.
          </p>
          <p xml:id="i-vSBpMA9n6UGsL6KaBhnEk">
            Tabell 4. Förändringar i statens inkomster med Vänsterpartiets
            politik, miljarder kronor (avrundade)
          </p>
          <table>
            <row xml:id="i-WAEpahP19pw1UhMWxDNMf3">
              <cell>
                2008
              </cell>
              <cell>
                2009
              </cell>
              <cell>
                2010
              </cell>
            </row>
            <row xml:id="i-MDk6D3y5GpKMkzsa6BFeSz">
              <cell>
                Skatter och avgifter 20
              </cell>
              <cell>
                37,8
              </cell>
              <cell>
                48,5
              </cell>
              <cell>
                58,0
              </cell>
            </row>
            <row xml:id="i-3DR71nmopugDufxBSZCg3q">
              <cell>
                Inkomsteffekt Vänsterpartiets jobbsatsning 21
              </cell>
              <cell>
                -10,0
              </cell>
              <cell>
                -23,3
              </cell>
              <cell>
                -40,2
              </cell>
            </row>
            <row xml:id="i-7ifHf9N9BNuquYD1y2ArDV">
              <cell>
                Påverkan statens inkomster på grund av skatter och avgifter
              </cell>
              <cell>
                27,8
              </cell>
              <cell>
                25,1
              </cell>
              <cell>
                17,8
              </cell>
            </row>
            <row xml:id="i-Tt5s3eDouqCPwJ4o9bY33w">
              <cell>
                Avvisande av utförsäljning, statliga företag
              </cell>
              <cell>
                -50,0
              </cell>
              <cell>
                -50,0
              </cell>
              <cell>
                -50,0
              </cell>
            </row>
            <row xml:id="i-7NruTPdRETjpXyXjiCCqnZ">
              <cell>
                Summa statens inkomster
              </cell>
              <cell>
                -22,2
              </cell>
              <cell>
                -24,9
              </cell>
              <cell>
                -32,2
              </cell>
            </row>
          </table>
          <head type="h1" xml:id="i-LkaCzPDJ5iGmDdxLoTkYE8">
            14 Riktlinjer för budgetpolitiken
          </head>
          <p xml:id="i-AwKPWJ4MTtnW9AVZoDyCi7">
            Vänsterpartiet har länge haft en grundläggande kritik mot det
            finanspolitiska ramverk som styr dagens förhållningssätt till
            statsfinanserna och budgetprocessen.
          </p>
          <p xml:id="i-S6nL5PPYWkj2BjDHhq7fr">
            Det gäller till exempel systemet med i förväg fastställda utgiftstak
            för statens finanser, vilket motverkar offensiva välfärdssatsningar
            men tillåter ofinansierade skattesänkningar. Denna budgeteringsmodell
            är specifikt utformad för att försvåra en politik som överför
            resurser från privat sektor till gemensamt beslutade utgifter
            och investeringar. Vänsterpartiet menar tvärtom att det av skäl
            som också anförts i tidigare avsnitt är nödvändigt att långsiktigt
            öka denna överföring.
          </p>
          <p xml:id="i-MmV4xUYZ3TtAqhc8cQfjw9">
            Långsiktigt måste den offentliga sektorns andel av en ekonomis
            totala omfång öka. De satsningar som Vänsterpartiet presenterar
            i detta budgetförslag, särskilt omfördelningen av resurser via
            statens budget till investeringar i anställningar i offentlig
            sektor pekar i denna riktning. En omfördelning genom skatter är
            av avgörande betydelse för en sådan utveckling på sikt och det
            är i det ljuset som systemet med utgiftstak måste betraktas. I
            det långsiktiga perspektivet bör man också diskutera ett större
            och bredare statligt och kommunalt ägande.
          </p>
          <p xml:id="i-H7juMmmJ5Po32MBfvYgeKm">
            Regeringen genomdrev i höstbudgeten en sänkning av utgiftstaket
            för statens finanser med 11 miljarder kronor för 2007 jämfört
            med de beslut som riksdagen tidigare fattat. Detta i ett läge
            där skatteintäkterna var prognostiserade att bli väsentligt högre.
            Skatterna sänktes samtidigt kraftigt med cirka 40 miljarder kronor.
            Besparingarna på de mest utsatta i samhället och på välfärdssystemen
            genomfördes alltså av ideologiska skäl. Regeringen fortsätter
            och förstärker denna linje. Regeringen aviserar i den ekonomiska
            vårpropositionen att den i budgetpropositionen för 2008 kommer
            att föreslå utgiftstak för 2009 och 2010. Den bedömning som presenteras
            i vårpropositionen innebär att utgiftstaket jämfört med det som
            beslutats för 2008 på 971 miljarder kronor höjts med 32 respektive
            30 miljarder kronor för 2009 respektive 2010 detta i ett läge
            då tillväxten beräknas vara god och statens inkomster kommer att
            växa kraftigt, trots aviserade skattesänkningar.
          </p>
          <p xml:id="i-QnRuSrCyJAmENatRrUpkC1">
            Det innebär att utgiftstaken som andel av BNP beräknas fortsätta
            att sjunka kraftigt och statens finansiella sparande växa till
            mycket höga nivåer. Detta är inte rimligt. Statens reformsatsningar
            bör trendmässigt öka som andel av den samlade ekonomin. Regeringens
            finanspolitiska beslut innebär att statens resurser i stället
            för att användas i välfärdsreformer och produktiva investeringar
            överförs till sparande, hos staten själv och hos de rikaste hushållen.
            De prognostiserade överskotten antyder att regeringen förbereder
            sig för mycket stora skattesänkningar framåt valet 2010 på ett
            sätt som än mer än i dag äventyrar den långsiktiga hållbarheten
            i svensk ekonomi och möjligheterna att upprätthålla en generell
            välfärdsmodell.
          </p>
          <p xml:id="i-KjkCmHBVZSq468PEmRrzcb">
            De preliminära bedömningar som Vänsterpartiet presenterar för
            statens utgifter 2008, 2009 och 2010 är 15,7, 25,8 respektive
            26,9 miljarder kronor högre än i regeringens förslag. En del av
            Vänsterpartiets förslag, främst en omfattande jobbsatsning, påverkar
            genom sin konstruktion främst statsbudgetens inkomstsida.
          </p>
          <p xml:id="i-WbynWCWsjN7FTq8QHvcGFP">
            Sammantaget innebär de reformer som presenteras i Vänsterpartiets
            budgetförslag ett finansiellt sparande i staten som är lägre än
            det som regeringen siktar på. Som vi påpekat är ett högt offentligt
            sparande inget självändamål. Om behoven är stora kan det till
            och med vara negativt med ett högt finansiellt sparande, eftersom
            det indikerar ett ekonomiskt utrymme som inte nödvändigtvis används
            på ett produktivt sätt. I Vänsterpartiets förslag finns trots
            stora satsningar ett mycket högt statligt sparande, vilket medför
            ett offentligt sparande motsvarande nära 2 procent av BNP under
            de närmaste tre åren. De höga siffrorna för det finansiella sparandet
            antyder därför att det kommer att finnas ett utrymme för större
            sociala reformer längre fram. Med regeringens nuvarande politik
            kan dock den samlade offentliga ekonomin snabbt försämras en erfarenhet
            som i närtid finns från tidigare borgerliga regeringsår i början
            av 1990-talet.
          </p>
          <p xml:id="i-3ThFc9gCZjXr47MUHkcgpr">
            Regeringen föreslår riksdagen, efter den justering i beräkningen
            av det offentliga sparandet som föranletts av Eurostats krav på
            bokföringen av premiepensionerna, att målet för det finansiella
            sparandet i den offentliga sektorn fastställs till i genomsnitt
            1 procent av BNP över en konjunkturcykel. Vänsterpartiet avvisar
            regeringens förslag. Överskottsmålen har använts för att lättare
            motivera en åtstramning i den offentliga sektorn. När detta mål
            uppnåtts vill exempelvis arbetsgivarorganisationen gå vidare och
            genomföra stora skattesänkningar. Vänsterpartiets utgångspunkt
            är den motsatta. Det behövs stora investeringar i den gemensamma
            sektorn. Det gäller exempelvis bostadsområdet där investeringarna
            varit alltför låga i flera decennier. Det gäller en nödvändig
            satsning på klimat- och energisektorn som bland annat kräver investeringar
            i ny, modern infrastruktur. Och det gäller givetvis nödvändigheten
            av betydligt fler anställda inom den gemensamma välfärdssektorn.
            Tanken att man skall spara i dag för att klara av morgondagens
            demografiska utmaningar bortser från att den välfärd som i dag
            kan erbjudas medborgarna i avgörande delar bygger på medvetna
            och kraftfulla offentliga investeringar under tidigare decennier.
            Redan 1990-talets nedskärningar i den offentliga sektorn och den
            därefter stagnerade tillväxten i denna sektor ger i dag kostnader
            för samhällsekonomin. Att genom ett överskottsmål i de offentliga
            finanserna också begränsa investeringarna i tider av mycket god
            ekonomisk tillväxt är att försitta möjligheterna till en säkrare
            ekonomisk utveckling.
          </p>
          <p xml:id="i-5K4Qt5kXenVa5LwtmCXXbk">
            Nedanstående tabell visar en översiktlig bild av Vänsterpartiets
            budgetförslag med avseende på några statsfinansiella nyckeltal:
          </p>
          <p xml:id="i-HLYNcCsKBPHYEXEVTo1orS">
            Tabell 5. Effekte r för statens finanser av Vänsterpartiets förslag,
            miljar der kronor
          </p>
          <table>
            <row xml:id="i-5EsZs6fPjz5PxY8FVyqgLN">
              <cell>
                Beräknad på Vänsterpartiets förslag
              </cell>
              <cell>
                Differens mot vårpropositionens bedömningar
              </cell>
            </row>
            <row xml:id="i-9rVN56U3h1Xpe9RzmLBgWQ">
              <cell>
                2008
              </cell>
              <cell>
                2009
              </cell>
              <cell>
                2010
              </cell>
              <cell>
                2008
              </cell>
              <cell>
                2009
              </cell>
              <cell>
                2010
              </cell>
            </row>
            <row xml:id="i-Y5Z7drxLnuLGbj16g39ZNE">
              <cell>
                Inkomster
              </cell>
              <cell>
                845,3
              </cell>
              <cell>
                879,6
              </cell>
              <cell>
                920,9
              </cell>
              <cell>
                -22,2
              </cell>
              <cell>
                -24,9
              </cell>
              <cell>
                -32,2
              </cell>
            </row>
            <row xml:id="i-YWDfuLsmAdUBHXSaz1GZHG">
              <cell>
                Utgifter exkl. statsskuldsräntor
              </cell>
              <cell>
                767,4
              </cell>
              <cell>
                778,4
              </cell>
              <cell>
                798,1
              </cell>
              <cell>
                15,7
              </cell>
              <cell>
                25,8
              </cell>
              <cell>
                26,9
              </cell>
            </row>
            <row xml:id="i-7cJ7jbzt3AZmBd16k9Ltq9">
              <cell>
                Statsskuldsräntor m.m. 22
              </cell>
              <cell>
                39,2
              </cell>
              <cell>
                40,4
              </cell>
              <cell>
                39,6
              </cell>
              <cell>
                0,0
              </cell>
              <cell>
                1,3
              </cell>
              <cell>
                1,7
              </cell>
            </row>
            <row xml:id="i-SrkDbtnXYgqApx7JHYkgsj">
              <cell>
                Riksgäldens nettoutlåning 23
              </cell>
              <cell>
                37,2
              </cell>
              <cell>
                35,9
              </cell>
              <cell>
                35,5
              </cell>
              <cell>
                24,7
              </cell>
              <cell>
                25,9
              </cell>
              <cell>
                27,1
              </cell>
            </row>
            <row xml:id="i-2egXyJ2V9xNtyiqUWoyimL">
              <cell>
                Statsbudgetens saldo 24
              </cell>
              <cell>
                1,5
              </cell>
              <cell>
                25,0
              </cell>
              <cell>
                47,6
              </cell>
              <cell>
                -61,8
              </cell>
              <cell>
                -76,4
              </cell>
              <cell>
                -87,4
              </cell>
            </row>
            <row xml:id="i-LLytGL2HTHh4TK1EWvtzsq">
              <cell>
                Finansiellt sparande i staten
              </cell>
              <cell>
                31,9
              </cell>
              <cell>
                34,7
              </cell>
              <cell>
                52,4
              </cell>
              <cell>
                -1,6
              </cell>
              <cell>
                -23,1
              </cell>
              <cell>
                -40,9
              </cell>
            </row>
            <row xml:id="i-PDCySfJDtNPu9McQct5Lcc">
              <cell>
                Totalt offentlig sektor
              </cell>
              <cell>
                67
              </cell>
              <cell>
                61
              </cell>
              <cell>
                71
              </cell>
              <cell>
                -1,6
              </cell>
              <cell>
                -23,1
              </cell>
              <cell>
                -40,9
              </cell>
            </row>
            <row xml:id="i-XBqwb9EYj16KLFv4BAxSGZ">
              <cell>
                Procent av BNP
              </cell>
              <cell>
                2,0
              </cell>
              <cell>
                1,8
              </cell>
              <cell>
                2,0
              </cell>
              <cell>
                -0,1
              </cell>
              <cell>
                -0,7
              </cell>
              <cell>
                -1,2
              </cell>
            </row>
          </table>
          <head type="h1" xml:id="i-Uprc2GeYroHuus9NevDCnD">
            15 Kommunal ekonomi
          </head>
          <head type="h2" xml:id="i-R5zExM23wg5NjCwYx9fmSN">
            15.1 Kommunerna har en nyckelroll för välfärden
          </head>
          <p xml:id="i-TbFVT1YjgYTYW6QvN7eAsg">
            I ett modernt välfärdssamhälle som Sverige är den offentliga
            sektorn en avgörande förutsättning för många människors dagliga
            liv och ekonomi.
          </p>
          <p xml:id="i-CWbdKURX5CxrUzFpJFzPBR">
            Den kommunala sektorn, det vill säga verksamheterna i primärkommunerna,
            landstingen och regionerna, står för huvuddelen av välfärdsproduktionen
            i Sverige. Eftersom arbetet med vård, omsorg, utbildning och kultur
            i huvudsak sker genom möten mellan människor är sektorn också
            arbetskraftsintensiv.
          </p>
          <p xml:id="i-4vuB6RqxjWWrqWKLhA1sYY">
            Den offentliga sektorn står för en effektiv och rationell lösning
            av samhälleliga behov. Här produceras välfärdstjänster som ger
            invånarna en god livskvalitet. Via de skattefinansierade gemensamma
            verksamheterna omfördelas makt och ekonomiska resurser mellan
            kvinnor och män, mellan högavlönade och lågavlönade och mellan
            generationerna. På grund av den maktordning som råder i samhället
            är den offentliga sektorn särskilt viktig för kvinnors vardag
            och liv.
          </p>
          <p xml:id="i-AQ984TYvWa89VTRsAtigLM">
            Den offentliga sektorns innehåll, kvalitet och utveckling är
            en fundamental faktor för ett modernt välfärdssamhälle. Det är
            framför allt där den grundläggande infrastrukturen byggs och upprätthålls,
            en infrastruktur som är absolut nödvändig för såväl den enskilde
            medborgaren som företagens utvecklingsmöjligheter. Offentlig sektor
            är dessutom det privata näringslivets största enskilda kund och
            har med sina krav på miljö-, handikapp- och teknikutveckling i
            upphandlingarna starkt bidragit till de enskilda företagens utveckling.
            Vänsterpartiet ser stora långsiktiga behov inom välfärden.
          </p>
          <p xml:id="i-VVqk633dCU8LhpVG99okxz">
            Under den förra mandatperioden lyckades Vänsterpartiet stärka
            kommunernas ekonomi genom att statsbidragen kraftigt höjdes. En
            mycket nödvändig höjning som under denna mandatperiod måste fullföljas
            eftersom en offentligt finansierad och demokratiskt organiserad
            välfärd bygger på människors behov. Efterfrågan av välfärdstjänster
            bestäms av flera faktorer, bland annat den demografiska utvecklingen
            och på vilket sätt vi organiserar arbetet inom välfärdssektorn.
            Genom den demografiska utvecklingen i Sverige kommer efterfrågan
            på välfärdstjänster, som till exempel äldreomsorg, att öka. Olika
            utredningar visar dessutom att en allmänt större efterfrågan är
            att vänta eftersom människor förväntar sig en utbyggd välfärd
            för sin trygghet. Detta ställer krav på planering och god framförhållning
            från den kommunala organisationen, men framför allt på tillräckliga
            ekonomiska resurser. Vänsterpartiet anser att det därmed blir
            nödvändigt med en omfördelning från den privata till den offentliga
            konsumtionen för att kunna tillgodose efterfrågan och behov.
          </p>
          <head type="h2" xml:id="i-4gauWYJQzq7QRoviCLkGkL">
            15.2 Regeringen urholkar den kommunala välfärden
          </head>
          <p xml:id="i-87uYPkkdkL2zq5QKwQpufN">
            Regeringen har genom höstens budgetmotion fullföljt de satsningar
            som s-v-mp-konstellationen aviserade för perioden 20072008. Men
            för år 20092010 förespår regeringen oförändrad nivå på anslaget
            Kommunalekonomisk utjämning, vilket i realiteten och jämfört med
            beräkningarna i vårpropositionen 2006 är en sänkning av tillskotten
            till kommunsektorn. Regeringens förslag till nedskärningar i sjuk-
            och föräldraförsäkringen, försämringen av arbetslöshetsförsäkringen,
            införandet av ungdomsgarantin och minskningen av arbetsmarknadsåtgärderna
            innebär såväl skattebortfall som ökade kostnader för försörjningsstöd
            för kommunsektorn, vilket inte kompenseras. Till det kommer de
            ändringar som regeringen genomför i fastighetsskatten. Vi är oroliga
            för att regeringens förslag kommer att innebära en regional omfördelning
            från landsbygd till större städer.
          </p>
          <p xml:id="i-JFVqirMnbyHDpwazoJoYLL">
            Regeringen skriver att dess ambition är att den offentliga sektorn
            i framtiden skall minska som andel av BNP. Vänsterpartiet har
            rakt motsatt uppfattning vi vill att välfärdstjänsterna, som är
            så viktiga för medborgarna, genom den offentliga sektorn skall
            öka. Med regeringens förslag hotas kommunernas ekonomi, vilket
            kommer att leda till förnyade krav på besparingar inom välfärdssektorn,
            vilket i sin tur främst kommer att drabba lågavlönade. Särskilt
            hårt kommer kvinnor att drabbas av denna utveckling. Kommunsektorn
            behöver långsiktiga planeringsförutsättningar och Vänsterpartiet
            vill där se en förstärkning, inte hotande nedskärningar.
          </p>
          <p xml:id="i-4FrYX4adk9zNYrPLu1Gc63">
            I Vänsterpartiets budgetmotion för 2007 utvecklades våra satsningar
            på den kommunala välfärden genom bland annat fler anställda, satsning
            på höjning av kvinnors löner, återfört stöd till vuxenutbildningen
            och frukost i grundskolan. Dessa förslag ligger självklart kvar
            men nu framskjutna i tid eftersom vår budgetmotion föll i riksdagens
            behandling av statsbudgeten. Avseende 20092010 kommer vi att noga
            följa utvecklingen och återkomma med förslag på ytterligare höjningar
            av statsbidragen till kommuner och landsting.
          </p>
          <head type="h2" xml:id="i-LXB8i3CCCkqZZk5DXbZ5ta">
            15.3 Solidarisk kostnadsutjämning
          </head>
          <p xml:id="i-QWqc5ExEoW7LyD6HsTwxQ2">
            Vänsterpartiet avvisar regeringens förslag till ändring i lagen
            om kommunalekonomisk utjämning.
          </p>
          <p xml:id="i-8nxnEVXgaPMfbV9W8rd85m">
            Uppgiftsfördelningen i samhället med kommunalt självstyre och
            ansvar för verksamheter med nationella mål kräver en långtgående
            inkomstutjämning av minst den omfattning som gäller i dag. Kostnadsutjämningen
            å sin sida skall bidra till att skapa likvärdiga förutsättningar
            för kommuner och landsting. Skillnader i skattesats skall i princip
            enbart spegla skillnader i ambitionsnivå eller effektivitet. Alla
            sådana kostnadsskillnader som beror på lokala förhållanden som
            den enskilda kommunen eller landstinget inte kan påverka bör därför
            utjämnas.
          </p>
          <p xml:id="i-FFswrasgfJWbSiNiAeNcJn">
            De faktorer som i dag ingår i kostnadsutjämningen, som demografiska
            och socio-ekonomiska förhållanden, gleshet, vårdtyngd, eller sysselsättningsstatus
            är inte direkt påverkbara för kommuner eller landsting. Däremot
            är de egna lönekostnaderna på kort sikt direkt påverkbara.
          </p>
          <p xml:id="i-2R3gy98r8K4WbRvuCV3dCR">
            Utredningen regeringen hänvisar till har inte på ett övertygande
            sätt lyckats visa vilka eller i vilken omfattning lokala förhållanden
            orsakar strukturella löneskillnader mellan enskilda kommuner respektive
            landsting.
          </p>
          <p xml:id="i-YPV6t1cBH7uNe8BeARkxqT">
            För att kostnadsutjämningen skall uppfattas som legitim måste
            den uppfylla två krav:
          </p>
          <list style="ul">
            <item xml:id="i-VNVEbXLsJL5bAKiGs57PYE">
              Utjämningens utfall för enskilda kommuner och landsting måste
              uppfattas som rimligt och begripligt. De faktorer som används
              för att beräkna bidrag respektive avgift skall vara sådana som
              naturligen orsakar kostnadsskillnaderna. Det räcker inte med att
              det föreligger ett statistiskt samband.
            </item>
            <item xml:id="i-3qzZn8jzgG2ra1sWk7XYr1">
              Faktorerna skall vara opåverkbara och inte heller vara en konsekvens
              av kommunens eller landstingets eget agerande.
            </item>
          </list>
          <p xml:id="i-6bpE8hA4KgWKNuE6Lmuwsj">
            Enligt vår bedömning och majoriteten av remissinstansernas uppfyller
            den föreslagna modellen med en lönekostnadsfaktor inte dessa krav.
          </p>
          <p xml:id="i-5Yj3Zw4XsTbwDKAWMv2s27">
            Uppdateringen av delmodellen för hälso- och sjukvård innebär
            för vissa landsting rätt stora förändringar. Vänsterpartiet anser
            därför att regeringen bör införa så kallade införanderegler så
            att anpassningen underlättas.
          </p>
          <p xml:id="i-2xbpTyN7VXv7Z3xEhQrRbS">
            Mot denna bakgrund bör regeringens förslag till ändring i lagen
            (2004:773) om kommunal ekonomisk utjämning avslås. Detta bör riksdagen
            besluta.
          </p>
          <head type="h1" xml:id="i-B8nifuW5fWN6LNgfMmuCqi">
            16 Fördelning av utgifter
          </head>
          <p xml:id="i-XZWe6sGGMhypqSrA3TAMNn">
            Vänsterpartiet presenterade i samband med behandlingen av statsbudgeten
            för 2007 ett heltäckande förslag till ekonomisk politik för jobb,
            rättvisa och hållbar utveckling (motion 2006/07:Fi245). I tabell
            6 i föreliggande motion presenteras den uppdaterade fördelning
            av statens utgifter som skisseras för åren 20082010 i relation
            till regeringens beräknade utgiftsramar (se propositionen tabell
            6.6). De i tabellen presenterade ramarna inbegriper därmed både
            de förslag som aviseras i regeringens vårproposition och de förslag
            som aviseras i denna motion.
          </p>
          <p xml:id="i-Rhye7Zw1rCr37BaVLFwhWi">
            Tabell 6. Förändringar i ramar per utgiftsområde 125, differens
            mot vårpropositionen, miljoner kronor
          </p>
          <table>
            <row xml:id="i-PUf7zd8BjztnhToxgV2CT">
              <cell>
                Utgiftsområde
              </cell>
              <cell>
                2008
              </cell>
              <cell>
                2009
              </cell>
              <cell>
                2010
              </cell>
            </row>
            <row xml:id="i-JdxNXk7oMjd7NDPVDsBNWb">
              <cell>
                1
              </cell>
              <cell>
                Rikets styrelse
              </cell>
              <cell>
                -43
              </cell>
              <cell>
                -43
              </cell>
              <cell>
                -43
              </cell>
            </row>
            <row xml:id="i-GSQktaRhRhyHoJaKBNnor9">
              <cell>
                2
              </cell>
              <cell>
                Samhällsekonomi och finansförvaltning
              </cell>
              <cell>
                -5
              </cell>
              <cell>
                -5
              </cell>
              <cell>
                -5
              </cell>
            </row>
            <row xml:id="i-MarU2QTRJd9TXUn8WtWMvV">
              <cell>
                3
              </cell>
              <cell>
                Skatt, tull och exekution
              </cell>
              <cell>
                75
              </cell>
              <cell>
                75
              </cell>
              <cell>
                75
              </cell>
            </row>
            <row xml:id="i-C1JjPx4sb8Bd85hUoUYxaM">
              <cell>
                4
              </cell>
              <cell>
                Rättsväsendet
              </cell>
              <cell>
                -446
              </cell>
              <cell>
                -967
              </cell>
              <cell>
                -967
              </cell>
            </row>
            <row xml:id="i-DMRwSCPNUY4vR8xxpPww2a">
              <cell>
                5
              </cell>
              <cell>
                Internationell samverkan
              </cell>
              <cell>
                0
              </cell>
              <cell>
                0
              </cell>
              <cell>
                0
              </cell>
            </row>
            <row xml:id="i-4sm8UFAUyeSNTreq36FyxP">
              <cell>
                6
              </cell>
              <cell>
                Försvar samt beredskap mot sårbarhet
              </cell>
              <cell>
                -6 627
              </cell>
              <cell>
                -7 901
              </cell>
              <cell>
                -7 901
              </cell>
            </row>
            <row xml:id="i-3ybogrU6ygtsQb5hsQJrif">
              <cell>
                7
              </cell>
              <cell>
                Internationellt bistånd
              </cell>
              <cell>
                145
              </cell>
              <cell>
                150
              </cell>
              <cell>
                150
              </cell>
            </row>
            <row xml:id="i-QLf7xYw8CXiV31shCESguX">
              <cell>
                8
              </cell>
              <cell>
                Migration
              </cell>
              <cell>
                -444
              </cell>
              <cell>
                -411
              </cell>
              <cell>
                -411
              </cell>
            </row>
            <row xml:id="i-XkgxJaVAaXTipVuBA4sAxH">
              <cell>
                9
              </cell>
              <cell>
                Hälsovård, sjukvård och social omsorg
              </cell>
              <cell>
                3 803
              </cell>
              <cell>
                9 473
              </cell>
              <cell>
                9 473
              </cell>
            </row>
            <row xml:id="i-K6EDkGVcjmexG4qVi2gbrD">
              <cell>
                10
              </cell>
              <cell>
                Ekonomisk trygghet vid sjukdom och handikapp
              </cell>
              <cell>
                3 199
              </cell>
              <cell>
                3 889
              </cell>
              <cell>
                4 609
              </cell>
            </row>
            <row xml:id="i-ZQ1J7eN8LdkM6apRTmdRy">
              <cell>
                11
              </cell>
              <cell>
                Ekonomisk trygghet vid ålderdom
              </cell>
              <cell>
                1 095
              </cell>
              <cell>
                2 225
              </cell>
              <cell>
                3 225
              </cell>
            </row>
            <row xml:id="i-GCgTVYZ4HrKQMrqzYhjgh4">
              <cell>
                12
              </cell>
              <cell>
                Ekonomisk trygghet för familjer och barn
              </cell>
              <cell>
                2 222
              </cell>
              <cell>
                2 283
              </cell>
              <cell>
                2 360
              </cell>
            </row>
            <row xml:id="i-V7XA8KknHbzzAJYzn59urU">
              <cell>
                13
              </cell>
              <cell>
                Arbetsmarknad
              </cell>
              <cell>
                11 082
              </cell>
              <cell>
                9 039
              </cell>
              <cell>
                3 662
              </cell>
            </row>
            <row xml:id="i-GL98XsptBRC5uH544QQUan">
              <cell>
                14
              </cell>
              <cell>
                Arbetsliv
              </cell>
              <cell>
                -11
              </cell>
              <cell>
                151
              </cell>
              <cell>
                151
              </cell>
            </row>
            <row xml:id="i-NPXpKDFN4VZ22qFNrG2Zpy">
              <cell>
                15
              </cell>
              <cell>
                Studiestöd
              </cell>
              <cell>
                3 472
              </cell>
              <cell>
                4 370
              </cell>
              <cell>
                5 647
              </cell>
            </row>
            <row xml:id="i-6VdcX1xuv3ii7mywbkCmJ7">
              <cell>
                16
              </cell>
              <cell>
                Utbildning och universitetsforskning
              </cell>
              <cell>
                710
              </cell>
              <cell>
                1 473
              </cell>
              <cell>
                2 316
              </cell>
            </row>
            <row xml:id="i-Gb4iPXKphVhGQDqf54xpRQ">
              <cell>
                17
              </cell>
              <cell>
                Kultur, medier, trossamfund och fritid
              </cell>
              <cell>
                744
              </cell>
              <cell>
                837
              </cell>
              <cell>
                866
              </cell>
            </row>
            <row xml:id="i-GRJh6vvGZEa7MsCCY9ccko">
              <cell>
                18
              </cell>
              <cell>
                Samhällsplan., bostadsförsörjning, byggande samt konsumentpol.
              </cell>
              <cell>
                1 354
              </cell>
              <cell>
                2 084
              </cell>
              <cell>
                2 794
              </cell>
            </row>
            <row xml:id="i-DGMZ2CQHkq1e3ZiK5Kajxi">
              <cell>
                19
              </cell>
              <cell>
                Regional utveckling
              </cell>
              <cell>
                25
              </cell>
              <cell>
                0
              </cell>
              <cell>
                0
              </cell>
            </row>
            <row xml:id="i-GSXBRXQgvYMX8UEBPgJpEg">
              <cell>
                20
              </cell>
              <cell>
                Allmän miljö- och naturvård
              </cell>
              <cell>
                764
              </cell>
              <cell>
                1 302
              </cell>
              <cell>
                1 582
              </cell>
            </row>
            <row xml:id="i-5updsHus1QapnpDT8RzsF4">
              <cell>
                21
              </cell>
              <cell>
                Energi
              </cell>
              <cell>
                -903
              </cell>
              <cell>
                -903
              </cell>
              <cell>
                -903
              </cell>
            </row>
            <row xml:id="i-AHUEF33jLmNTmke4nmMUu6">
              <cell>
                22
              </cell>
              <cell>
                Kommunikationer
              </cell>
              <cell>
                -9 010
              </cell>
              <cell>
                -7 320
              </cell>
              <cell>
                -6 317
              </cell>
            </row>
            <row xml:id="i-RQuDWJLL4cgugKHhfDDb5k">
              <cell>
                23
              </cell>
              <cell>
                Jord- och skogsbruk, fiske med anslutande näringar
              </cell>
              <cell>
                160
              </cell>
              <cell>
                162
              </cell>
              <cell>
                163
              </cell>
            </row>
            <row xml:id="i-CV8B9VCaDnQoLJedjXeT2Y">
              <cell>
                24
              </cell>
              <cell>
                Näringsliv
              </cell>
              <cell>
                -100
              </cell>
              <cell>
                -100
              </cell>
              <cell>
                0
              </cell>
            </row>
            <row xml:id="i-FE6zAfLBnYrWgd49eUpqJN">
              <cell>
                25
              </cell>
              <cell>
                Allmänna bidrag till kommuner
              </cell>
              <cell>
                4 396
              </cell>
              <cell>
                5 896
              </cell>
              <cell>
                6 396
              </cell>
            </row>
            <row xml:id="i-ChWA7PgGj17PGeU7AipBNU">
              <cell>
                Summa utgiftsområden exkl. statsskuldsräntor
              </cell>
              <cell>
                15 657
              </cell>
              <cell>
                25 759
              </cell>
              <cell>
                26 922
              </cell>
            </row>
          </table>
          <head type="h2" xml:id="i-TYYWRh5z3gdC3aH4DDUVzY">
            16.1 Statliga myndigheter och pris- och löneomräkningen
          </head>
          <p xml:id="i-RqC3Hrz6v5Wbu2qw7ipnUN">
            De i propositionen beräknade ramarna har utöver beslut också
            justerats med anledning av förändrade volymprognoser, makroekonomiska
            förutsättningar och pris- och löneomräkning (PLO) till myndigheternas
            förvaltningskostnader. Regeringens politik går mycket tydligt
            ut på att minska den offentliga sektorn. Ett led i detta är den
            kraftiga bantningen av antalet anställda i de statliga myndigheterna.
            I de allra flesta fall innebär inte de arbetstillfällen som går
            förlorade i staten att arbetsuppgifterna i sig försvinner. Behoven
            minskar inte. Tvärtom finns det många ytterligare statliga arbetsuppgifter
            som skulle behöva utföras för att upprätthålla höga krav på rättssäkerhet
            och service gentemot medborgarna. Jobben finns således kvar, men
            inte de anställda som skall utföra dem. Resultatet blir då att
            de som blir kvar får än högre arbetsbelastning. Rent samhällsekonomiskt
            finns det inte automatiskt några vinster med färre antal anställda
            i staten. Att kontinuerligt se över den statliga byråkratin är
            i sig en lovvärd ansats, men de nedskärningar som regeringen gör
            har en annan inriktning än omsorgen om effektivt använda statliga
            resurser. I många fall kan det bli fråga om en omfördelning av
            utgifter inom statsbudgeten. Kostnaderna flyttas från ett konto
            till ett annat från anslagen till myndigheter till utbetalning
            av mer arbetslöshetsersättning, och kanske ökade kostnader för
            sjukskrivning till dem som blir kvar.
          </p>
          <p xml:id="i-LSvw6RmtvZbUWeFXAnvXXm">
            Regeringen föreslår i vårpropositionen den lägsta slutliga uppräkningen
            av myndigheternas anslag under de 15 år som nuvarande anslagssystem
            använts, samtidigt som kraven på vad som skall åstadkommas inte
            minskas. Sammantaget innebär den slutliga omräkningen på grund
            av PLO att anslagen minskas med 2,1 miljarder kronor 2008 och
            0,6 miljarder 2009, jämfört med beräkningen i budgetpropositionen
            (se propositionens avsnitt 6.4.3 och tabell 6.10). Vi har i våra
            förslag accepterat denna beräkning. Men det finns anledning att
            noggrant följa utvecklingen och i kommande budgetförslag föra
            en kritisk diskussion om rimligheten i att låta bland annat de
            produktivitetsmått som beräknas för den privata tjänstesektorn,
            och som är behäftade med problem, få ett sådant genomslag på beräkningen
            av de statliga anslagen. Det finns också anledning att återkomma
            med ett bredare grepp om personalpolitiken och omställningskostnaderna
            i den statliga verksamheten.
          </p>
          <head type="h2" xml:id="i-X2B31Ew16MhGdwL1Dwu6Rx">
            16.2 Utgiftsområde 1 Rikets styrelse
          </head>
          <p xml:id="i-WDsNEYr3w1HYBkniNSqmHc">
            Ur ett demokratiperspektiv kan den kommande treårsperioden komma
            att bli mycket turbulent. Utredning pågår om vår grundlag och
            Ansvarsutredningen har nyligen presenterat sina resultat. Kanske
            kommer propositioner som föreslår grundlagsförändringar och högst
            troligen kommer propositioner som föreslår en i stora delar ny
            organisation för Sverige. Som om dessa förändringsförslag inte
            vore nog har det gamla förslaget till EU-konstitution börjat dammas
            av. Uppgifter från EU:s nuvarande ordförandeland, Tyskland, meddelar
            att man planerar för att konstitutionen skall träda i kraft i
            tid till EU-parlamentsvalet i juni 2009.
          </p>
          <p xml:id="i-MdwbE64JmrSSXzHTz7oibM">
            Vänsterpartiets politik de närmaste åren när det gäller den demokratiska
            utvecklingen i vårt land kommer i mångt och mycket att handla
            om att försöka förhindra ytterligare nedrustning av människors
            rättigheter och möjligheter att utöva demokrati. Inom Vänsterpartiets
            stora offensiva kraftsamling när det gäller demokratiutvecklingen
            kommer arbetet för att få till stånd en folkomröstning om en ny
            EU-konstitution att rymmas.
          </p>
          <p xml:id="i-GXJYBuk3RJUC4M6HFXzm1F">
            Att demokrati måste få lov att kosta pengar innebär inte att
            folkvalda skall ha orimligt höga arvoden och ersättningar. Vänsterpartiet
            avser i kommande budget föreslå att dessa sänks för riksdagsledamöterna
            och att det utvecklas ett nytt arvodessystem.
          </p>
          <head type="h2" xml:id="i-B5zP9aJHPVrhEgvbJpuKhY">
            16.3 Utgiftsområde 2 Samhällsekonomi och finansförvaltning
          </head>
          <p xml:id="i-5edcr1UTa1V5XebGmvyns5">
            Regeringen har aviserat en uppstramning av den statliga byråkratin
            genom förslag om nedläggning av ett antal myndigheter och kraftigt
            minskade anslag till andra.
          </p>
          <p xml:id="i-SAKnv7YnsjGfyH4V4ny5QA">
            Regeringens val av myndigheter uppvisar en tydlig ideologisk
            riktning. Regeringen har inga planer på en översyn av de myndigheter
            som bedriver sin verksamhet utifrån en tydligt marknadsliberal
            agenda, till exempel en del av den verksamhet som bedrivs av Konjunkturinstitutet.
            Vänsterpartiet föreslår här en neddragning av ramanslaget med
            5 miljoner kronor.
          </p>
          <head type="h2" xml:id="i-MuB9mLNidAjjerfrLyuvZm">
            16.4 Utgiftsområde 3 Skatt, tull och exekution
          </head>
          <p xml:id="i-9Zx2sJHAGvGxJrL4DrvLZz">
            De mål och bedömningar för politikområdet Skatt, tull och exekution
            som Vänsterpartiet angav i sin budgetmotion för 2006/07 ligger
            fast. Medborgares och företags förtroende för skattesystemet och
            Skatteverket bygger bland annat på att regelverk och handläggningsprocedurer
            är rationella, tydliga och förståeliga. Regelförenklingar är därför
            av största vikt för såväl enskilda som företag och för det interna
            arbetet inom Skatteverket. Vänsterpartiet anser att Skatteverkets
            anslag bör tillföras medel som säkerställer att myndigheten även
            fortsättningsvis kan erbjuda en bra service till allmänhet och
            företag.
          </p>
          <p xml:id="i-Qy8YTAwt2oCjGZYeyKcREA">
            När det gäller frågan om den nya Kronofogdemyndighetens eventuella
            knytning till Skatteverket prövades denna fråga mycket ingående
            av den tidigare regeringen. Den slutliga bedömningen blev att
            Kronofogdemyndigheten i operativt avseende skulle arbeta helt
            självständigt från Skatteverket, men att myndigheten borde vara
            knuten till Skatteverket i strategiska frågor och för utnyttjande
            av gemensamt stöd när det gäller IT-verksamhet och administrativa
            stödfunktioner. Vänsterpartiet stod bakom denna bedömning och
            har inte funnit anledning att ändra sin syn, eftersom en sådan
            lösning frigör resurser från administrativt till operativt arbete.
          </p>
          <head type="h2" xml:id="i-NfXDppbeKtd2mYP6czRisN">
            16.5 Utgiftsområde 4 Rättsväsendet
          </head>
          <p xml:id="i-LXryT4HDLYo16V9dmrqiyr">
            Vänsterpartiet lämnade i höstbudgeten förslag till förändringar
            i ramar för utgiftsområde 4. Vi vidhåller ståndpunkterna och bedömningarna
            i dessa förslag som innebär en fortsatt generell förstärkning
            av rättsväsendet, men något lägre än regeringens förslag.
          </p>
          <p xml:id="i-SDModAbYn6kWbuTJFfeMru">
            Att regeringen inte för närvarande planerar några större förstärkningar
            av Kriminalvården är uppseendeväckande. Man har redan en svår
            beläggningssituation och kommer med nuvarande straff- och kriminalvårdspolitik
            att behöva bygga många nya platser. Med regeringens aviserade
            straffskärpningar har prognoserna skruvats upp ytterligare. Utan
            förstärkningar innebär detta en katastrof. Vänsterpartiet vill
            frigöra omkring 900 miljoner kronor till en förbättrad kriminalvård
            genom att återinföra villkorlig halvtidsfrigivning och säga nej
            till straffhöjningar. Detta innebär också att Vänsterpartiets
            politik kräver mindre nybyggnation.
          </p>
          <p xml:id="i-SmX77xqqjNc3NpDC6NCHvm">
            Vänsterpartiet har tidigare varit med om att förstärka anslaget
            till polisen. Den nuvarande regeringens stora förstärkningar ligger
            dock inte i linje med behovet. Vi har föreslagit en långsammare
            anslagsökning. Det brottsförebyggande arbetet bedrivs effektivast
            genom att den generella välfärden och socialpolitiken förstärks.
          </p>
          <p xml:id="i-6dpcwSG1x9z1CZCErfQry4">
            Vänsterpartiet har också sagt nej till den förstärkning av Säpo
            som genomförts för att intensifiera arbetet mot terrorism, eftersom
            vi inte anser det vara säkerställt att arbetet sker med rättssäkra
            och icke diskriminerande metoder.
          </p>
          <p xml:id="i-KrXzxsSjVr6Ni3wCW3P3Mp">
            Jämfört med regeringens förslag kan även nämnas att Vänsterpartiet
            vill se en betydande förstärkning av anslaget Rättsliga biträden
            m.m. Vi föreslår större satsningar på Ekobrottsmyndigheten samt
            på utbildningsinsatser kring sexualiserat våld inom polisorganisationen,
            Åklagarmyndigheten och Sveriges domstolar.
          </p>
          <head type="h2" xml:id="i-HvapYy1YAH99mMkcrWrMrV">
            16.6 Utgiftsområde 6 Försvar samt beredskap mot sårbarhet
          </head>
          <p xml:id="i-6sFbS1NDuLrUPvyeW5SzL6">
            Vänsterpartiets förslag är att minska resurserna för främjande
            av vapenexport inom anslag 6:1. Resurser omfördelas inom anslaget
            och tilldelas stöd för jämställdhetsarbetet inom Försvarsmakten.
            Vänsterpartiet anser att det är synnerligen viktigt att det påbörjade
            jämställdhetsarbetet får ökade resurser då det har visat sig att
            resultatet inte varit tillfredsställande, inte minst genom de
            senaste årens upprepade rapporter kring sexuella trakasserier.
          </p>
          <p xml:id="i-MUM6XUr7rqvBcVhzc3Atih">
            När det gäller Hemvärnet och övriga frivilligorganisationer anser
            Vänsterpartiet att det är av stor vikt att dessa organisationer
            på sikt får kraftigt ökade resurser. Vi avser att återkomma till
            detta i höstbudgeten.
          </p>
          <p xml:id="i-Py9xs88nyDacMxJzpr1Rx">
            Vänsterpartiet motsätter sig regeringens övriga förslag på flera
            punkter. För det första är den rådande hotbilden alltför svag
            för att motivera omfattande satsningar på det militära försvaret.
            Om regeringen verkligen menar allvar med att långsiktigt upprätthålla
            ett kompetent flygvapen behövs snarare fler flygtimmar och förbandsövningar
            än högre materielnivå.
          </p>
          <p xml:id="i-PsWyZf5VHHYftA6WauGELC">
            För det andra syftar satsningarna enligt regeringens egen beskrivning
            till att öka marknads­föring av svensk krigsmateriel. Detta är
            en helt oacceptabel utveckling. Sverige kan inte ge bistånd med
            den ena handen och sälja vapen med den andra. Ett sådant agerande
            bidrar till en fortsatt minskad trovärdighet för Sverige som en
            ledande nation i fråga om global utveckling och fattigdomsbekämpning.
          </p>
          <head type="h2" xml:id="i-WCHsVpNUpZWLumkn6FUcTS">
            16.7 Utgiftsområde 7 Internationellt bistånd
          </head>
          <p xml:id="i-9LxkMfpAB4SdZdCo9qaqJE">
            Vänsterpartiet har under en lång följd av år arbetat för att
            Sveriges internationella bistånd skall nå upp till 1 procent av
            bruttonationalinkomsten (BNI). Även borgerliga partier stödde
            enprocentsmålet. Under 2006 uppnåddes äntligen detta mål, som
            Vänsterpartiet naturligtvis håller fast vid.
          </p>
          <p xml:id="i-3hKAgTjaRzA9cJUsQUstwG">
            Särskilda rekommendationer från OECD/DAC anger vad som kan räknas
            som bistånd. Dessa rekommendationer är mycket generösa och tillåtande.
            Man får till exempel räkna in flyktingmottagande trots att det
            är en verksamhet som äger rum i Sverige. Tidigare har visst flyktingmottagande
            finansierats inom biståndsramen, och Vänsterpartiet har flera
            gånger haft invändningar mot detta. Den borgerliga regeringen
            ökar nu anslaget till flyktingmottagande finansierat med biståndsmedel
            ytterligare med 700 miljoner kronor. Vänsterpartiet är självfallet
            motståndare till denna urholkning av biståndsbudgeten.
          </p>
          <p xml:id="i-BsGVDHy9K7duyXBx7SXJ6H">
            Ännu längre har den borgerliga regeringen gått när det gäller
            att krympa biståndsramens innehåll när man anslår medel till skuldavskrivningar.
            OECD/DAC ger visserligen utrymme för sådana manövrer. Men man
            kan rimligen inte göra annat än att resa starka invändningar när
            regeringen skriver av skulder som Exportkreditnämnden redan gett
            ersättning för i form av utfallna exportkreditgarantier till företag
            som gjort förluster på affärer i länder med stor fattigdom. I
            praktiken innebär detta att regeringen 2007 gjort ett kraftigt
            avsteg från enprocentsmålet och sänker biståndet med 1,5 miljarder
            kronor.
          </p>
          <p xml:id="i-VuCRfpP2Ss6X7hBgGrhFpx">
            I anslaget till Internationellt utvecklingssamarbete ingår i
            dag bistånd till Ryssland. Delar av detta utvecklingssamarbete
            kan enligt OECD/DAC:s definition inte räknas som bistånd och det
            är därför logiskt att dessa områden inte belastar biståndsramen.
            Men regeringen föreslår att samtidigt som Rysslandsbiståndet fasas
            ut skall anslaget Internationellt utvecklingssamarbete minska
            i motsvarande grad och därmed tas utfasningen av Rysslandsbiståndet
            som en förevändning för att sänka det reella svenska biståndet.
            Vänsterpartiet är motståndare till en sådan sänkning.
          </p>
          <p xml:id="i-B2c2AnCqARW8KL1LMcGpQX">
            Vänsterpartiet föreslår att när Rysslandsbiståndet utfasas skall
            det ersättas med motsvarande ökning av Internationellt utvecklingssamarbete.
          </p>
          <p xml:id="i-5DJaFqwBR9mKftcScbpKRc">
            I den ekonomiska vårpropositionen har regeringen själv inte föreslagit
            hur stora medel som man vill anslå till ett framtida samarbete
            med Ryssland eller hur de skall användas. Detta anges varken inom
            utgiftsområde 5 eller 20. Vänsterpartiet avser att återkomma i
            denna fråga i budgeten för 2008 för att där garantera framtida
            samarbete med Ryssland inom miljö- och kärnsäkerhetsområdet, nukleär
            icke-spridning samt området mänskliga rättigheter.
          </p>
          <p xml:id="i-EPSP1x71Dn1AP4NCmnjbqE">
            Mot denna bakgrund bör den föreslagna ändringen av ändamål och
            verksamheter som skall innefattas i utgiftsområde 7 Internationellt
            bistånd respektive utgiftsområdena 5 Internationell samverkan
            och 20 Allmän miljö och naturvård (avsnitt 6.6.4) avslås. Detta
            bör riksdagen besluta.
          </p>
          <p xml:id="i-NTu6gbSG5nTfpk6BFDLbrH">
            Klimatförändringarna är ett stort hot mot utvecklingsländer och
            ett enormt hinder för fortsatt fattigdomsbekämpning. Redan fattiga
            länder kommer att drabbas värst, exempelvis bedömer FN:s klimatpanel
            att vissa delar av Afrika kommer att drabbas av minskad matproduktion
            med upp till 50 procent redan till 2020. Rika länder har ett ansvar
            att hjälpa fattiga länder att anpassa sig till klimatförändringarnas
            effekter. Vänsterpartiet avser att återkomma med förslag på ökade
            satsningar på klimatrelaterat bistånd i höstbudgeten.
          </p>
          <p xml:id="i-P8i68JCBh1BYVZr4JiTYY9">
            Vänsterpartiet anser att Sverige måste gå först i ledet i det
            internationella arbetet med frågor om sexuell och reproduktiv
            hälsa och rättigheter (SRHR). Att ha makt över sin egen kropp,
            kunna få information om och tillgång till preventivmedel och abort
            och vara fri att uttrycka sin sexualitet oavsett sexualitet och
            kön är viktiga rättvisefrågor och avgörande för att bryta förtrycket
            av kvinnor i världen. Det är också en förutsättning för ekonomisk
            utveckling och demokratisering. Vänsterpartiet vill därför att
            Sverige skall upprätta ett mål om att minst 10 procent av budgeten
            för Internationellt utvecklingssamarbete skall avsättas till SRHR-frågor.
          </p>
          <head type="h2" xml:id="i-MGo6YTrnqTo9Jk5pDwqpwN">
            16.8 Utgiftsområde 8 Migration
          </head>
          <p xml:id="i-SQ6DPdkxcfXFbegpTUCsKi">
            Bland annat med anledning av kriget i Irak förväntas antalet
            asylsökande i Sverige öka de närmaste åren. Det medför ett behov
            av ökade medel för asylprocessen samt det kommunala flyktingmottagandet.
            Rätten till fristad undan förföljelse är reglerad i en rad internationella
            konventioner som Sverige har undertecknat. För att svara upp mot
            detta måste Sverige ta ett tydligt ansvar för att de människor
            som söker fristad i Sverige skall tas emot på ett bra sätt. Vänsterpartiet
            avvisar kraftfullt regeringens inställning att endast anse sig
            ha råd att uppfylla dessa åtaganden genom att sänka biståndet.
          </p>
          <p xml:id="i-DtqXQyR2EVWn3L671aTir7">
            Vänsterpartiet vidhåller vidare kravet på att en amnesti skall
            genomföras i asylprocessen för att ge upprättelse och uppehållstillstånd
            till dem som felbehandlats i den tidigare ordningen. Vi föreslår
            att detta skall genomföras den 1 juli 2007 och omfatta dem som
            fått avslag på sina ansökningar enligt den tillfälliga asyllag
            som gällde den 15 november 2005 till 31 mars 2006. Detta ger en
            kostnad på utgiftsområde 13 och samtidigt från 2008 en besparing
            med 700 miljoner kronor inom utgiftsområde 8. Vårt förslag kompenserar
            även till viss del för att regeringen gör en alltför låg bedömning
            av hur många asylsökande som kommer att finnas kvar i mottagningssystemet
            under de kommande åren, vilket alltså borde innebära kostnader
            för anslag 12:2 Ersättningar och bostadskostnader.
          </p>
          <p xml:id="i-S1P9WADzvgcVgs6ADHaDtm">
            Vänsterpartiet vill vidare höja dagersättningen till asylsökande
            med 30 kronor per dag. Dagersättningen ligger redan på en nivå
            långt under skälig levnadsstandard och riskerar att urholkas ytterligare.
            Vi föreslår också att ersättningen värdesäkras genom att knytas
            till index.
          </p>
          <p xml:id="i-36ytVgMjjU6vz6ybwM3gZh">
            Vidare driver vi att asylsökandes rätt till sjukvård skall stärkas
            och aviserar för detta ändamål ökade medel. Vi föreslår dessutom
            att bostadsersättningen till asylsökande återinförs samt att ersättnings­nivån
            återställs till tidigare nivåer om 500 kronor per månad för ensamstående
            och 1 000 kronor för familjer. Detta är viktiga reformer för att
            rätta till det faktum att genomförd politik har gjort redan fattiga
            människor ännu fattigare.
          </p>
          <p xml:id="i-2qxSJSEzKf21DEX2K3PgXt">
            Mot bakgrund av att förvarstagande endast skall ske i undantagsfall
            och med tydlig tidsbegränsning bör utgifterna för detta minskas
            jämfört med regeringens förslag. Vi vill också minska utgifterna
            för utresor för avvisade och utvisade.
          </p>
          <head type="h2" xml:id="i-7ZLj5b2ciBsTRTvgRKtsVk">
            16.9 Utgiftsområde 9 Hälsovård, sjukvård och social omsorg
          </head>
          <p xml:id="i-WeDevupFiKVS38sksGmJ7h">
            Vänsterpartiet delar inte regeringens ambitioner att kommersialisera
            viktiga välfärdstjänster. Vi menar att denna politik kommer att
            leda till en sämre användning av skattepengarna när dessa också
            går till dubbla administrationer, reklam och vinst. Denna utveckling
            utgör även ett hot mot viktiga värden inom välfärdssektorn, då
            vinstintresset riskerar att prioriteras före sådant som behov,
            jämlikhet, rättvisa och kvalitet.
          </p>
          <p xml:id="i-9qjQ1Cgacgu6EuSY2HdXaH">
            Vänsterpartiet vill genomföra en rejäl tandvårdsreform från den
            1 juli 2008 med kraftigt subventionerade tandhälsobesök som skall
            kosta högst 200 kronor för patienten. Ett ambitiöst högkostnadsskydd
            skall träda in redan vid behandlingskostnader om 900 kronor. Totalkostnaden
            för vår tandvårdsreform är beräknad till 10 miljarder kronor per
            år.
          </p>
          <p xml:id="i-5zmKHYym4P7g3hTdHhJR1b">
            Tyvärr går det alldeles för långsamt att uppnå målen i den nationella
            handlingsplanen för handikappolitiken. Därför föreslår Vänsterpartiet
            att 750 miljoner kronor årligen avsätts för att stimulera tillgänglighetsutvecklingen.
            Vi vill också ha viktiga förbättringar inom områdena färdtjänst,
            riksfärdtjänst och bilstödet för funktionshindrade. Handikapp­organisationerna
            bör få ökat stöd.
          </p>
          <p xml:id="i-HAnCwX7UZr4CpxGRUste9N">
            Vänsterpartiet vill ge ytterligare stöd till kvinnor som utsätts
            för mäns våld genom ett bidrag till utveckling av resursjourer
            för kvinnor som utsatts för mäns våld men som också har andra
            problem, som missbruk eller psykiska funktionshinder.
          </p>
          <p xml:id="i-RHttPgRPyRoSZSehxNzg27">
            Vi vill också inrätta ett nationellt resurscentrum mot prostitution
            och en jämställdhetsenhet på Socialstyrelsen. En stor satsning
            görs på utbildningsinsatser kring sexualiserat våld för anställda
            inom socialtjänsten och personal som arbetar med funktionshindrade.
          </p>
          <p xml:id="i-9N8msHCestNVeHqcutWLnS">
            Regeringens satsning på den psykiatriska hälso- och sjukvården
            är otillräcklig och därför avsätter vi ytterligare resurser på
            det området. Vår bedömning är att det krävs en nationell kraftsamling
            för att stärka psykiatrin under de närmaste åren. Vi avser därför
            att återkomma i samband med höstbudgeten med förslag om hur den
            nationella psykiatrisamordnarens utredningsförslag skall hanteras.
          </p>
          <p xml:id="i-KKxiaxz9nKGbzoonZs2SdG">
            Vi vill också se ett starkare och mer regionalt grundat folkhälsoarbete
            och föreslår att det inrättas regionala folkhälsocenter i alla
            sjukvårdsregioner. Stödet för personer som är i behov av speciallivsmedel
            bör förbättras och barn bör få receptbelagda läkemedel gratis.
          </p>
          <p xml:id="i-UHx3QqJRwjBg5H2SSVNaXh">
            I dag saknar 40 procent av personalen i äldreomsorgen grundutbildning.
            Likaså är bristen på specialkunskaper om till exempel demenssjukdomar
            stor. Det behövs ett långsiktigt stöd till kompetenshöjning inom
            äldreomsorgen och vi avsätter för detta ändamål 100 miljoner kronor
            år 2008 och 200 miljoner kronor per år från 2009.
          </p>
          <p xml:id="i-3qw5kMVewsNaV1YwqJUdZR">
            Många kvalitetshöjande och bra verksamheter har dragits i gång
            de senaste åren inom missbruksvården, bland annat genom den statliga
            satsningen Ett kontrakt för livet. Nu behövs det långsiktighet
            för att inte allt skall rinna ut i sanden, och vi avsätter därför
            150 miljoner kronor per år för fortsatt satsning på missbruksvården.
          </p>
          <head type="h2" xml:id="i-Joqh8hNe5iUQ8ckD8qsR7H">
            16.10 Utgiftsområde 10 Ekonomisk trygghet vid sjukdom och handikapp
          </head>
          <p xml:id="i-4iTD4rT3Y2pgwpCLXTQ64x">
            Regeringen genomförde i och med budgetpropositionen för 2007
            en rad omfattande försämringar och kraftiga nedskärningar på sjukförsäkringens
            område. Dessa minskningar innebär genomgripande konsekvenser för
            grunderna i socialförsäkringssystemet och därmed för individens
            rätt till ekonomisk trygghet vid sjukdom och handikapp.
          </p>
          <p xml:id="i-J6HNYdX2b16txgo9gfnzPG">
            Vänsterpartiet avvisar ovillkorligen idén att försämringar i
            trygghetssystemen för sjuka och arbetslösa skulle leda till stärkt
            närvaro på arbetsmarknaden och vill därmed återställa samtliga
            försämringar som regeringen genomfört. Vi vill återställa taket
            i sjukförsäkringen till tio basbelopp och återställa den sänkning
            av sjukpenningen som genomförts genom ändrad beräkningsgrund för
            sjukpenninggrundande inkomst (SGI). Detsamma gäller sjukpenningen
            för arbetslösa. För att förhindra att personer som uppbär sjuk-
            och aktivitetsersättning får en ytterligare försämring av sin
            framtida pension vill vi även återställa den försämring som regeringen
            genomfört vad gäller den så kallade antagande­inkomsten.
          </p>
          <p xml:id="i-TXVUGMn9uRchxMQACvzBjk">
            Regeringen föreslår förändrad beräkning av inkomstunderlaget
            för bostadstillägg för personer som uppbär sjuk- och aktivitetsersättning.
            Förslaget syftar enligt regeringen till att ge ett ekonomiskt
            incitament för sjuk- och aktivitetsersatta att återgå i arbete
            på deltid. Vänsterpartiet anser att det visserligen kan vara angeläget
            att undanröja negativa marginaleffekter inom bostadstillägget,
            men att andra åtgärder bör prioriteras för att stärka de ekonomiska
            förutsättningarna för denna grupp. Därför avvisar vi regeringens
            satsning och föreslår i stället att bostadstillägget för personer
            med sjuk- och aktivitetsersättning skall höjas till samma nivå
            som det som föreslås för ålderspensionärer. Det innebär en höjning
            av ersättningsnivån till 93 procent i ett första steg samt en
            höjning av hyrestaket till 5 000 kronor. Dessutom föreslår vi
            en fortsatt stegvis höjning till 95 procent för bägge grupperna.
            För att förbättra villkoren för en grupp som är mycket eftersatt
            föreslår vi från 2008 också en stegvis höjning av ersättningsnivån
            i sjuk- och aktivitetsersättningen till 67 procent.
          </p>
          <p xml:id="i-RxM3C4hqDr5Qeex1KcKjbu">
            Mot denna bakgrund bör regeringens förslag om ändring i lagen
            (2001:716) om bostadstillägg till pensionärer m.fl. avslås. Detta
            bör riksdagen besluta.
          </p>
          <p xml:id="i-TNU7QfiEYdT2BJsoB6JVSK">
            Vänsterpartiet avvisar också de besparingar som regeringen anger
            genom omfattande åtgärder för så kallad fuskbekämpning. Vidare
            föreslår vi att karensdagen i sjukförsäkringen skall slopas från
            2008.
          </p>
          <head type="h2" xml:id="i-3FS2RfAuFWQAwemx7uuu1K">
            16.11 Utgiftsområde 11 Ekonomisk trygghet vid ålderdom
          </head>
          <p xml:id="i-X1yHuaL1hyrUwKyHig5act">
            Vänsterpartiet föreslår inom detta utgiftsområde en rad satsningar
            för att förbättra pensionärernas ekonomiska villkor. Vi vill höja
            garantipensionen från och med 2008 och anvisar 1 miljard kronor
            för detta 2008, 2 miljarder kronor 2009 och 3 miljarder kronor
            2010.
          </p>
          <p xml:id="i-WGqwxcvE5pyboCqKYr4NxG">
            Vi föreslår också en fortsatt höjning av ersättningsnivån till
            95 procent av bostadstillägget till pensionärer. Detta är ett
            viktigt verktyg för att stärka ekonomin för de fattigaste pensionärerna,
            av vilka många är kvinnor. Dessa åtgärder bör prioriteras framför
            regeringens förslag om att öka de ekonomiska incitamenten för
            äldre att arbeta längre. Därför avvisar vi regeringens förslag
            om att ändra beräkningen av inkomstunderlaget för bostadstillägg
            och även för detta anvisade medel.
          </p>
          <head type="h2" xml:id="i-X1bnZmo8hZpyAdddkqrkDU">
            16.12 Utgiftsområde 12 Ekonomisk trygghet för familjer och barn
          </head>
          <p xml:id="i-8Vyhk6FVWp2Bp9ifobj28X">
            Vänsterpartiet vill genomföra en individualisering av föräldraförsäkringen
            2008. Det är en nödvändig reform för att bryta den ordning på
            arbetsmarknaden som diskriminerar kvinnor, liksom den föreställning
            om vilket ansvar kvinnor respektive män har i förhållande till
            sina barn. Att individualisera föräldraförsäkringen handlar också
            om att stärka barns rätt att ha tillgång till båda sina föräldrar
            och att tillgodose mäns behov av nära relationer till sina barn.
          </p>
          <p xml:id="i-Cmswo4kvA91MdrJHtk9dCt">
            För att stärka de ekonomiska villkoren för ensamstående föräldrar
            föreslår vi en höjning av underhållsstödet med 200 kronor 2008
            och att det samtidigt värdesäkras genom att knytas till prisbasbeloppet.
          </p>
          <p xml:id="i-FPka31A6Ffrk4qxVLyZbk1">
            De försämringar av sjukförsäkringen om sänkt tak och förändrad
            beräkningsgrund för den sjukpenninggrundande inkomsten (SGI) som
            regeringen genomfört innebär neddragningar även inom utgiftsområde
            12. Därmed innebär våra förslag att återställa dessa förändringar
            att vi anvisar medel även inom detta utgiftsområde. Detsamma gäller
            för de avvisade besparingar som regeringen har antagit för sina
            åtgärder om så kallad fuskbekämpning inom föräldraförsäkringen.
          </p>
          <head type="h2" xml:id="i-9YakwmQacb3CQUSxwkhaxK">
            16.13 Utgiftsområde 13 Arbetsmarknad
          </head>
          <p xml:id="i-4Z186vyCxG5G54NAN4hrcq">
            Vänsterpartiet anser att regeringens föreslagna inriktning av
            integrationspolitiken är mycket problematisk. Det saknas insatser
            för att stärka möjligheterna på arbetsmarknaden för nyanlända
            och personer med utländsk bakgrund och för att bekämpa diskriminering.
          </p>
          <p xml:id="i-VmAeyWcf2VmGxLQWYBFqoF">
            Flera av regeringens förslag leder i stället bort från rätten
            till lika villkor på den reguljära arbetsmarknaden. Vänsterpartiet
            avvisar mot denna bakgrund regeringens förslag om instegsjobb
            och föreslår i stället en särskild satsning på nyanlända flyktingar
            inom ramen för anställningsstöd från 2008.
          </p>
          <p xml:id="i-K4bRhpu7URDvjzbH4XezbG">
            Vi avvisar även regeringens förslag om att upprätta så kallade
            nystartscentrum. Vi välkomnar att den satsning som påbörjades
            under förra mandatperioden på yrkesbedömning ges fortsatta medel.
          </p>
          <p xml:id="i-UvnySrVCMJLwfka5aRubyW">
            Den förstärkning av medlen till kommunernas flyktingmottagande
            som regeringen föreslår är inte tillräcklig. Vänsterpartiet menar
            att det krävs ett tydliggörande om att alla kommuner skall vara
            skyldiga att ta emot flyktingar. Dessutom skall ersättningen för
            flyktingmottagandet höjas för att ge kommunerna de ekonomiska
            förutsättningar som krävs. De medel som anvisas inom anslaget
            bör enligt vår mening användas till en generell höjning av schablonersättningen.
            Därmed avvisar vi den konstruktion om att kommunerna skall ges
            högre ersättning baserat på den mottagna flyktingens uppvisade
            resultat i introduktionsprocessen som föreslås. En sådan modell
            riskerar att bidra både till att det sker en utsortering inom
            flyktingmottagandet och till en försämring av kvaliteten på sfi-undervisning
            och övrig introduktionsverksamhet.
          </p>
          <p xml:id="i-4ANYsU2j54hFTXh72eGiRM">
            Vi avvisar också regeringens förslag om att införa en så kallad
            stimulansersättning till individen och avvisar därmed också de
            medel som aviseras för detta. Men vi välkomnar de medel som satsas
            för att förbättra mottagandet av ensamkommande barn.
          </p>
          <p xml:id="i-LADgSsHZBi3GPZ8mG6JsfJ">
            Vänsterpartiet vidhåller förslaget om att ett amnestibeslut skall
            genomföras i asylprocessen. Vi föreslår att detta skall genomföras
            den 1 juli 2007 och omfatta dem som fått avslag på sina ansökningar
            i samband med den tillfälliga asyllag som gällde från den 15 november
            2005 till den 31 mars 2006. Detta är nödvändigt för att ge upprättelse
            och uppehållstillstånd för dem som felbehandlats i den tidigare
            processen och till dem som tvingats leva som gömda. Förslaget
            innebär en tvåårig kostnad på anslaget för kommunersättningar
            vid flyktingmottagande från och med 2008. Samtidigt sker en besparing
            på Migrationsverkets anslag inom utgiftsområde 8.
          </p>
          <p xml:id="i-5XMC7gxXFjDJDWWxvJE6Cr">
            Vänsterpartiet är vidare mycket kritiskt till regeringens beslut
            att lägga ned Integrationsverket den 1 juli 2008 utan att ha löst
            viktiga frågor om vem som skall ta över de ansvarsområden som
            i dag åligger verket. Därför bör den föreslagna ändringen av ändamål
            och verksamheter som skall innefattas i utgiftsområdena 13 Arbetsmarknad,
            1 Rikets styrelse, 2 Samhällsekonomi och finansförvaltning, 8
            Migration samt 17 Kultur, medier, trossamfund och fritid (avsnitt
            6.6.7) avslås. Detta bör riksdagen besluta.
          </p>
          <p xml:id="i-BGxGM4VkXugVCqyy8sKESh">
            Vi avvisar den neddragning av anslaget för integrationsåtgärder
            med 40 miljoner kronor för att finansiera förslag inom utgiftsområdet
            som regeringen föreslår. Vi föreslår i stället en förstärkning
            av området för att satsa på verksamheter som arbetar med antirasism
            och antidiskriminering. Det gäller bland annat medel till Centrum
            mot rasism, antidiskrimineringsbyråer och invandrades riksförbund.
          </p>
          <p xml:id="i-UUEKQ1VM2uMZbf7HwMAYF8">
            Regeringen har genomfört enorma nedskärningar inom arbetsmarknadspolitiken,
            vilket inte kompenseras av minskad arbetslöshet eller de nya arbetsmarknadspolitiska
            program som aviseras i vårbudgeten. En mindre andel av de arbetssökande
            kommer att omfattas av den aktiva arbetsmarknadspolitiken och
            fler hänvisas till öppen arbetslöshet. Det är en destruktiv politik
            som kommer att försämra möjligheterna för de arbetssökande att
            återgå till jobb och försvåra nödvändig omställning på arbetsmarknaden.
          </p>
          <p xml:id="i-2jhVBeFLccwrESAv9cbB3Y">
            Vi avvisar regeringens jobb- och utvecklingsgaranti för långtidsarbetslösa
            samt jobbgarantin för ungdomar. De båda programmen är otillräckligt
            beredda och beskrivna samt underfinansierade för att nå målet
            om kvalitativa och meningsfulla insatser. Vänsterpartiet vill
            i stället satsa mer på verkningsfulla insatser som riktade anställningsstöd
            och arbetsmarknadsutbildningar. Inom ramen för aktivitetsgarantin
            vill vi utveckla satsningen på Gröna jobb genom att utöka antalet
            platser till 6 000, av vilka en tredjedel skall reserveras för
            unga långtidsarbetslösa. Vi vill utöka arbetsförmedlingens samarbetspartner
            till att förutom Skogsstyrelsen också omfatta Fiskeriverket och
            Naturvårdsverket.
          </p>
          <p xml:id="i-T2hHK8mnKQUpG9LoBPPpPL">
            Vi avvisar regeringens förslag att det särskilda anställningsstödet
            och offentligt skyddat arbete (OSA) flyttas från skattekrediteringar
            på inkomstsidan till utgiftsområde 13. Vi behåller stöden i form
            av skattekrediteringar på inkomstsidan. Vi satsar dessutom ytterligare
            2,8 miljarder kronor 2008 och 2,1 miljarder kronor 2009 och 2010
            genom skattekrediteringar på inkomstsidan på plusjobb, utbildningsvikariat
            och övriga anställningsstöd inklusive en särskild satsning på
            nyanlända flyktingar.
          </p>
          <p xml:id="i-G2mDFpBSo6XSGXXY55wJPX">
            Samtidigt som en omfattande omorganisation av Arbetsmarknadsverket
            aviseras har myndighetens anslag minskats kraftigt. Vänsterpartiet
            menar att den nya myndigheten Arbetsförmedlingen omöjligt kan
            antas utföra ett mer effektivt arbete med mindre resurser än tidigare.
            För en mer effektiv verksamhet där mer tid och resurser ägnas
            åt såväl individuella insatser för varje arbetssökande som förbättrade
            kontakter med arbetsgivare och utbildningsanordnare krävs tvärtom
            mer resurser.
          </p>
          <p xml:id="i-XUHL7HeoAUpFSD6JMXVnKB">
            En solidariskt finansierad arbetslöshetsförsäkring som ger löntagarna
            inkomsttrygghet vid arbetslöshet är en central del i den gemensamma
            välfärden och för en väl fungerande arbetsmarknad. Vi avvisar
            de sedan budgetpropositionen för 2007 beslutade och aviserade
            försämringarna av a-kassan som omfattar samordning av dagar med
            a-kassa och aktivitetsstöd, kortare ersättningsperiod för personer
            under 25 år samt slopad möjlighet till en ny ersättningsperiod.
            Vi återställer ersättningsnivåerna i både a-kassan och aktivitetsstödet
            till 80 procent för hela ersättningsperioden. Från den 1 januari
            2008 vill vi höja högsta dagpenningen från 680 till 880 kronor
            per dag de första 100 dagarna, därefter till 830 kronor per dag.
            Från den 1 januari 2009 höjs grundbeloppet från dagens 320 till
            420 kronor per dag.
          </p>
          <p xml:id="i-HADpAfr4rpC3SSoFf65HNX">
            Vi avvisar regeringens förslag att förändra förutsättningarna
            för statens regressrätt i fråga om lönegaranti.
          </p>
          <head type="h2" xml:id="i-J7W3a5vUFJLNA6KJ5UMgYm">
            16.14 Utgiftsområde 14 Arbetsliv
          </head>
          <p xml:id="i-JoVqwNN6vfZznsZrYwJ1Ax">
            Förebyggande arbetsmiljöarbete är centralt för att motverka ohälsa
            och olycksfall i arbetslivet. Arbetsmiljöfrågor är dessutom i
            hög grad jämställdhetsfrågor eftersom de arbetsplatser och yrken
            som är kvinnodominerade genererar mer arbetsrelaterad ohälsa.
            Vänsterpartiet vill stärka och utveckla arbetsmiljöarbetet och
            ge Arbetsmiljöverket och skyddsombuden mer resurser och bättre
            verktyg i sitt arbete. Vi anser också att en nollvision för dödsfall
            i arbetslivet bör uppställas.
          </p>
          <p xml:id="i-2VRtqha7Sp7tRe3YZzCXtj">
            Vänsterpartiet avvisade regeringens omotiverade nedläggning av
            Arbetslivsinstitutet (ALI) i budgetpropositionen för 2007. Nedläggningen
            innebär en förskingring av kunskaper och av en viktig informationskälla
            för såväl arbetsmarknadens parter som myndigheter och beslutsfattare.
            Vänsterpartiet anser att de resurser som ALI förfogat över även
            i framtiden bör avsättas till arbetslivsforskning och informationsinsatser
            om forskningsfältet.
          </p>
          <p xml:id="i-AmyknmTWxqeLZjPvN2stXY">
            Sedan den nya regeringen tillträdde har inga propositioner på
            jämställdhetsområdet lags, och det är oklart om regeringen alls
            har några ambitioner på området. Det ökade anslag till särskilda
            jämställdhetsåtgärder som avsattes i budgetpropositionen för 2007
            har såvitt känt ännu inte omsatts i konkreta satsningar eller
            projekt.
          </p>
          <p xml:id="i-JBa3yq9NV8nN5dt9E7CrYf">
            Vänsterpartiet menar att anslaget till särskilda jämställdhetsåtgärder
            skall användas för tidsbegränsade jämställdhetsprojekt, vilka
            skall fördelas av Delegationen för fördelning av statsbidrag för
            kvinnors organisering och jämställdhetsprojekt. Vi avvisar användandet
            av denna post som en uppsamlingsplats för eventuella kommande
            idéer på det jämställdhetspolitiska området och gör i stället
            stora jämställdhetssatsningar på flera utgiftsområden, till exempel
            ett statsbidrag till kommuner som bekämpar löneskillnader, till
            individualiserad föräldraförsäkring, till ett skyddspaket för
            våldsutsatta kvinnor och barn, till fortbildning inom rättsväsendet
            och socialtjänsten och till ökade anslag till genusforskning.
          </p>
          <p xml:id="i-9HaNcypXQXpYGcHB6Lfx32">
            Vänsterpartiet avser att återkomma med förslag på lagstiftning
            och organisation på diskrimineringsområdet med anledning av Diskrimineringskommitténs
            förslag. Oavsett framtida organisering av den verksamhet som JämO
            bedriver anser vi att insatserna mot könsdiskriminering i arbetslivet
            är en högt prioriterad fråga och att mer resurser bör avsättas
            för det arbetet.
          </p>
          <p xml:id="i-9CwQhmD5CujfkjXEpJJeKj">
            Mot denna bakgrund bör den föreslagna ändringen av ändamål och
            verksamheter som skall innefattas i utgiftsområdena 14 Arbetsliv
            respektive 9 Häl sovård, sjukvård och social omsorg samt 13 Arbetsmarknad
            (avsnitt 6.6.9) av­slås. Detta bör riksdagen besluta.
          </p>
          <head type="h2" xml:id="i-AjMfwRqCjF8N52Wumrzs5p">
            16.15 Utgiftsområde 15 Studiestöd
          </head>
          <p xml:id="i-7LBfY3pBeZsf39bQ5XhmUg">
            Sverige har under lång tid haft ett relativt generöst studiestöd,
            som dessutom har genomgått kontinuerliga förbättringar. Detta
            har haft positiva effekter och har inneburit att den sociala snedrekryteringen
            vid högskolan har minskat. Denna utveckling riskerar nu att brytas
            eftersom studiemedlen har förlorat i värde och inte längre täcker
            många studerandes levnadsomkostnader.
          </p>
          <p xml:id="i-SEfVk4i1iy9NmSBqjoRZZb">
            Social och ekonomisk trygghet är en förutsättning för att fler
            skall kunna studera och för att höja utbildningsnivån i samhället.
            Det är troligt att studiemedlens minskade värde är en av orsakerna
            till att antalet sökande till högskolan minskar. Det är viktigt
            att framhålla att studiemedlen också är en förutsättning för studier
            inom vuxenutbildningen och annan eftergymnasial utbildning än
            vid högskola. I den ekonomiska vårpropositionen för 2006 höjdes
            studiemedlen med 300 kronor/månad vilket inte är tillräckligt
            för att återställa studiemedlens värde. Vänsterpartiet föreslår
            att studiemedlen höjs med ytterligare 1 200 kronor/månad från
            och med 2008.
          </p>
          <p xml:id="i-BPiHg7FTpsfgJc7ZeM6hyL">
            Risken för stora studieskulder är ett hinder för många att börja
            studera, inte minst sedan villkoren i arbetslöshetsförsäkringen
            har försämrats för många studerande. För att minska de studerandes
            skuldsättning är det angeläget att öka bidragsdelen. Vänsterpartiet
            föreslår att det sker en successiv höjning av bidragsdelen med
            totalt 1 200 kronor år 2010. Vi vill också ge fler möjlighet att
            studera med det högre bidraget (82 procent av totalbeloppet) för
            att kompensera för det avskaffade rekryteringsbidraget. Dessutom
            har vi för avsikt att se över vilka ytterligare åtgärder som behövs
            för att förbättra studerandes ekonomiska och sociala situation.
          </p>
          <head type="h2" xml:id="i-NRwZ8RvaY3WXLvEmy437tf">
            16.16 Utgiftsområde 16 Utbildning och universitetsforskning
          </head>
          <p xml:id="i-LS3WRycZJ8PB5bH1WsvZYM">
            Utbildning är en av de viktigaste faktorerna för att skapa välstånd
            och utveckla ett demokratiskt och rättvist samt socialt och ekologiskt
            hållbart samhälle. Vänsterpartiet genomför därför en stor satsning
            på hela utbildningssystemet, från förskola till forskning, för
            att höja kvaliteten och ge fler människor chansen att öka sin
            kunskap.
          </p>
          <p xml:id="i-YHBBYP3Qqd7f71CYdSFXkY">
            Regeringens utbildningspolitik går ut på att begränsa människors
            möjligheter att få en utbildning. Den vill införa fler och tidigare
            betyg i grundskolan vilket leder till sortering och ökad utslagning,
            särskilt av elever från studieovana hem. Kraven på lärarutbildningen
            sänks, och lärarna får sämre förutsättningar att ge eleverna den
            hjälp de behöver. Gymnasieskolan skall återigen delas upp med
            ökade skillnader mellan studieförberedande och yrkes­förberedande
            program. Många elever i gymnasiet kommer inte att få de kunskaper
            de behöver i arbets- och samhällslivet samt för fortsatta studier.
            Höjda krav och extra meritpoäng för språkstudier vid antagning
            till högskolan leder till att färre kan komma in på en högskoleutbildning
            och att den sociala snedrekryteringen ökar.
          </p>
          <p xml:id="i-2bYsj23UULGtP2hids42Mv">
            Det är unikt i ett internationellt och historiskt perspektiv
            att en regering medvetet för en politik för att sänka den generella
            utbildningsnivån.
          </p>
          <p xml:id="i-HXHcG4Vu2uNQH76ECw2CUo">
            Många barn och ungdomar äter ingen frukost hemma. Att servera
            frukost i skolan är ett sätt att ge alla elever goda förutsättningar
            att orka hela skoldagen. Vi inrättar ett särskilt bidrag så att
            alla grundskolor kan erbjuda eleverna frukost. Bra matvanor har
            lika stor betydelse för alla elever oavsett ålder. Vi anser därför
            att även elever på gymnasieskolan skall ha rätt till kostnadsfria
            skolluncher. Detta finansieras under utgiftsområde 25.
          </p>
          <p xml:id="i-9XjRmctLLZRxCihmiMy5D7">
            I förskolan och skolan skall 30 000 fler anställas. Alla barn
            skall ha möjlighet att utvecklas i trygg miljö och nå målen i
            grundskolan, och därför vill Vänsterpartiet se fler förskollärare
            och lärare. Det behövs också fler barnskötare, specialpedagoger,
            genuspedagoger, elevhälsopersonal och inte minst mer personal
            i fritidshemmen.
          </p>
          <p xml:id="i-FZY5Va5FW5ZSqhMGTVFxXU">
            De medel som avsattes 2002 för att stärka flickors självförtroende
            gick i mycket liten utsträckning till projekt som innefattade
            feministiskt självförsvar, trots att det var ett av huvudsyftena.
            Vi avsätter därför totalt 5 miljoner kronor för att stärka arbetet
            med feministiskt självförsvar ute på skolorna.
          </p>
          <p xml:id="i-6TJduFJVudmJdGbgXXj4pm">
            Alla lärare skall få en bra utbildning av hög kvalitet. Vi vill
            därför fortsätta utvecklingen av den sammanhållna lärarutbildningen
            genom att förlänga vissa lärarexamina, bland annat med inriktning
            på förskolan och grundskolans tidiga år, så att all lärarutbildning
            ger examen på avancerad nivå.
          </p>
          <p xml:id="i-AtPaYnABPxBAzY3oUnnz81">
            För att ge alla människor möjlighet till de grundläggande kunskaper
            som behövs för arbets- och samhällsliv samt för fortsatta studier
            är det viktigt att alla har tillgång till utbildning oavsett ålder.
            Därför vill vi öka volymen i den kommunala vuxenutbildningen med
            15 000 platser. Vi föreslår också 500 nya platser på folkhögskolorna
            för att bedriva undervisning i svenska för invandrare (sfi).
          </p>
          <p xml:id="i-HXdDzgkX8AKyWJo55KQDam">
            För att göra utbildning tillgänglig för fler och för att förtydliga
            statens ansvar att tillhandahålla en fungerande infrastruktur
            för studier på distans föreslår vi att staten övertar ansvaret
            för finansieringen av kommunala lärcentrum.
          </p>
          <p xml:id="i-5gLZGLaBp7WQPSh7T1CwhN">
            Kvaliteten inom högskolan måste stärkas. Vi vill därför förbättra
            forskningsanknytningen vid högskolornas grundutbildning genom
            att höja anslagen till både grundutbildning och forskning för
            att lärare vid högskolan, främst lektorer, skall få ökade möjligheter
            att bedriva egen forskning. Samtidigt vill vi skapa förutsättningar
            för att höja andelen disputerade lärare vid högskolan. Dessa åtgärder,
            som innebär en satsning på 2,2 miljarder kronor, är särskilt viktiga
            för att höja kvaliteten inom lärarutbildningen.
          </p>
          <head type="h2" xml:id="i-EhqKwRFXy9X4Jb6UiTUoBf">
            16.17 Utgiftsområde 17 Kultur, medier, trossamfund och fritid
          </head>
          <p xml:id="i-CL7axVpsJfk8ytnPCYPqGj">
            Regeringens politik inom utgiftsområdet innehåller insnävningar,
            främst i form av bristande uppräkningar av anslag som under ett
            antal år fått vidkännas ordentliga urholkningar. Den återbetalda
            momsen till scenkonstinstitutionerna får dessa visserligen behålla
            för åren till och med 2006, men för 2007 hålls pengarna inne.
            Regeringen beslutade den 12 april i år att dra in 51,2 mil­joner
            kronor sammanlagt för 45 regionala scenkonstinstitutioner och
            Riksteatern, Dansens Hus, Svenska rikskonserter och Drottningholms
            slottsteater. Dessa institutioner har enligt beslut i Regeringsrätten
            fått rätt till fullt avdrag för mervärdesskatt, ett beslut i samklang
            med vad som redan gällde för vissa andra kulturinstitutioner,
            exempelvis Dramaten och Operan. Anslagen för de senare har däremot
            inte neutraliserats som de övrigas. Vi menar att principen likabehandling
            bör gälla och nedskärningar därmed inte göras för någondera gruppen.
          </p>
          <p xml:id="i-AYexrT3jaZnP3Zh6oPofq">
            De satsningar man gör handlar huvudsakligen om jobb, och Vänsterpartiet
            gläder sig åt att regeringen tagit upp ett gammalt krav från oss,
            den så kallade tredje anställningsformen, och avsätter pengar
            inte bara till frilansande skådespelare utan också till dansare
            och musiker. Som nästa steg behövs en bildkonstnärsallians.
          </p>
          <p xml:id="i-b4DDbRSRQAUNWs2Stfeb7">
            Den etniska och kulturella mångfalden, som regeringen säger sig
            vilja stödja med 10 miljoner kronor årligen, behöver mycket mer
            pengar än så om vi skall leva upp till de möjligheter som en mångkulturell
            nation kan erbjuda. Hit hör också de åtaganden Sverige gjort i
            och med att de fem nationella minoriteterna erkändes.
          </p>
          <p xml:id="i-BdbqJVdu7A6448Po1WEHbK">
            Accessjobb för att ta hand om vårt kulturarv är bra, men de måste
            omvandlas till fasta jobb snarast möjligt. Riksutställningar och
            Riksantikvarieämbetet måste få en fullständig kompensation för
            de kostnader de åsamkats genom flytten av deras verksamhet.
          </p>
          <p xml:id="i-588nXyo2Vekgoihy9jfeAe">
            I övrigt driver vi fortsättningsvis kravet på återinförande av
            de fria museientréerna, lösning på problemen med pensionerna inom
            scenkonsten och hyrorna i de så kallade ändamålsfastigheterna.
          </p>
          <p xml:id="i-UqEb3GFchGyLedGvv1eymB">
            Filmstödet är underfinansierat, och den fria scenkonsten och
            hela kultursektorn bör ha sina anslag värdesäkrade. Spelvinsterna
            från Svenska Spel använder vi fortfarande till ungdomsidrotten,
            men vi vill stegvis göra idrotten oberoende av spelpengar.
          </p>
          <p xml:id="i-UUYWXoXCsDRC8m6qno2qci">
            De regionala kulturinstitutionerna behöver stärkas sedan anslagen
            under ett antal år urholkats. Vi lägger 40 miljoner kronor till
            scenkonsten, 20 till musiken, 10 till museerna och 10 till biblioteken
            för 2008, med lätt höjning 2009 och 2010.
          </p>
          <p xml:id="i-3oZdzW8EozJQhP8RcTb1DG">
            Till barnkulturen vill vi ha ett treårigt anslag om 300 miljoner
            kronor från Svenska Spels vinst, i enlighet med barnkulturutredningens
            förslag, men vill sedan föra in även detta anslag under den ordinarie
            kostnadsramen.
          </p>
          <head type="h2" xml:id="i-7HVdvgoK6dRFprksRPpm89">
            16.18 Utgiftsområde 18 Samhällsplanering, bostadsförsörjning,
            byggande samt konsumentpolitik
          </head>
          <p xml:id="i-Ej77CyvKKeh9yTy7SW9m3e">
            Regeringens bostadspolitik saknar alla sociala ambitioner. Politiken
            innehåller inga lösningar för hur samhället skall klara en nyproduktion
            av hyresrätter på en acceptabel nivå och inte heller hur en tillfredsställande
            omfattning av underhåll och ombyggnation i det redan byggda skall
            tryggas. Tvärtom har regeringen valt att avskaffa de produktionsstöd
            som fanns för nyproduktion av hyresrätter. Utan att föreslå något
            nytt bostadsfinansieringssystem har regeringen även valt att avtrappa
            räntebidraget som helt försvinner 2011. Till detta kommer regeringens
            aggressiva kamp för utförsäljningar av allmännyttiga bostadsföretag.
            Åtgärderna har redan hunnit påverka hyresmarknaden negativt, både
            vad gäller tillbakadragandet av tidigare planerade nybyggnationer
            och planerade renoveringar av hyresrätter. Det blir allt tydligare
            hur möjligheterna minskar för dem med lägst inkomster att finna
            en god bostad till rimlig hyra. Tvärtom riskerar boende i hyreslägenheter
            nu att få kraftigt höjda hyror. Situationen för ungdomar och andra
            som inte har kapital eller önskan att efterfråga bostäder utanför
            hyresmarknaden blir alltmer ohållbar.
          </p>
          <p xml:id="i-Uioh7ALwTvdxhetPt1snkj">
            Många kommuner har i dag bostadsbrist. Främst saknas hyresrätter.
            Av dagens låga investeringar i ny- och ombyggnad följer att förslitningarna
            till sist överstiger investeringarna, vilket ger ett sjunkande
            realkapital (bostadens värde). I klartext betyder det att vi får
            sämre boendekvalitet år efter år. Om inte bostadsstandarden skall
            sjunka ytterligare och trångboddheten på sikt skall öka måste
            det produceras fler nya bostäder, och tre gånger så många hyresrätter
            som i dag måste byggas om.
          </p>
          <p xml:id="i-4WypWPG6SFSoymyzCZovtk">
            En satsning på byggandet är också en jobbsatsning. Varje bostad
            som färdigställs genererar 46 årsarbetskrafter.
          </p>
          <p xml:id="i-BUeaeBkXZnFtevBswNPf8w">
            Vänsterpartiet föreslår en ökad satsning på nyproduktion av hyresrätter.
            År 2008 inför vi en ny långsiktig bostadsfinansiering med målet
            att främja såväl nyproduktion som ombyggnation av hyresrätter.
            Utrymme för att främja byggandet av mellan 15 000 och 20 000 nya
            hyresbostäder per år skall skapas inom ramen för finansieringssystemet.
          </p>
          <p xml:id="i-87wU5FkbtQvVBrjbSkVViS">
            Andra åtgärdsförslag inom utgiftsområde 18 omfattar inrättandet
            av en nationell samordnare för kooperativa hyresrättsföreningar.
            Syftet är att underlätta tillkomsten av fler spekulationsfria
            boendeformer.
          </p>
          <p xml:id="i-7cwYenmWQZE5eccD2d3tkA">
            Vi aviserar även ett nytt anslag för marksanering i tätorter
            till byggande av flerbostadshus med hyresrätt, i syfte att öka
            produktionen av hyresbostäder ytterligare i de områden där bristen
            är som störst.
          </p>
          <p xml:id="i-udWfHy313zvUc48sy2614">
            För Vänsterpartiet är det viktigt att bostadsbidragen även fortsättningsvis
            är ett bostadspolitiskt instrument. Ekonomiskt svaga hushåll skall
            ha möjlighet att efterfråga goda och tillräckligt rymliga bostäder.
            Som konsumtionsstöd är det viktigare än någonsin nu när regeringen
            har tagit bort alla produktionsstöd. Fler grupper bör på längre
            sikt omfattas av bostadsbidraget. Systemet måste också ta större
            hänsyn till inkomst- och boendekostnads­utvecklingen. Som ett
            första steg vill Vänsterpartiet ta bort dagens 28-årsregel.
          </p>
          <p xml:id="i-7rBomawpFrXLgJRJwidhYx">
            Vänsterpartiet avvisar regeringens förslag på att de ändamål
            och verksamheter som finansieras med det under utgiftsområde 18
            Samhällsplanering, bostadsförsörjning, byggande samt konsumentpolitik
            uppförda anslaget 21:1 Bostadsbidrag flyttas till utgiftsområde
            12 Ekonomisk trygghet för familjer och barn. Vi anser att verksamheter
            som tillhör ett visst politikområde också skall tillhöra ett och
            samma utgiftsområde. I dag har bostadsbidraget både en familjepolitisk
            och bostadspolitisk målsättning. Målet bör förtydligas så att
            bidragen endast förhåller sig till de bostadspolitiska målen.
            Trångboddheten i Sverige ökar, och bidragens uppgift skall vara
            att ge ekonomiskt svaga hushåll möjlighet att efterfråga goda
            och tillräckligt rymliga bostäder. För att klargöra bidragens
            roll som bostadspolitiskt instrument skall anslag 21:1 kvarstå
            under utgiftsområde 18.
          </p>
          <p xml:id="i-FJ96VoMW7wnUWfYLWLuYt7">
            Mot denna bakgrund bör regeringens förslag om att godkänna den
            föreslagna ändringen av ändamål och verksamheter som skall innefattas
            i utgiftsområde 18 Samhällsplanering, bostadsförsörjning, byggande
            samt komsumentpolitik respektive utgiftsområde 12 Ekonomisk trygghet
            för familjer och barn (avsnitt 6.6.10) avslås. Detta bör riksdagen
            besluta.
          </p>
          <p xml:id="i-8VV6wqNz9vmtXurvcdArsS">
            När det gäller konsumentpolitiken finns det inga förslag på anslagsändringar
            i den ekonomiska vårpropositionen för år 2007. Vänsterpartiet
            ser att alla människor i dag inte har möjligheten att göra rationella
            och genomtänkta konsumtionsval. För att alla kommuner skall kunna
            erbjuda sina invånare konsumentvägledning av god kvalitet föreslår
            vi därför att kommunerna ges anslag för konsumentvägledare.
          </p>
          <p xml:id="i-D4Y2MfQrbYEKu8eNr4qWot">
            Vidare avsätter vi ett särskilt anslag till Konsumentverket i
            syfte att införliva Konsumentföreningen läkemedel och hälsa (Kilen).
          </p>
          <head type="h2" xml:id="i-KetxWtzvn6QJViiHqVCM45">
            16.19 Utgiftsområde 19 Regional utveckling
          </head>
          <p xml:id="i-Mo8XFEdx8jqwscNiocQ3K4">
            Det svenska klassamhället präglas av djupa klyftor mellan stad
            och land, centrum och förort, tillväxtregioner och avfolkningsbygder.
            De regionala klyftorna förstärks med dagens regeringspolitik.
            Regeringen för en ekonomisk utvecklingspolitik som i första hand
            gynnar storstäderna och de välbeställda, en politik som omfördelar
            ekonomiska resurser från svaga regioner till rika kommuner och
            som ger upphov till en ständig centralisering av kapital och produktion,
            på bekostnad av helhetssyn och samhällsekonomisk effektivitet.
          </p>
          <p xml:id="i-RXhb3XRFvtfdusvDPk5v5e">
            Vänsterpartiet var pådrivande för att de regioner som drabbas
            särskilt hårt av försvarsomställningsbeslutet skulle få ersättningsjobb
            genom omlokalisering av statliga myndigheter. I den pågående omlokaliseringsplanen
            riktas arbetstillfällen till Östersund, Arvidsjaur, Karlstad/Kristinehamn
            och Gotland. Vänsterpartiet föreslår en förlängning av omställningsprogrammet
            och att nya medel tillförs med 25 miljoner kronor 2008.
          </p>
          <p xml:id="i-mMw4YtKtVHMZ95ccVTu18">
            Vänsterpartiet avvisar regeringens förslag att minska utgiftsområde
            19 med 300 miljoner kronor för 2007 i syfte att avskaffa regionalt
            förhöjt grundavdrag. Vänsterpartiet menar att förhöjt grundavdrag
            skall finnas ytterligare ett år i avvaktan på att beslut om ytterligare
            sänkning av nedsatt skattesats från 20,1 öre till 17,1 öre för
            vissa län och kommuner träder i kraft från och med 2008.
          </p>
          <head type="h2" xml:id="i-CnMo3Zc1sx4xhD4fur3mpE">
            16.20 Utgiftsområde 20 Allmän miljö- och naturvård
          </head>
          <p xml:id="i-NEz9ioVnc4RCtFv4RRXSnc">
            Naturskogar som aldrig kan ersättas och många hotade arter skog
            kommer att försvinna om inte kraftiga satsningar görs för skyddet
            av biologisk mångfald. Vi höjer anslaget från 2006 års nivå gällande
            34:3 åtgärder för biologisk mångfald för att flera miljökvalitetsmål,
            främst Levande skogar, skall kunna uppnås. Vi avvisar regeringens
            förslag att minska anslaget med 111 miljoner kronor 2008, 199
            miljoner kronor 2009 samt 234 miljoner kronor 2010. Jämfört med
            regeringens förslag förstärker vi i stället anslaget med 311 miljoner
            kronor 2008, 399 miljoner kronor 2009 och 434 miljoner kronor
            2010.
          </p>
          <p xml:id="i-7Q8UoBJu6mma1tJUbqtqWK">
            Det är anmärkningsvärt att regeringen lägger ner det framgångsrika
            arbetsmarknadspolitiska projektet Gröna jobb, som sysselsatt upp
            till 3 000 personer över hela landet med viktigt naturvårdsarbete.
            Enligt Skogsstyrelsen innebär avvecklingen minskad möjlighet att
            arbeta med natur- och kulturmiljövård som röjning av hagar, slåtterängar
            och betesmarker i naturreservat och nationalparker. Konsekvenserna
            blir att naturreservat kommer att förfalla, både när det gäller
            biologiska värden och tillgänglighet. Vi vill i stället fördubbla
            den tidigare satsningen på Gröna jobb och förutom Skogsstyrelsen
            inkludera Naturvårdsverket samt Fiskeriverket i verksamheten.
            Vi höjer därmed anslagen till dessa myndigheter för denna hantering
            (anslagen till Skogsstyrelsen och Fiskeriverket under utgiftsområde
            23).
          </p>
          <p xml:id="i-SVDqgcVubNpKTvTgHysHwN">
            Vänsterpartiet har ett helt åtgärdsprogram samt en kraftig budget
            för omställning till en miljöanpassad trafik. I detta sammanhang
            utgör inte regeringens förslag till miljöbilspremie en miljömässigt
            kostnadseffektiv satsning då bilen ändå kan drivas med fossila
            bränslen. Vi prioriterar i stället satsningar på bränslesidan.
            Den eventuella miljövinst som kan uppnås med premien slås med
            all säkerhet undan genom att den finansieras med minskat skydd
            av biologisk mångfald, vilket vi är mycket kritiska till.
          </p>
          <p xml:id="i-BSsxsAbxsjvyMTCsAovkK3">
            Vi välkomnar att regeringen uppmärksammar och satsar på havsmiljön.
            Östersjön tillhör i dag ett av världens mest hotade ekosystem,
            och åtgärder för att livrädda havet är nödvändiga. Vi vill däremot
            inte finansiera satsningen på havsmiljön genom minskat anslag
            till skydd av skog, vilket regeringen föreslår, utan utökar i
            stället ramanslaget.
          </p>
          <p xml:id="i-P3NcoPo2x2VLUv65YfpjCy">
            I vår budgetmotion (2006/07:Fi245) med anledning av budgetpropositionen
            för 2007 inrättade vi en ny anslagspost Åtgärder för sjöar, hav
            och kust för att genomföra Naturvårdsverkets aktionsplan för havsmiljön,
            inrätta en fond för lokala samförvaltningsprojekt samt genomföra
            test av syresättningsprojekt Östersjön. Denna post vill vi utöka
            till förmån för ett havsinvesteringsprogram (HIP) med 1 miljard
            kronor för 20082010, vilket är mer än dubbelt så mycket som regeringens
            aviserade förslag till havsmiljön. Vår satsning sker dessutom
            till skillnad från regeringens parallellt med förstärkningen av
            anslaget till biologisk mångfald.
          </p>
          <p xml:id="i-Mr3qcC9Z3WjP151oWgYC8f">
            Syftet med det nya havsinvesteringprogrammet är att i likhet
            med klimatinvesterings­programmet under Naturvårdsverket erbjuda
            medfinansiering för miljömässigt kostnadseffektiva åtgärder för
            minskade utsläpp till havsmiljön. Åtgärderna skall gynna miljömålen
            Hav i balans, Levande kust och skärgård, Ingen övergödning, Myllrande
            våtmarker och Giftfri miljö. Anslaget uppgår till 200 miljoner
            kronor 2008, 300 miljoner kronor 2009 och 500 miljoner kronor
            2010.
          </p>
          <p xml:id="i-7TFLKLSf9x2PYV1b3EekXw">
            Vänsterpartiet var initiativtagare till klimatinvesteringsprogrammet
            (Klimp) som införts för att minska utsläppen av växthusgaser.
            Erfarenheterna har hittills varit mycket goda och vi motsätter
            oss därför kraftigt regeringens förslag att fasa ut detta stöd
            till 2009. Vi tillskjuter medel så att det årliga beloppet på
            700 miljoner kronor ligger fast åren 20082010. Jämfört med regeringens
            satsning ökar vi anslaget med 300 miljoner kronor 2008 samt 700
            miljoner kronor för såväl 2009 som 2010.
          </p>
          <p xml:id="i-EyP6A8u4SiYkfY1Ryzf5G5">
            Ett nytt anslag 35:6 Energipolitiskt motiverade internationella
            klimatinsatser överförs från utgiftsområde 21 till detta område.
            Till skillnad från regeringen, som avsätter 18,1 miljoner kronor
            per år till denna post, föreslår vi att anslaget skall uppgå till
            100 miljoner kronor per år 20082010. Syftet är att bidra till
            utsläppsminskningar genom statliga investeringar utomlands i enlighet
            med Kyotoprotokollets projektbaserade mekanismer. Utsläppsminskningarna
            skall dock inte tillgodoräknas i det svenska nationella klimatmålet.
            Vi föreslår i stället att ett nytt klimatmål Begränsad klimatpåverkan
            i andra länder införs.
          </p>
          <p xml:id="i-6Xz3zZSad9pmobd4sK3z7Q">
            Vi höjer även stödet till miljöorganisationer under anslag 34:2
            Miljöövervakning m.m. och ger Naturvårdsverket ökade resurser
            under anslag 34:4 Sanering och återställning av förorenade områden
            samt ökade resurser till Kemikalieinspektionen under anslag 34:6.
            Vi höjer även miljöforskningsanslaget till Formas med 60 miljoner
            kronor per år 20082010.
          </p>
          <head type="h2" xml:id="i-PgL9nvAsx92iYVD3bhipF4">
            16.21 Utgiftsområde 21 Energi
          </head>
          <p xml:id="i-MsaqjJEYoJfHD2yBUB4or6">
            Vänsterpartiet vill öka tempot för en hållbar energiomställning
            som tillgodoser högt ställda klimatmål. Vi avser att presentera
            utförligare åtgärder till hösten.
          </p>
          <p xml:id="i-4PHhf5xSAx8XpNKwyY2x5h">
            Vänsterpartiet har motionerat om ökat stöd till energirådgivning
            för kommuner och för att effektivisera energianvändningen. Vi
            välkomnar att regeringen åter har ett sådant stöd om än på alltför
            låg ambitionsnivå. Vänsterpartiet föreslår att stödet under 20072010
            ökas med 50 miljoner kronor utöver regeringens förslag till 190
            miljoner kronor. I övrigt gäller tidigare förslag, bland annat
            ökade resurser till forskning och utveckling, samt att energiomställningsstödet
            bör ske genom skattereduktion och inte belasta utgiftsbudgeten.
          </p>
          <head type="h2" xml:id="i-BSFV33vmibqw8xLUz2GLM7">
            16.22 Utgiftsområde 22 Kommunikationer
          </head>
          <p xml:id="i-DeK1AvDYdAmoTw6CeipUaB">
            För att minska tågförseningar, höja kvaliteten och få fler att
            ta tåget vill vi under en treårsperiod avsätta 3 miljarder kronor
            till ökat banunderhåll. Vi avsätter också under fyra år 1 miljard
            kronor för att rädda nedläggningshotade bansträckor.
          </p>
          <p xml:id="i-Mb7HRww5JzW9ujsS6sr1h">
            Genom att lånefinansiera infrastruktursatsningar i stället för
            att direktavskriva dem frigör vi resurser under utgiftsområdet.
            Det får till följd att vi kan låta staten ta hela kostnaden för
            Citybanan och att 12 miljarder kronor kan användas till ökade
            järnvägsinvesteringar under perioden 20082015.
          </p>
          <p xml:id="i-ERkpi9eeRCcU6HnvvPDoUA">
            Vi vill utöka sjöfartens kapacitet in och ut från Mälaren och
            avsätter resurser som möjliggör en utbyggnad av Södertälje sluss.
            Gotlandstrafiken tillförs 220 miljoner kronor från 2009 och framåt
            och genom ett så kallat vägpris på färjorna mellan Gotland och
            fastlandet ges regioninvånarna samma villkor att färdas som invånarna
            i övriga landet.
          </p>
          <p xml:id="i-AjnY5Eq5S1QGd4MrSvyAFV">
            Inom kollektivtrafiken avsätter vi under en treårsperiod nästan
            3 miljarder kronor för att ge den lokala och regionala kollektivtrafiken
            möjlighet att utvecklas under långsiktigt stabila villkor.
          </p>
          <p xml:id="i-99Vr6RG4eLx3K2fHGFU1cG">
            För att få en trafikpolitik där kvinnor och män har bra kommunikationer
            oavsett var de bor och som leder till ett hållbart transportsystem
            som minskar miljöpåverkan både lokalt och globalt, avsätter vi
            1,6 miljarder kronor varje år till två storskaliga försök med
            klimattaxa i kollektivtrafiken. Försöken innebär att det inte
            tas ut några avgifter av resenärerna och genomförs i ett storstadslän
            och ett glesbygdslän.
          </p>
          <p xml:id="i-VvgHw6na3qpEw5NYPLFN8c">
            Vi anser att staten skall stödja forskning och uppförande av
            pilot- och demoanläggningar som tillverkar förnyelsebara drivmedel
            och avsätter därför 100 miljoner kronor till ett forsknings-,
            utvecklings- och demonstrationsprogram.
          </p>
          <p xml:id="i-YHwFuau4YqHeBiwx7fog5T">
            Inom området Posten och kassaservice anser vi att bankerna skall
            ta ett större finansiellt ansvar, samtidigt som staten måste säkerställa
            att förändringarna inom kassaservice även åtföljs av en ekonomisk
            kompensation.
          </p>
          <p xml:id="i-QPwV2as3UYgYggfDQaSDVK">
            Till sist vill vi minska den digitala klyftan i samhället genom
            att ge Folkbildningsförbundet i uppdrag att starta ett informations-
            och utbildningsprojekt som skall aktivera personer som inte har
            tillgång till eller av olika anledningar inte använder sig av
            Internet.
          </p>
          <head type="h2" xml:id="i-CJ1GJKLJgyU6ryShvjfDpq">
            16.23 Utgiftsområde 23 Jord- och skogsbruk, fiske med anslutande
            näringar
          </head>
          <p xml:id="i-3kNpAyfvb7JjZwoBRzoBKV">
            Det behövs utökade satsningar för att nå de skogspolitiska målen
            och miljömålet Levande skog. Vänsterpartiet anser att insatser
            för skogsbruket under anslag 41:2 skall stärkas för att skydda
            den biologiska mångfalden i skogen genom naturvårdsavtal och biotopskydd
            och avsätter 50 miljoner kronor per år 20082010.
          </p>
          <p xml:id="i-23gKftij6kT8c7E8GJsaq6">
            Skogen har stora sociala värden för rekreation och friluftsliv
            och därmed för folkhälsan. Det är viktigt att stimulera människor
            med olika bakgrund att uppleva skog och natur. Förutom att skydda
            biologisk mångfald måste den vårdas. För naturvården har den arbetsmarknads­politiska
            satsningen på Gröna jobb varit av stor vikt. Vi vill till skillnad
            från regeringen inte avveckla detta projekt utan utöka satsningen
            till att utöver Skogsstyrelsen även gälla viktiga naturvårdsinsatser
            under Naturvårdsverkets och Fiskeriverkets ansvarsområden. Vi
            vill även utöka satsningen till att inkludera långtidsarbetslösa
            ungdomar. För denna utökade satsning förstärker vi både Skogsstyrelsens
            och Fiskeriverkets budget.
          </p>
          <p xml:id="i-4URkCBQmFjxNNxFXrdzCLJ">
            Enligt EU:s habitatdirektiv och FN:s konvention om biologisk
            mångfald har Sverige som nation en förpliktelse att skydda utrotningshotade
            djur i landet. För att värna djurägares möjlighet att skydda tamboskap
            mot rovdjursangrepp anslår vi under anslag 42:5 10 miljoner kronor
            per år 20082010.
          </p>
          <p xml:id="i-7bHAtMHnzYjtwnrhaRmUHX">
            Vi vidhåller vår kritik vad gäller regeringens beslut i budgetmotionen
            för 2007 att lägga ner Djurskyddsmyndigheten och att från den
            1 juli 2007 överlåta ansvaret för djurskyddsfrågorna till Jordbruksverket.
            Det är viktigt att särskilja djurskyddet från näringsintresset
            vilket lyftes fram i utredningen (Jo 2000:2) om hur djurskyddet
            skall vara organiserat år 2000. Utredningen pekade på flera brister
            i den dåvarande organisationen av djurskyddet när samma myndighet
            (Jordbruksverket) hade i uppdrag att både handlägga frågor om
            djurskyddet och jordbrukets produktivitet. Myndigheten kunde därmed
            misstänkas för bristande objektivitet. Att backa tillbaka till
            denna redan utdömda hantering av djurskyddet är inte försvarbart.
            Vänsterpartiet vill återinrätta Djurskyddsmyndigheten och avsätter
            96 miljoner kronor 2008, 98 miljoner kronor 2009 samt 99 miljoner
            kronor 2010.
          </p>
          <head type="h2" xml:id="i-MbjC6cFiG7uKkUz3JZR1Fi">
            16.24 Utgiftsområde 24 Näringsliv
          </head>
          <p xml:id="i-QTKvL72JHVjCzD3Cibocew">
            Små och medelstora företag står för en stor del av tillväxten
            i Sverige. De är viktiga för att förnya näringslivet och trygga
            vår framtida ekonomi och sysselsättning. Små företag kan ge många
            nya jobb, och de kan lättare vara flexibla och möta nya krav än
            stora företag.
          </p>
          <p xml:id="i-F6axQgDWwPp3G5XmiXuDuC">
            Att skaffa tillräcklig finansiering är ett stort problem för
            många småföretag, främst under starten och de första åren. Samhällets
            stöd måste inriktas på att skapa större uthållighet den första
            tiden. Vänsterpartiet vill införa statliga lånegarantier som ett
            mycket viktigt komplement till dagens finansieringsvägar på marknaden.
            Vänsterpartiet föreslog i sin budgetmotion att Verket för innovationssystem
            skulle få behålla sitt stöd till Forska &amp; Väx, som avser stöd
            till nystartade företag med stor utvecklingspotential. Regeringen
            har lyssnat på våra argument och återfört programmet, dock först
            från 2008. Vänsterpartiet anser det bra att regeringen nu förstärker
            näringslivsutvecklingen inom miljöområdet i enlighet med vårt
            förslag.
          </p>
          <p xml:id="i-VuSD7uvLSqigSDYo1cQEez">
            Vänsterpartiet anser att staten skall äga företag utan kortsiktiga
            vinstintressen och för att förhindra privata monopol, företag
            som kan vara effektiva verktyg för en långsiktigt hållbar utveckling
            och kan gå i spetsen för teknisk utveckling, konkurrens och ligga
            i framkant när det gäller miljö, socialt ansvar och jämställdhet.
          </p>
          <p xml:id="i-Re8taFzEhpjDAzfALx1ix4">
            De statliga företag som regeringen nu vill sälja är vinstmaskiner.
            Man kan säga att det regeringen gör är att privatisera vinsterna
            och socialisera förlusterna. Det är en usel affär för skattebetalarna.
            Vänsterpartiet kommer att säga nej till utförsäljningar och därmed
            också de kostnader som uppstår i samband med dessa.
          </p>
          <head type="h2" xml:id="i-H51fjkaVHCmcjXHy6EcvyB">
            16.25 Utgiftsområde 25 Allmänna bidrag till kommuner
          </head>
          <p xml:id="i-SdESTAQTn7dcWq7HtqCkRd">
            Vänsterpartiet föreslog i sin budgetmotion omfattande satsningar
            på riktiga jobb i kommuner och landsting. Under utgiftsområde
            25 ingår även ett extra stöd för denna satsning, utöver de beräknade
            budgetmässiga lönekostnaderna som föreslås belasta statsbudgetens
            inkomstsida genom skattekrediteringar. Det generella stödet på
            utgiftsområde 25 föreslås uppgå till 1 miljard kronor 2008, för
            att sedan öka till 1,5 miljarder kronor år 2009 och 2 miljarder
            kronor år 2010.
          </p>
          <p xml:id="i-DxwV9EmbdNtEZddZgoAstF">
            Vidare har Vänsterpartiet föreslagit vissa förändringar på utbildningsområdet,
            framför allt en reform för att ge elever frukost i grundskolan,
            vilket i enlighet med finansieringsprincipen beräknas belasta
            detta utgiftsområde.
          </p>
          <p xml:id="i-Y5tAcxwAAiaNMfcSWW62te">
            Inom utgiftsområdet föreslås också, i enlighet med ett förslag
            som Vänsterpartiet presenterade redan i höstas, ett viktat statsbidrag
            för höjning av löner för kvinnor i offentlig sektor. Systemet
            skall gynna de kommuner som uppnår resultat i arbetet med att
            utjämna löneskillnaderna mellan män och kvinnor. För detta avsätts
            10 miljarder kronor under de närmaste fyra åren. Fördelningen
            av statsbidraget skall baseras på ett jämställdhetsindex som omfattar
            hela kommunsektorn. Det är upp till kommunerna själva att bestämma
            vilka verktyg som används för att höja kvinnors löner och på så
            sätt förbättra jämställdhetsindexet.
          </p>
          <p xml:id="i-2FYrq5URwmW4MAiDmGFtuC">
            Regeringen aviserar i vårpropositionen oförändrade anslag till
            kommunerna. Samtidigt för regeringen en politik som riskerar att
            övervältra stora kostnader på kommunerna, då behovet av försörjningsstöd
            kan antas öka som en följd av större utförsäkring och slopandet
            av studerandevillkoret. Vänsterpartiets anslagsbedömning ingår
            i en helhet. Med ett genomslag för den politik regeringen bedriver
            kommer det att finnas särskild anledning att följa utvecklingen
            av anslagsbehoven under utgiftsområde 25.
          </p>
          <head type="h1" xml:id="i-EWt2HCj2ZbMUewYXtp8HyT">
            17 Tilläggsbudget för 2007
          </head>
          <p xml:id="i-95yaKsZw2r4BrK2bUy3iGe">
            Nedan följer Vänsterpartiets synpunkter på regeringens tilläggsbudget
            för 2007. Förslag till ändringar i anslagstilldelning redovisas
            i tabell 7. Därefter kommenteras synpunkterna ordnade efter berörda
            utgiftsområden. Sammantaget innebär förslagen förändringar av
            ramanslagen med 870 miljoner kronor mer än regeringens förslag.
          </p>
          <p xml:id="i-CdxAcvnn4qqjt959ZFTqJY">
            Tabell 7. Förändringar i anslag, tilläggsbudget för 2007
          </p>
          <table>
            <row xml:id="i-jczBMMe3HfwvjcE229PDd">
              <cell>
                Anslag, nr
              </cell>
              <cell>
                Rubrik
              </cell>
              <cell>
                Regeringens förslag, kronor
              </cell>
              <cell>
                Vänsterpartiets förslag, differens, kronor
              </cell>
            </row>
            <row xml:id="i-DZt6ekzosnt3GbYj8g8ScJ">
              <cell>
                Utgiftsområde 2 Samhällsekonomi och finansförvaltning
              </cell>
            </row>
            <row xml:id="i-Qg4j4BR2sdbSPJ7b8ZUkwx">
              <cell>
                1:15
              </cell>
              <cell>
                Finanspolitiskt råd
              </cell>
              <cell>
                1 500 000
              </cell>
              <cell>
                -1 500 000
              </cell>
            </row>
            <row xml:id="i-JB3FNoJGAhkNmb4hoyZUTc">
              <cell>
                1:9
              </cell>
              <cell>
                Ekonomiska rådet
              </cell>
              <cell>
                -1 250 000
              </cell>
              <cell>
                1 250 000
              </cell>
            </row>
            <row xml:id="i-CoN18BkvUZe9PQke7SdwZ8">
              <cell>
                Utgiftsområde 4 Rättsväsendet
              </cell>
            </row>
            <row xml:id="i-D8VNGEWWc7jsMGo5o8DwBJ">
              <cell>
                4:3
              </cell>
              <cell>
                Åklagarorganisationen
              </cell>
              <cell>
                47 000 000
              </cell>
              <cell>
                -20 000 000
              </cell>
            </row>
            <row xml:id="i-J59PDribqJf6pTaSgD8xcd">
              <cell>
                Utgiftsområde 7 Internationellt bistånd
              </cell>
            </row>
            <row xml:id="i-5UJtF99cE1Y9Xbbfv9X6bK">
              <cell>
                8:1
              </cell>
              <cell>
                Internationellt bistånd
              </cell>
              <cell>
                -700 000 000
              </cell>
              <cell>
                700 000 000
              </cell>
            </row>
            <row xml:id="i-S36DCcDY92JYEcuA3BkHkY">
              <cell>
                Utgiftsområde 8 Migration
              </cell>
            </row>
            <row xml:id="i-54mNc9AoQTC4LEXLKikwvQ">
              <cell>
                12:2
              </cell>
              <cell>
                Ersättningar och bostadskostnader
              </cell>
              <cell>
                785 000 000
              </cell>
              <cell>
                -27 000 000
              </cell>
            </row>
            <row xml:id="i-9UfhwnNkrENFyfWjMSBepE">
              <cell>
                Utgiftsområde 13 Arbetsmarknad
              </cell>
            </row>
            <row xml:id="i-HhSCdk7M32ioy57NM2x61n">
              <cell>
                10:2
              </cell>
              <cell>
                Integrationspolitiska åtgärder
              </cell>
              <cell>
                -51 378 000
              </cell>
              <cell>
                51 378 000
              </cell>
            </row>
            <row xml:id="i-3DVWfc79w2CTjZsUxsz1jY">
              <cell>
                22:3
              </cell>
              <cell>
                Köp av arbetsmarknadsutbildning och övriga kostnader
              </cell>
              <cell>
                -109 000 000
              </cell>
              <cell>
                214 000 000
              </cell>
            </row>
            <row xml:id="i-XPmeNJpNnUxbX68prTkaka">
              <cell>
                Utgiftsområde 14 Arbetsliv
              </cell>
            </row>
            <row xml:id="i-UvxRAAV8huCx93fcGdMLMF">
              <cell>
                23:1
              </cell>
              <cell>
                Arbetsmiljöverket
              </cell>
              <cell>
                -12 600 000
              </cell>
              <cell>
                12 600 000
              </cell>
            </row>
            <row xml:id="i-JMt6ff9Ns5ATmsCjBebWBg">
              <cell>
                Utgiftsområde 20 Allmän miljö- och naturvård
              </cell>
            </row>
            <row xml:id="i-HqRrqGF6P3A6wNAQQUroxs">
              <cell>
                34:3
              </cell>
              <cell>
                Åtgärder för biologisk mångfald
              </cell>
              <cell>
                -89 500 000
              </cell>
              <cell>
                89 500 000
              </cell>
            </row>
            <row xml:id="i-EnsTmwgvWUHHF6hUrpdkMH">
              <cell>
                34:11
              </cell>
              <cell>
                Miljöbilspremie
              </cell>
              <cell>
                50 000 000
              </cell>
              <cell>
                -50 000 000
              </cell>
            </row>
            <row xml:id="i-P1qZFB13TE2Nsgekdb98KT">
              <cell>
                Utgiftsområde 24 Näringsliv
              </cell>
            </row>
            <row xml:id="i-UxiSKaGD7vLzRk3YZezeZX">
              <cell>
                38:18
              </cell>
              <cell>
                Kostnader för omstrukturering  av statliga företag
              </cell>
              <cell>
                100 000 000
              </cell>
              <cell>
                -100 000 000
              </cell>
            </row>
            <row xml:id="i-WgbZsMdFKu6XCMRX8uCScE">
              <cell>
                Differens, totalt
              </cell>
              <cell>
                870 228 000
              </cell>
            </row>
          </table>
          <head type="h2" xml:id="i-MJYmTQy4CzBT2RKkGpAy13">
            17.1 Utgiftsområde 2 Samhällsekonomi och finansförvaltning
          </head>
          <p xml:id="i-DVJbPgfUimBoH9too2V2U5">
            Vänsterpartiet avvisar regeringens förslag till ett så kallat
            finanspolitiskt råd och vill därför inte anslå medel till detta
            i tilläggsbudgeten i ett nytt ramanslag (1:15). Till följd av
            detta avvisas även finansieringen genom en neddragning av anslag
            1:9, Ekonomiska rådet.
          </p>
          <p xml:id="i-QqRmpfFo8GHaTJrfAjGLkB">
            Tanken med det finanspolitiska rådet sägs vara att årligen följa
            upp och granska måluppfyllelsen inom den ekonomiska politiken
            och att utvärdera kvaliteten i regeringens analysram för den ekonomiska
            politiken. Förslaget passar väl in i det förhållningssätt till
            den ekonomiska politiken som slog igenom i början 1990-talet och
            som nuvarande högerregering står särskilt fast förankrad i. En
            rad institutionella inslag minskar de folkvaldas möjligheter att
            föra en ekonomisk politik för full sysselsättning och bidrar samtidigt
            till en allmän ekonomisk utveckling där löntagarnas positioner
            på arbetsmarknaden försvagas till förmån för arbetsgivarnas.
          </p>
          <p xml:id="i-RWXAb3vPaxXqQxauf2BE2F">
            Det finns skäl att anta att det finanspolitiska rådet blir ytterligare
            ett organ som skall klä regeringens högerpolitik i ett falskt
            vetenskapligt skimmer. Den snäva ekonomiska teoribildning som
            ligger till grund för mycket av dagens etablerade ekonomisk-politiska
            debatt har uppenbara ideologiska utgångspunkter som borde vara
            föremål för en problematiserande samhällsdebatt, snarare än att
            ytterligare befästas i myndighetsform.
          </p>
          <p xml:id="i-3nLUSAaHtoeDjc7oHgL3vV">
            Vänsterpartiet har under våren utvecklat sin kritik mot det finanspolitiska
            (och penningpolitiska) ramverk som regeringen vill stärka, bland
            annat i motionerna 2006/07:Fi1 (med anledning av årsredovisning
            för Sveriges riksbank för räkenskapsåret 2006) och 2006/07:Fi3
            (med anledning av riksrevisionens styrelses framställning angående
            regeringens uppföljning av överskottsmålet).
          </p>
          <head type="h2" xml:id="i-UHxdpmtLDoxu8sPEL9KUrE">
            17.2 Utgiftsområde 4 Rättsväsendet
          </head>
          <p xml:id="i-2JDhFFPiZXgG7YEWQjdMgQ">
            Regeringen föreslår att Åklagarmyndigheten förstärks med 47 miljoner
            kronor. Vänsterpartiet har tidigare aviserat en förstärkning av
            Åklagarmyndighetens anslag med 27 miljoner kronor från 2008. Vi
            accepterar att man i stället gör en förstärkning med denna summa
            i år. Förstärkt åklagarkompetens behövs främst på området mäns
            våld mot kvinnor och barn. Detta inkluderar satsningar på familjevåldsenheter
            och bekämpning av människohandel. Det finns även ett behov av
            fler miljöåklagare.
          </p>
          <p xml:id="i-N2sDxSzaqeXpohwu7dYBME">
            Vänsterpartiet är motståndare till regeringens förslag om en
            ny bidragsbrottslag och ser därför inget behov av att rikta förstärkningen
            till åklagare på detta område.
          </p>
          <head type="h2" xml:id="i-4FeLM5ZswiUYmDPhZwabkq">
            17.3 Utgiftsområde 6 Försvar samt beredskap mot sårbarhet
          </head>
          <p xml:id="i-YLqPxqUChEji1FKncr4tff">
            Regeringens förslag innebär att regeringen under 2007 får besluta
            om uppgradering av 31 JAS-plan, ett demonstratorprogram för JAS
            samt beställning av luftvärnsrobotsystem till korvett av Visbyklass.
            För att kunna åstadkomma detta krävs att bemyndiganderamen ökas
            med 4,35 miljarder kronor för 2007.
          </p>
          <p xml:id="i-4QjU1RfK4SNd45ud31Z5Y6">
            Vänsterpartiet anser att de förslag som regeringen presenterar
            har stora brister. Att vid nuvarande låga hotbild mot Sverige
            genomföra satsningar av miljardbelopp på befintliga JAS-flygplan
            är inte rimligt, speciellt inte om motivet är att upprätthålla
            hög kompetens hos flygvapnet. Till detta borde i så fall resurser
            till fler flygtimmar och utökade förbandsövningar avdelas. Den
            långsiktiga kompetensen kommer inte i någon större utsträckning
            att påverkas av att fler JAS-flygplan får ökad materielstandard.
          </p>
          <p xml:id="i-8m8C1k2gnRKi7ikmqpvS6A">
            Därför bör förslaget att bemyndiga regeringen att under 2007
            för anslag 6:2 Materiel och anläggningar besluta om beställningar
            av materiel och anläggningar som inklusive tidigare gjorda beställningar
            medför behov av framtida anslag på högst 45 250 000 000 kronor
            efter 2007 (avsnitt 7.2.5) avslås. Detta bör riksdagen besluta.
          </p>
          <p xml:id="i-AYqie1nAb2a6hgWfvBVoYM">
            Mot samma bakgrund bör förslaget att bemyndiga regeringen att
            under 2007 besluta om beställning av ombyggnad av upp till 31
            stycken JAS 39 A/B till JAS 39 C/D och ett demonstratorprogram
            för eventuell vidareutveckling av JAS 39 Gripen samt om luftvärnsrobotsystem
            till korvett av Visbyklass (avsnitt 7.2.5) avslås. Detta bör riksdagen
            besluta.
          </p>
          <p xml:id="i-QWCoucuPQWAj6faWLGywZi">
            Regeringen beskriver dessutom materielsatsningarna som en del
            av att öka stödet för svensk vapenexport. Vänsterpartiet anser
            att detta är en mycket olycklig och omdömeslös politik. Sverige
            är ett föregångsland i fråga om fattigdomsbekämpning och global
            utveckling.
          </p>
          <p xml:id="i-BgvUY2AZrHmzn4RK5rhjJB">
            Denna position undergrävs genom att Sverige exporterar vapen
            samtidigt som vi ger bistånd till återuppbyggnad efter väpnade
            konflikter. Dessutom är detta i praktiken skattepengar som via
            Försvarsmakten skall finansiera vapenproducenters marknadsföring
            i främmande länder.
          </p>
          <p xml:id="i-W71sCusbnLMUZmQXDwSksr">
            Mot bakgrund av det ovan angivna bör den föreslagna användningen
            av det under utgiftsområde 6 Försvar samt beredskap mot sårbarhet
            uppförda anslaget 6:1 Förbandsverksamhet, beredskap och fredsfrämjande
            truppinsatser, m.m. (avsnitt 7.2.5) avslås. Detta bör riksdagen
            besluta.
          </p>
          <head type="h2" xml:id="i-LBAZd698rk8cdgjLRX88q1">
            17.4 Utgiftsområde 7 Internationellt bistånd
          </head>
          <p xml:id="i-D7K31ZnHLtR49DVB2GusBQ">
            I 2007 års vårproposition föreslår regeringen att man med anledning
            av den ökade tillströmningen av flyktingar från Irak skall överföra
            700 miljoner kronor från anslaget Internationellt utvecklingssamarbete
            till anslaget för Flyktingmottagande inom utgiftsområde 8. Vänsterpartiet
            anser att detta innebär en urholkning av det internationella utvecklingssamarbetet,
            som utgör det egentliga biståndet, och avslår förändringen.
          </p>
          <p xml:id="i-W7Qn7oooYXRk6TWefijiza">
            I budgetpropositionen för 2007 tillkom inom biståndsramen, som
            uppgick till 1 procent av BNI, en ny post benämnd skuldavskrivningar.
            Denna post uppgick till 1,5 miljarder kronor. Dessa skuldavskrivningar
            innebar en motsvarande sänkning av anslaget till internationellt
            utvecklingssamarbete. Till saken hör emellertid att de skulder
            det handlade om redan i praktiken avskrivits och de företag som
            haft fordringar fått ersättning för sina förluster av Exportkreditnämnden
            (EKN). Anslaget Skuldavskrivningar var endast en bokföringsteknisk
            fiktion som ytterligare urholkade det svenska internationella
            biståndet.
          </p>
          <head type="h2" xml:id="i-FDiTNuYbESUcangH6PnCa1">
            17.5 Utgiftsområde 8 Migration
          </head>
          <p xml:id="i-L2ersySe5a6FLHecNMAvEW">
            Bland annat med anledning av kriget i Irak förväntas antalet
            asylsökande öka de närmaste åren. Detta medför ett behov av ökade
            medel för asylprocessen liksom för det kommunala flyktingmottagandet.
            Rätten till fristad undan förföljelse är reglerad i en rad internationella
            konventioner som Sverige undertecknat. För att svara upp mot detta
            måste Sverige ta ett tydligt ansvar för att de människor som söker
            fristad i Sverige skall tas emot på ett bra sätt.
          </p>
          <p xml:id="i-459Fsh9CytzVGsThoA8ahP">
            Vänsterpartiet avvisar mot denna bakgrund kraftfullt regeringens
            förslag om att finansiera ökningen av anslag 12:2 Ersättningar
            och bostadskostnader för 2007 genom en neddragning av biståndet
            med 700 miljoner kronor. Vänsterpartiet avvisar också förslaget
            om att 27 miljoner kronor inom detta anslag skall användas till
            vad regeringen kallar återetableringsstöd.
          </p>
          <p xml:id="i-RR5fGTCMrQNwumqm4EQPJ3">
            Därför bör regeringens förslag om att godkänna den föreslagna
            användningen av det under utgiftsområde 8 Migration uppförda anslaget
            12:2 Ersättningar och bostadskostnader i den del som rör förslag
            till finansiering genom minskning av det under utgiftsområde 7
            Internationellt bistånd uppförda anslaget 8:1 Biståndsverksamhet
            samt förslag om återetableringsstöd avslås. Detta bör riksdagen
            besluta.
          </p>
          <p xml:id="i-3fvRr8zPwVHP6NjUiqLMPb">
            Vi godtar dock förslaget att 15 miljoner kronor inom samma anslag
            skall användas för att underlätta det kommunala mottagandet av
            ensamkommande barn.
          </p>
          <head type="h2" xml:id="i-9z7JkArG7dgmbJC7q8CzBW">
            17.6 Utgiftsområde 9 Hälsovård, sjukvård och social omsorg
          </head>
          <p xml:id="i-36cwQwxZgeSbmCBryspiy5">
            Statsbudgetens anslag till utrustning för elektronisk kommunikation
            (16:6) skall ge döva, gravt hörselskadade, talskadade eller språkstörda
            möjlighet att kommunicera via ett kommunikationsnät. Det är en
            ganska begränsad summa pengar som regeringen nu vill använda även
            till att finansiera försöksverksamhet angående så kallat fritt
            val av hjälpmedel till äldre och funktionshindrade. Regeringen
            vill på olika sätt kommersialisera viktiga välfärdstjänster. Denna
            politik döljs ofta i en retorik om mångfald och valfrihet.
          </p>
          <p xml:id="i-AeX5RsZNy9USbyZamJFXYX">
            Vänsterpartiet är starkt kritiskt till att det är döva, hörselskadade,
            talskadade och språkstörda som skall finansiera regeringens experimenterande
            med marknadslösningar inom välfärdssektorn. Vi menar därför att
            riksdagen bör avslå den föreslagna ändringen i hur anslag 16:6
            inom utgiftsområde 9 skall användas.
          </p>
          <p xml:id="i-NMqFZzKjZeWAKT4jMkZ5E1">
            Därför bör den förslagna användningen av det under utgiftsområde
            9 Hälsovård, sjukvård och social omsorg uppförda anslaget 16:6
            Bidrag till utrustning för elektronisk kommunikation (avsnitt
            7.2.8) avslås. Detta bör riksdagen besluta.
          </p>
          <head type="h2" xml:id="i-9NYRT1ZtjLZ9joHFQ11N3U">
            17.7 Utgiftsområde 13 Arbetsmarknad
          </head>
          <p xml:id="i-CrtL5d5zGvG3fYQkXi2PgL">
            Vänsterpartiet anser att det är mycket angeläget att förstärka
            resurserna till kommunernas flyktingmottagande, både i syfte att
            anpassa det till ökade volymer och för att ersättningen bättre
            skall motsvara de kostnader som följer med mottagandet av flyktingar.
            Därför välkomnar vi de medel som enligt regeringens förslag skall
            tillskjutas anslaget. Däremot avvisar vi den konstruktion som
            föreslås och förordar i stället att anvisade medel skall användas
            till en generell höjning av schablonersättningen.
          </p>
          <p xml:id="i-EkLP3Pq456eKvfhervLK46">
            Mot denna bakgrund bör den föreslagna användningen av det under
            utgiftsområde 13 Arbetsmarknad uppförda anslaget 10:3 Kommunersättningar
            vid flyktingmottagande i den del som rör extra ersättning till
            kommuner som under 2007 träffar avtal om flyktingmottagande samt
            förslag till finansiering genom minskning av det under utgiftsområde
            13 uppförda anslaget 10:2 Integrationsåtgärder (avsnitt 7.2.10)
            avslås. Detta bör riksdagen besluta.
          </p>
          <p xml:id="i-X3iYDpoWds3e4ryBj2ag9h">
            Vi välkomnar dock den satsning som görs för att underlätta mottagandet
            av ensamkommande barn.
          </p>
          <p xml:id="i-58NdRzCx7XsbDaXLTM9tWt">
            Regeringen anvisar med hänvisning till de satsningar man aviserar
            inom det så kallade integrationspaketet medel inom utgiftsområdet
            2007. Vänsterpartiet avvisar inriktningen på det regeringen kallar
            instegsjobb. Vi påbörjar i stället från 2008 en särskild satsning
            med anställningsstöd för nyanlända flyktingar.
          </p>
          <p xml:id="i-6iXfHygfbP2C2ZAS38HTEv">
            Vi avvisar också regeringens satsning på så kallade nystartscentrum.
            Däremot välkomnar vi att regeringen fortsätter satsningen på yrkesbedömning
            som påbörjades förra mandatperioden. Vi avvisar också den neddragning
            inom anslag 10:2 Integrationsåtgärder som regeringen föreslår
            skall finansiera satsningar inom utgiftsområdet.
          </p>
          <p xml:id="i-NHt4xHqPCuQqUYoHUvTAdp">
            Vänsterpartiet avvisar avskaffandet av merkostnadsersättningen
            för plusjobben. Regeringen sviker kommunerna och plusjobbarna.
            Ersättningen följde med plusjobbarna och var avsedd för utbildning
            och handledning för att öka chanserna till fortsatt anställning.
            Regeringens politik slår hårt mot de långtidsarbetslösa. Vänsterpartiet
            avvisar alla försämringar inom arbetsmarknadspolitiken eftersom
            det leder till urholkad trygghet för såväl arbetslösa som löntagare.
          </p>
          <head type="h2" xml:id="i-HznJ2sAUDMqZnqpWc9VZW9">
            17.8 Utgiftsområde 14 Arbetsliv
          </head>
          <p xml:id="i-KSDJxNtheSAxWmPxovEH19">
            Vänsterpartiet avvisar ytterligare nedskärningar på Arbetsmiljöverket.
            Förebyggande arbetsmiljöarbete är centralt för att motverka ohälsa
            och olycksfall i arbetslivet. Arbetsmiljöfrågor är dessutom i
            hög grad jämställdhetsfrågor, eftersom de arbetsplatser och yrken
            som är kvinnodominerade genererar mer arbetsrelaterad ohälsa.
            Vänsterpartiet vill stärka och utveckla arbetsmiljöarbetet och
            ge Arbetsmiljöverket och skyddsombuden mer resurser och bättre
            verktyg i deras arbete. Vi anser också att en nollvision för dödsfall
            i arbetslivet bör uppställas.
          </p>
          <p xml:id="i-VorA29bzo4Ch4Ah6vz6xEi">
            Mot denna bakgrund bör den föreslagna användningen av det under
            utgiftsområde 14 Arbetsliv uppförda anslag 23:2 Arbetslivsinstitutet
            i den del som rör minskning av det under utgiftsområde 14 uppförda
            anslaget 23:1 Arbetsmiljöverket (avsnitt 7.2.11 i propositionen)
            avslås. Detta bör riksdagen besluta.
          </p>
          <head type="h2" xml:id="i-5XGVNc3HoXnKYCi8yN8p3a">
            17.9 Utgiftsområde 17 Kultur, medier, trossamfund och fritid
          </head>
          <p xml:id="i-BFvdNMuDptP8219afQhLek">
            I samband med att besluten om att flytta Riksutställningar (RU)
            och delar av Riksantikvarieämbetet (RAÄ) till Gotland togs 2005,
            lovades dessa myndigheter full ersättning för de extra kostnader
            detta skulle komma att innebära. Enligt uppgift från riksdagens
            utredningstjänst räknar man med merkostnader 2007 på sammanlagt
            19,4 miljoner kronor för RU och 12,9 miljoner kronor för RAÄ.
            För år 2007 har ännu inga medel utbetalats. Detta är enligt Vänsterpartiets
            mening ett klart löftesbrott. Medel för att kompensera kostnader
            för utlokaliseringen av Riksutställningar och Riksantikvarieämbetet
            bör ställas till förfogande redan under 2007. Detta bör riksdagen
            som sin mening ge regeringen till känna.
          </p>
          <head type="h2" xml:id="i-Q5qNGjKYhNBpvx8s9z7XfJ">
            17.10 Utgiftsområde 20 Allmän miljö- och naturvård
          </head>
          <p xml:id="i-N3nS7SVNh3arffoYmJMkMG">
            Vi avvisar regeringens minskning av anslag till 34:3 för biologisk
            mångfald med 89,5 miljoner kronor. Vi avvisar också regeringens
            förslag till miljöbilspremie med anledning av att denna inte är
            en miljömässigt kostnadseffektiv åtgärd för omställningen till
            en miljöanpassad trafik. Det är bättre att subventionera bränslet
            än själva bilen.
          </p>
          <p xml:id="i-Cqxsh3mthUUKNXoLfWLWvw">
            Vi välkomnar regeringens satsning på havsmiljö i anslag 34:12
            Havsmiljö med 40 miljoner kronor år 2007. Anslaget når dock inte
            upp i nivå med det vi anslagit. Vi ställer oss starkt kritiska
            till att finansieringen tas av det lika viktiga anslaget 34:3
            Åtgärder för biologisk mångfald. Åtgärder för en frisk havsmiljö
            skall inte ske på bekostnad av skyddsvärd skog.
          </p>
          <p xml:id="i-NY4jiKipSzi99MoGAUiWWn">
            Vi i Vänsterpartiet anslog i samband med vår budgetmotion 2006
            för år 2007 44 miljoner kronor för att genomföra Naturvårdsverkets
            aktionsplan för havsmiljön, inrätta en fond för lokala samförvaltningsprojekt
            samt genomföra test av syresättningsprojekt Östersjön.
          </p>
          <head type="h2" xml:id="i-RuU1NU1DSfoo5KRge8uus7">
            17.11 Utgiftsområde 24 Näringsliv
          </head>
          <p xml:id="i-MY5q5ogms2AhgnNRd7tDA">
            De statliga företag som regeringen nu vill sälja är vinstmaskiner.
            Man kan säga att det regeringen gör är att privatisera vinsterna
            och socialisera förlusterna. Det är en usel affär för skattebetalarna.
            Vänsterpartiet kommer att säga nej till utförsäljningar och därmed
            också de kostnader som uppstår i samband med dessa.
          </p>
        </div>
        <div type="motSignatures">
          <list>
            <item xml:id="i-Yapq7beQfCLkHU5w48zAqK" who="i-HpwkrkkrFd1MRPixHrr8q1">
              Lars Ohly (v)
            </item>
            <item xml:id="i-NLDfUZH1zhGe5RLsQP1hPU" who="i-UhKXyeGqJBzFW5wSyeoGMt">
              Wiwi-Anne Johansson (v)
            </item>
            <item xml:id="i-DrECGVtd4UsYaqS2iSHDVz" who="i-WTCYyz27itjvuvffL1vZLi">
              Elina Linna (v)
            </item>
            <item xml:id="i-HWczuhWUwTrU53ijxnV4Gt" who="i-KnfRfemwD98TyCA1A8KCeX">
              Peter Pedersen (v)
            </item>
            <item xml:id="i-xTMfN2LSNMAxjrQfcphCP" who="i-FAhoYDeAxVXRZmnF5LnHgv">
              Kent Persson (v)
            </item>
            <item xml:id="i-LFiHP1t5qpANjwMUnTz1w6" who="i-2aZQBvMx8o6ihusfvExbt8">
              Alice Åström (v)
            </item>
            <item xml:id="i-UvwjHLQNKaCp8n3EGfPb3x" who="i-M5o8cYSRJsbmZdvevomfQX">
              Ulla Andersson (v)
            </item>
          </list>
        </div>
      </div>
    </body>
  </text>
</TEI>
