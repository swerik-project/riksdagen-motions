<?xml version='1.0' encoding='utf-8'?>
<TEI xmlns="http://www.tei-c.org/ns/1.0" xmlns:xi="http://www.w3.org/2001/XInclude" xml:id="mot-202324-CU-00437">
  <teiHeader>
    <fileDesc>
      <titleStmt>
        <title>Överskuldsättning</title>
        <author corresp="i-S9N4wWD2qfoGM8u1D3QrvL">av Nadja Awad m.fl. (V)</author>
      </titleStmt>
      <publicationStmt>
        <authority>SWERIK PROJECT</authority>
      </publicationStmt>
      <sourceDesc>
        <bibl>
          <title>Motion 2023/24:437 av Nadja Awad m.fl. (V)</title>
          <idno type="rdwebb">HB02437</idno>
          <rs type="number">437</rs>
          <orgName type="comitteeAbbreviation">CU</orgName>
          <ref type="dokument_url_text">https://data.riksdagen.se/dokument/HB02437/text</ref>
          <ref type="dokument_url_html">https://data.riksdagen.se/dokument/HB02437</ref>
          <ref type="dokumentstatus_url_xml">https://data.riksdagen.se/dokumentstatus/HB02437</ref>
          <ref type="pdf">https://data.riksdagen.se/fil/70BF044E-76D1-4FC7-89B7-FF9E171D5ED2</ref>
          <ref type="docx">https://data.riksdagen.se/fil/555D605B-73E8-4CCD-83B9-16E4714F05AD</ref>
        </bibl>
      </sourceDesc>
    </fileDesc>
    <profileDesc>
      <particDesc>
        <listPerson>
          <person gender="woman">
            <idno>i-S9N4wWD2qfoGM8u1D3QrvL</idno>
            <name>Nadja Awad</name>
            <state type="partyAffiliation" ref="Q110837">
              <desc>V</desc>
            </state>
          </person>
          <person gender="man">
            <idno>i-QhdbBfCQXCqPEr4GTwvK8F</idno>
            <name>Tony Haddou</name>
            <state type="partyAffiliation" ref="Q110837">
              <desc>V</desc>
            </state>
          </person>
          <person gender="woman">
            <idno>i-AcrNjdftfgEDKtVYDbE4tQ</idno>
            <name>Gudrun Nordborg</name>
            <state type="partyAffiliation" ref="Q110837">
              <desc>V</desc>
            </state>
          </person>
          <person gender="woman">
            <idno>i-3YXCipudYA4N8ZNFk2PrxQ</idno>
            <name>Jessica Wetterling</name>
            <state type="partyAffiliation" ref="Q110837">
              <desc>V</desc>
            </state>
          </person>
        </listPerson>
      </particDesc>
      <correspDesc>
        <correspAction type="status" subtype="committeeProcessing"/>
        <correspAction xml:id="i-MjazgaSjiYkw6ykAeoDrrv" type="signed"/>
        <correspContext corresp="i-MjazgaSjiYkw6ykAeoDrrv">
          <note type="signatory" corresp="i-S9N4wWD2qfoGM8u1D3QrvL"/>
          <note type="signatory" corresp="i-QhdbBfCQXCqPEr4GTwvK8F"/>
          <note type="signatory" corresp="i-AcrNjdftfgEDKtVYDbE4tQ"/>
          <note type="signatory" corresp="i-3YXCipudYA4N8ZNFk2PrxQ"/>
        </correspContext>
        <correspAction type="submitted" xml:id="i-KNQwZZs2cmAV5uygK4stwY">
          <date when="2023-09-29"/>
          <time when="15:04:27"/>
        </correspAction>
        <correspAction type="reviewed" xml:id="i-FT512L6kypDEVNsZn5FU3N">
          <date when="2023-10-02"/>
          <time when="11:32:25"/>
        </correspAction>
        <correspAction type="referred" xml:id="i-S6ppx98E4N3Uw5rUQ8Psv9">
          <date when="2023-10-17"/>
        </correspAction>
        <correspAction type="assigned" xml:id="i-MofBMgHzaJsDA3mjEUTX4o">
          <date when="2024-05-02"/>
          <time when="15:54:48"/>
        </correspAction>
        <correspContext corresp="i-MofBMgHzaJsDA3mjEUTX4o">
          <ref type="assignedTo">Civilutskottet</ref>
        </correspContext>
        <correspAction type="behandlas_i" xml:id="i-8XrNu6rULR9pMVqatwv1JZ"/>
        <correspContext corresp="i-8XrNu6rULR9pMVqatwv1JZ">
          <ref type="uppgift">2023/24:CU10</ref>
          <ref type="ref_dok_id">HB01CU10</ref>
          <ref type="ref_dok_typ">bet</ref>
          <ref type="ref_dok_rm">2023/24</ref>
          <ref type="ref_dok_bet">CU10</ref>
          <ref type="ref_dok_titel">Ersättningsrätt samt insolvens- och utsökningsrätt</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction type="behandlas_i" xml:id="i-7BQ2Ty84nzuCawij1ynWDG"/>
        <correspContext corresp="i-7BQ2Ty84nzuCawij1ynWDG">
          <ref type="uppgift">2023/24:CU11</ref>
          <ref type="ref_dok_id">HB01CU11</ref>
          <ref type="ref_dok_typ">bet</ref>
          <ref type="ref_dok_rm">2023/24</ref>
          <ref type="ref_dok_bet">CU11</ref>
          <ref type="ref_dok_titel">Konsumenträtt m.m.</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction type="behandlas_i" xml:id="i-2aeVfME5yQkvQ8R174qZPV"/>
        <correspContext corresp="i-2aeVfME5yQkvQ8R174qZPV">
          <ref type="uppgift">2023/24:CU9</ref>
          <ref type="ref_dok_id">HB01CU9</ref>
          <ref type="ref_dok_typ">bet</ref>
          <ref type="ref_dok_rm">2023/24</ref>
          <ref type="ref_dok_bet">CU9</ref>
          <ref type="ref_dok_titel">Familjerätt</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction type="behandlas_i" xml:id="i-HwaUwp2HTKsskFumR7wsk3"/>
        <correspContext corresp="i-HwaUwp2HTKsskFumR7wsk3">
          <ref type="uppgift">2023/24:FiU22</ref>
          <ref type="ref_dok_id">HB01FiU22</ref>
          <ref type="ref_dok_typ">bet</ref>
          <ref type="ref_dok_rm">2023/24</ref>
          <ref type="ref_dok_bet">FiU22</ref>
          <ref type="ref_dok_titel">Finansiell stabilitet och finansmarknadsfrågor</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction type="behandlas_i" xml:id="i-U6fRpBXkMMmKGyQSPwwyaA"/>
        <correspContext corresp="i-U6fRpBXkMMmKGyQSPwwyaA">
          <ref type="uppgift">2023/24:SoU17</ref>
          <ref type="ref_dok_id">HB01SoU17</ref>
          <ref type="ref_dok_typ">bet</ref>
          <ref type="ref_dok_rm">2023/24</ref>
          <ref type="ref_dok_bet">SoU17</ref>
          <ref type="ref_dok_titel">Socialtjänstens arbete</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
      </correspDesc>
      <textClass>
        <catRef scheme="#docType" target="#mot"/>
        <catRef scheme="#motionType" target="#kommitte"/>
        <catRef scheme="#motionType" target="#fristående"/>
      </textClass>
    </profileDesc>
  </teiHeader>
  <text>
    <body>
      <div type="motHeader">
        <div type="motTitle">Motion till riksdagen 2023/24:437 av Nadja Awad m.fl. (V) Överskuldsättning</div>
        <div type="motSubmissionInfo"/>
      </div>
      <div type="motBody">
        <div type="TOC" xml:id="i-VXRpWS3oJfggvqwSkP9hWp">
          <head>
            1 Innehållsförteckning
          </head>
          <list>
            <item style="indent-level: 1">
              1 Innehållsförteckning
            </item>
            <item style="indent-level: 1" corresp="i-G7Q1HHdEn2Qvrd2Biagnhv">
              2 Förslag till riksdagsbeslut
            </item>
            <item style="indent-level: 1" corresp="i-VQ8JHvxrtVMERJW6Xhn5VW">
              3 Inledning
            </item>
            <item style="indent-level: 1" corresp="i-L9wdKs2e28k32NRenjtzWL">
              4 Konsumentvägledning
            </item>
            <item style="indent-level: 1" corresp="i-KSpNTk6h5BHC4oyrCkFxYF">
              5 Förebyggande arbete och rätt kompetens för konsumentvägledare
            </item>
            <item style="indent-level: 1" corresp="i-4uSr9KqLEh2AwGjs31A7o4">
              6 Förebyggande åtgärder mot överskuldsättning
            </item>
            <item style="indent-level: 1" corresp="i-EncC8jT2Y77XVf9BBwKADw">
              7 Skuldsanering
            </item>
            <item style="indent-level: 1" corresp="i-8Prub5Uc5ybygCfS7uSUP5">
              8 Normalbeloppet
            </item>
            <item style="indent-level: 1" corresp="i-QmjExKKN5QdcWzQc1wbcwR">
              9 Barnkonsekvensanalys vid överskuldsättning
            </item>
            <item style="indent-level: 1" corresp="i-Fu1Wbq5F3VdvhbtGKXgbrJ">
              10 Skulder till följd av ekonomiskt våld
            </item>
            <item style="indent-level: 1" corresp="i-JSf2sAbNf3qnBJn4NSmJ78">
              11 Avbetalning på kapitalskuld före ränteskuld
            </item>
            <item style="indent-level: 1" corresp="i-K1d9ZjpNzDAajcaR87s4F6">
              12 Slutlig preskriptionstid
            </item>
            <item style="indent-level: 1" corresp="i-Ri6HNC8PZm68w31tpJmHNe">
              13 Kreditprövning
            </item>
            <item style="indent-level: 1" corresp="i-NxVkZX6rkmNma19RjjD1p2">
              14 Snabblån
            </item>
            <item style="indent-level: 1" corresp="i-8xwoMvhbS44eoKWSyt9cVE">
              15 Telefonförsäljning
            </item>
            <item style="indent-level: 1" corresp="i-G6BuhpSv6RDWpNPSCy7tfW">
              16 E‑legitimation
            </item>
            <item style="indent-level: 2" corresp="i-9vVUnD3jToZK7ZdiJ9bTzs">
              16.1 Digitalt utanförskap
            </item>
            <item style="indent-level: 2" corresp="i-YFxW89m1LT8FEm2ScNPWu3">
              16.2 Säkra e‑legitimationer
            </item>
          </list>
        </div>
        <div type="motProposal" subtype="förslag">
          <head xml:id="i-G7Q1HHdEn2Qvrd2Biagnhv">
            2 Förslag till riksdagsbeslut
          </head>
          <list>
            <item sortKey="Yrkande 1" xml:id="i-R8SQehPPExPi2k5TuWaLdg">
              Riksdagen ställer sig bakom det som anförs i motionen om att
              regeringen bör utreda möjligheten att göra kommunerna skyldiga
              att tillhandahålla konsumentvägledning och tillkännager detta
              för regeringen.
            </item>
            <item sortKey="Yrkande 2" xml:id="i-AdGgEfj383qSmLm5FtWfoD">
              Riksdagen ställer sig bakom det som anförs i motionen om att
              regeringen bör vidta åtgärder för att tillse att Konsumentverkets
              arbete med att utbilda och fortbilda konsumentvägledare ökar och
              tillkännager detta för regeringen.
            </item>
            <item sortKey="Yrkande 3" xml:id="i-B5wddhTwdLYwxw68dBUcJA">
              Riksdagen ställer sig bakom det som anförs i motionen om att
              regeringen snarast bör återkomma med förslag på konkreta förebyggande
              åtgärder mot överskuldsättning och tillkännager detta för regeringen.
            </item>
            <item sortKey="Yrkande 4" xml:id="i-8FC2GSAerTXLEibepPcKY5">
              Riksdagen ställer sig bakom det som anförs i motionen om att
              regeringen bör återkomma med ett förslag som innebär att huvudregeln
              för betalningsplanens längd vid skuldsanering för privatpersoner
              minskas från fem till tre år med två betalningsfria månader per
              år och tillkännager detta för regeringen.
            </item>
            <item sortKey="Yrkande 5" xml:id="i-KYXTPCGDYmnNPKeXyz63tz">
              Riksdagen ställer sig bakom det som anförs i motionen om att
              lagen bör ändras för att möjliggöra att i tider av ovanligt hög
              inflation och/eller kostnadsökningar justera normalbeloppet vid
              utmätning fler gånger under året för att bättre följa prisökningarna
              i samhället och tillkännager detta för regeringen.
            </item>
            <item sortKey="Yrkande 6" xml:id="i-We9MC9Wqrx5cbX6b8EJ1RR">
              Riksdagen ställer sig bakom det som anförs i motionen om att
              det bör göras en barnkonsekvensanalys av dagens regelverk och
              lämnas förslag som förbättrar situationen för alla de barn och
              unga som lever i familjer med överskuldsättning, och detta tillkännager
              riksdagen för regeringen.
            </item>
            <item sortKey="Yrkande 7" xml:id="i-CukETmTVYqQumLkedysHNd">
              Riksdagen ställer sig bakom det som anförs i motionen om att
              regelverket för skuldsanering bör utredas för att kontrollera
              att det är ändamålsenligt och inte hindrar kvinnor från att ta
              sig ur relationer där det förekommit eller förekommer ekonomiskt
              våld och tillkännager detta för regeringen.
            </item>
            <item sortKey="Yrkande 8" xml:id="i-6kTfjCJVkF6i9Uiq1AoBqQ">
              Riksdagen ställer sig bakom det som anförs i motionen om att
              regeringen bör återkomma med ett förslag som innebär att avräkningsreglerna
              för skuldsatta som hamnat hos Kronofogden ändras så att kapitalskulden
              betalas före kostnads- och ränteskulder och tillkännager detta
              för regeringen.
            </item>
            <item sortKey="Yrkande 9" xml:id="i-5N7tMnD3sppBB11QjxRjzR">
              Riksdagen ställer sig bakom det som anförs i motionen om att
              regeringen bör återkomma med ett förslag som innebär att det införs
              en slutlig preskriptionstid för skulder och tillkännager detta
              för regeringen.
            </item>
            <item sortKey="Yrkande 10" xml:id="i-GyicZ2PJb6NXihChuppwYM">
              Riksdagen ställer sig bakom det som anförs i motionen om att
              regeringen bör återkomma med förslag om att långivaren ska stå
              för en större kostnad vid verkställighet hos Kronofogden om inte
              tillräcklig kreditprövning har genomförts och säkerhet inte krävts
              för lånet och tillkännager detta för regeringen.
            </item>
            <item sortKey="Yrkande 11" xml:id="i-D7LaM5opXbrHF3XKPo6bPb">
              Riksdagen ställer sig bakom det som anförs i motionen om att
              regeringen bör lägga fram ett förslag som innebär att sms-lån
              och andra snabblån förbjuds och tillkännager detta för regeringen.
            </item>
            <item sortKey="Yrkande 12" xml:id="i-CVXBhCAcLWwLbBghYx7FtR">
              Riksdagen ställer sig bakom det som anförs i motionen om att
              regeringen bör återkomma med ett förslag om att införa ett omvänt
              Nixregister och tillkännager detta för regeringen.
            </item>
            <item sortKey="Yrkande 13" xml:id="i-Y7EzzsfncogYnQa9aSy5i5">
              Riksdagen ställer sig bakom det som anförs i motionen om att
              regeringen bör utreda möjligheten för gode män att använda e-legitimation
              för de personer de har förvaltarskap för och tillkännager detta
              för regeringen.
            </item>
            <item sortKey="Yrkande 14" xml:id="i-KGjbBPMDiVGoadWxQAZmpA">
              Riksdagen ställer sig bakom det som anförs i motionen om att
              regeringen bör återkomma med lagförslag som innebär att konsumenternas
              skydd mot bedrägerier på betalmarknaden stärks och tillkännager
              detta för regeringen.
            </item>
            <item sortKey="Yrkande 15" xml:id="i-8V9jtS8rD3H6NnnSsXyB9t">
              Riksdagen ställer sig bakom det som anförs i motionen om att
              regeringen bör utvärdera befintliga lagar och regler för betaltjänster
              för att säkerställa att de är tillräckliga för att motverka bedrägerier
              på betalningsmarknaden och tillkännager detta för regeringen.
            </item>
            <item sortKey="Yrkande 16" xml:id="i-QmoUtRLSVERxjwfNmp9xuT">
              Riksdagen ställer sig bakom det som anförs i motionen om att
              lagstiftningen bör utvärderas så att konsumenten inte får bära
              ansvaret för obehöriga uttag (i synnerhet med bank-id, bankdosor
              och Swish) och tillkännager detta för regeringen.
            </item>
          </list>
        </div>
        <div type="motContent">
          <head type="h1" xml:id="i-VQ8JHvxrtVMERJW6Xhn5VW">
            3 Inledning
          </head>
          <p xml:id="i-KLSdVcCGAoxK1Yp6kbiYYe">
            Allt fler organisationer larmar om hur den ökande inflationen
            med stigande räntor, högre elpriser och dyrare mat gör att allt
            fler får svårare att få ekonomin att gå ihop. Detta drabbar särskilt
            de som lever på väldigt små marginaler. Röda Korset vittnar om
            att de möter allt fler barnfamiljer och äldre i Sverige som inte
            har råd med mat. Det har gått så långt att vissa matbanker i landet
            nu har infört ansökningsstopp för nya medlem­mar. Att allt fler
            lever i en ekonomiskt pressad situation ökar behovet att skydda
            konsu­menterna från att göra val som försämrar deras situation.
            Samtidigt blir det allt svårare och mer komplicerat att vara konsument.
            Mer tekniskt avancerade produkter, fler kompli­cerade finansiella
            tjänster och en global marknad innebär många möjligheter men ställer
            också konsumenten inför större utmaningar.
          </p>
          <p xml:id="i-8xGf2w1E2ZhnNhqeVLYJU5">
            Trots att det finns ett omfattande konsumentskydd är konsumenterna
            ständigt i underläge. Det gäller både vid val av produkter, tjänster
            och vid tvister. Avancerade metoder används för att få oss människor
            att konsumera så mycket som möjligt. Dagligen översköljs vi av
            reklam där vi uppmanas att konsumera mer av varor och tjänster.
            Marknadsföringen är ofta mycket aggressiv och vänder sig inte
            sällan till grupper av konsumenter som redan är ekonomiskt utsatta.
            Kronofogden rapporterade i november 2022 att ungas skulder ökat,
            vilket riskerar att försätta dem i en hopplös situation. Den svenska
            konsumentpolitiken har en lång tradition och ingår som en natur­lig
            del i välfärdssamhället. Vänsterpartiet ser att alla människor
            i dag inte har möjligheten att göra rationella och genomtänkta
            konsumtionsval, och därför behövs det både stöd till enskilda
            individer och ett tydligt regelverk för att motverka överskuldsättning.
          </p>
          <head type="h1" xml:id="i-L9wdKs2e28k32NRenjtzWL">
            4 Konsumentvägledning
          </head>
          <p xml:id="i-LXntEXWrtqWGmyZPiCdxT3">
            Det blir alltmer komplicerat att vara konsument i dag och tyvärr
            hamnar ofta konsumenten i underläge gentemot företagen. Det borde
            vara självklart att konsumenter som får pro­blem med ett avtal
            eller ett köp kan få hjälp och stöd och att det stödet är likvärdigt
            oavsett var i landet en bor. Tyvärr ser vi hur utvecklingen går
            åt fel håll och hur den kommunala konsumentvägledningen i stället
            minskar.
          </p>
          <p xml:id="i-GD96qs58kEwBitWp4EpGBp">
            Konsumentverket har under många år kartlagt kommunernas konsumentvägledning.
            Under flera år har kommunerna stegvis skurit ned på sina konsumentvägledare.
            I dag erbjuder 168 av landets 290 kommuner konsumentvägledning
            till sina invånare. Det är en fortsatt nedåtgående trend och innebär
            att ytterligare 11 kommuner saknar konsument­vägledning jämfört
            med 2021. Sedan 2015 är antalet kommuner som erbjuder konsument­vägledning
            102 färre. Motsvarande 75 årsarbetskrafter finns i landet 2023.
            Det är 4 färre än 2021 och 50 färre än 2015.
          </p>
          <p xml:id="i-EYHUR7rsRkQoEpFN3bTU33">
            Införandet av ”Hallå konsument” var en nödvändig och viktig åtgärd,
            men den natio­nella rådgivningen kan aldrig ersätta den kommunala.
            De är beroende av och komplette­rar varandra för att tillsammans
            ge ett bra konsumentstöd. Kommunernas konsument­vägledning har,
            till skillnad från den nationella vägledningen, den lokala förankringen
            och kan ge ett mer personligt stöd. Det har också visat sig att
            den lokala vägledningen får ta emot alltmer komplicerade ärenden.
            I många kommuner erbjuds också fysiska möten och hjälp att tolka
            avtal eller andra dokument. Några kommuner hjälper också till
            att medla mellan konsumenter och företagare.
          </p>
          <p xml:id="i-9765SFKw1ZdzKCSmHVtMEH">
            Många kommuner erbjuder någon form av konsumentvägledning, men
            tyvärr är denna många gånger alltför bristfällig med begränsade
            öppettider och för lite personal. Konsumentverket konstaterar
            att 122 av landets kommuner inte har någon konsument­vägledning
            över huvud taget. Det innebär att 2,3 miljoner konsumenter har
            mycket svårt att få stöd och hjälp.
          </p>
          <p xml:id="i-FwR8SCtZhrAt35FgoF5HZS">
            Det är mot denna bakgrund helt nödvändigt att lagstifta om införandet
            av en skyldig­het för landets kommuner att tillhandahålla en god
            konsumentvägledning så att Sveriges konsumenter kan garanteras
            ett likvärdigt konsumentstöd över hela landet. Det är inte rimligt
            att möjligheten till god konsumentvägledning ska vara beroende
            av var i landet en bor.
          </p>
          <p xml:id="i-XsnsNRyLyuozeq1adjdJK9">
            Det finns i dag en skyldighet för kommunerna att tillhandahålla
            skuld- och budgetråd­givning i skuldsaneringslagen. Konsumentverket
            ska stödja och ge vägledning för den budget- och skuldrådgivning
            som kommunerna ansvarar för. Det borde mot den bak­grunden vara
            rimligt att även lagstifta om obligatorisk kommunal konsumentvägledning,
            vilket är en fråga som är starkt sammanlänkad med budget- och
            skuldrådgivningen som kommunen är skyldig att tillhandahålla.
          </p>
          <p xml:id="i-XoFYWWxhxBGUbhhxsj3Xyu">
            Om det går snett med bilköpet, hantverkartjänsten m.m. och konsumenten
            inte kan hävda sina lagstadgade rättigheter, kan detta resultera
            i nya lån som kan sluta i person­liga ekonomiska katastrofer,
            skilsmässa, psykiska bekymmer, sjukskrivningar etc., vilket kan
            bli dyrt även för kommunerna i slutändan. Konsumentvägledning
            är en investering för framtiden som kan spara stora summor både
            för den enskilde och för samhället.
          </p>
          <p xml:id="i-Xh6XWac4vJhBhexdD7xCTa">
            Regeringen bör utreda möjligheten att göra kommunerna skyldiga
            att tillhandahålla konsumentvägledning. Detta bör riksdagen ställa
            sig bakom och ge regeringen till känna.
          </p>
          <head type="h1" xml:id="i-KSpNTk6h5BHC4oyrCkFxYF">
            5 Förebyggande arbete och rätt kompetens för konsumentvägledare
          </head>
          <p xml:id="i-WWzU8u1Y5JuGo2XnrDdNiJ">
            Vänsterpartiets uppfattning är att det krävs mer långsiktiga
            satsningar för att utveckla en konsumentvägledning som kan komma
            alla konsumenter till godo. I detta arbete är det förebyggande
            arbetet av stor betydelse. Genom det förebyggande arbetet kan
            den lokala vägledaren nå ut på bred front och konsumenter kan
            informeras och göras uppmärksamma på typiska fallgropar och problemområden.
            Med goda kunskaper om vad som gäller på konsumentmarknaden och
            vart enskilda kan vända sig för stöd och hjälp så kan vi stärka
            konsumenternas makt och inflytande i samhället. Det är en viktig
            demokratifråga. De lokala konsumentvägledarna är i detta sammanhang
            en central och viktig resurs. Det är önskvärt att exempelvis förstärka
            konsumentinformationen i grundskolan, gymnasie­skolan och gymnasiesärskolan
            samt på sfi. Särskilda insatser kan också göras i samarbete med
            föreningslivet och olika folkrörelser.
          </p>
          <p xml:id="i-Hv3PA2GBhj4GWxiumqeuRo">
            Konsumentvägledningen behöver ha ett bra innehåll och hålla en
            god kvalitet. Det är därför viktigt att konsumentvägledare har
            rätt utbildning och god kompetens på området.
          </p>
          <p xml:id="i-DMgzuifurKH5uj8aNcCoMy">
            I många kommuner har konsumentvägledning lagts på tjänstemän
            som har andra tunga ansvarsområden eller på generalister på medborgarkontor.
            Konsumentfrågorna greppar över ett stort område som kräver hög
            kompetens, ständig uppdatering och fördjupade kunskaper, inte
            minst inom konsumenträtten där lagar och praxis ständigt förändras.
            Medborgarkontor kan med sina oftast generösa öppettider vara ett
            utmärkt komplement till konsumentvägledningsverksamheten, men
            erfarenheterna visar att konsumenternas frågor ofta är så komplicerade
            att det ändå måste utses någon eller några personer med specialistkompetens.
            Det innebär att konsumentvägledaransvaret behöver ligga på särskilda
            konsumentvägledare med adekvat utbildning. Konsumentverket erbjuder
            även utmärkta kurser, vidareutbildning och bra stöd för kommunala
            konsument­vägledare. Dock har detta urholkats på senare år, så
            ett tydliggörande om att detta är ett område som Konsumentverket
            ska jobba med bör tillkomma.
          </p>
          <p xml:id="i-6DtiHKguSDNNyWmAyud9c4">
            Regeringen bör vidta åtgärder för att tillse att Konsumentverkets
            arbete med att utbilda och fortbilda konsumentvägledare ökar.
            Detta bör riksdagen ställa sig bakom och ge regeringen till känna.
          </p>
          <head type="h1" xml:id="i-4uSr9KqLEh2AwGjs31A7o4">
            6 Förebyggande åtgärder mot överskuldsättning
          </head>
          <p xml:id="i-TzmTAwKBUEgSjQsp4xwfd">
            Vänsterpartiet anser att det förebyggande arbetet för att motverka
            överskuldsättning är av stor betydelse och i detta sammanhang
            spelar den kommunala budget- och skuld­rådgivningen en central
            och avgörande roll. Då gäller det förstås att det finns resurser.
            Det är därför viktigt att landets kommuner tillhandahåller en
            bra budget- och skuld­rådgivning med god tillgänglighet och hög
            kvalitet. Riksrevisionens granskning Överskuldsättning – hur fungerar
            samhällets stöd och insatser? (RiR 2015:14) visar att det finns
            brister i dagens system samt att kommunerna endast ägnar 8 procent
            åt före­byggande arbete.
          </p>
          <p xml:id="i-SJuQb7pjrzJxpymkU589zi">
            En allt större andel av dem som söker skuldsanering har spelskulder
            och det är en grupp som riskerar att fortsätta öka. Kommuner och
            regioner har sedan 2018 ansvar för behandling och förebyggande
            arbete kring spelmissbruk och det behöver intensifieras. Vi ser
            också att såväl Konsumentverket som Spelinspektionen är viktiga
            för att motverka oseriösa aktörer och spelreklamens utbredning
            och skydda konsumenterna mot riskfyllt spelande och i förlängningen
            överskuldsättning.
          </p>
          <p xml:id="i-YSjyEAafotyNuPbW4t12r2">
            Vänsterpartiet menar att det är viktigt att bl.a. öka informationen
            och utbildnings­insatserna för att särskilt nå barn och unga vuxna.
            Även det civila samhället borde kunna bidra med insatser inom
            det förebyggande området. Det ekonomiska språket är för många
            svårt och ofta obegripligt, varför en bred folkbildningsinsats
            är av stor betydelse. Det finns redan i dag utbildningsmaterial
            i privatekonomi riktat till högstadie- och gymnasieskolan som
            tagits fram av Konsumentverket i samarbete med Finans­inspektionen
            (FI) och Kronofogdemyndigheten.
          </p>
          <p xml:id="i-4tgA6pDLYpRPBMRwrVD8FW">
            Vi välkomnar därför den nya utredningen som kom i juni, Ett förstärkt
            konsument­skydd mot riskfylld kreditgivning och överskuldsättning
            (SOU 2023:38), och ser fram emot att regeringen lägger fram lagförslag
            baserat på den. I tidigare utredningar, såsom SOU 2013:78, har
            en rad olika förslag på förebyggande åtgärder lyfts. Att förstärka
            det förebyggande arbetet är en grundsten i arbetet för att förhindra
            att fler människor hamnar i skuldfällan. De åtgärder som vidtagits
            hittills har inte varit tillräckliga.
          </p>
          <p xml:id="i-LwW1338dX9VFxqN4PFjeb2">
            Regeringen bör snarast återkomma med förslag på konkreta förebyggande
            åtgärder mot överskuldsättning. Detta bör riksdagen ställa sig
            bakom och ge regeringen till känna.
          </p>
          <head type="h1" xml:id="i-EncC8jT2Y77XVf9BBwKADw">
            7 Skuldsanering
          </head>
          <p xml:id="i-451gU1EaDXBRsjXzkNXZqm">
            Överskuldsättning är en katastrof för dem som drabbas och särskilt
            för dem som fastnar i skuldfällan under lång tid, s.k. evighetsgäldenärer.
            Anledningen till överskuldsättning varierar självklart, men orsaken
            är oftast personliga tragedier som arbetslöshet, skils­mässa,
            sjukdom eller konkurs. Kronofogdemyndigheten beräknar att det
            finns ca 400 000 över­skuldsatta i Sverige och att den siffran
            varit ganska konstant under de senaste tio åren.
          </p>
          <p xml:id="i-Uv7iNEikq6iVP2zSeReShw">
            Överskuldsättning har ett högt pris för både den enskilde och
            samhället. Överskuld­satta personer har t.ex. sämre hälsa och
            arbetar mindre än genomsnittsbefolkningen. Förutom konsekvenser
            för enskilda har undersökningar visat att samhällets kostnader
            för överskuldsättning kan vara så stora som 30–50 miljarder kronor
            (Kronofogde­myndigheten 2008). Socialstyrelsen beskriver i en
            utredning från 2013 att barn som växer upp i överskuldsatta familjer
            drabbas hårt av ett mycket utsatt ekonomiskt läge och menar att
            dessa familjers livsvillkor sannolikt hör till de sämre i samhället.
          </p>
          <p xml:id="i-8R8SfeGhK5szmHoLYnwWTY">
            Vänsterpartiet ställde sig bakom och välkomnade den då nya skuldsaneringslagen
            (2016:675) som bl.a. innebär att det har blivit enklare att genomföra
            och få skuldsanering. Lagen innebär att betalningsplanen i fler
            fall ska kunna bestämmas till kortare tid än fem år, vilket vi
            anser är ett steg i rätt riktning. Vänsterpartiet menar dock att
            det finns utrymme för ytterligare förbättringar. Enligt vår mening
            borde betalningsplanen som huvudregel bestämmas till tre i stället
            för fem år. Sådana kortare betalningsplaner i kombination med
            två betalningsfria månader per år skulle ge ännu bättre förutsättningar
            för överskuldsatta att klara av en skuldsanering och få en andra
            chans utan alltför hård belastning på gäldenären och hens familj.
          </p>
          <p xml:id="i-U8nq12w9wtJfu8SCyMvDvq">
            Närmare 40 procent av skuldsaneringsgäldenärerna hade enligt
            den statliga utredningen Ut ur skuldfällan hemmavarande barn.
            Många av dessa barn förvägras rätten att leva normala liv. De
            har inte råd att spela fotboll för att fotbollsskorna är för dyra,
            gå i kulturskola för att avgiften är för hög, gå på bio, fika
            med kompisar eller andra fritidsaktiviteter som kostar pengar.
          </p>
          <p xml:id="i-GEUijf6QWYDiGMKayri7Ar">
            En femårig betalningsplan innebär att många av dessa barn tvingas
            leva under mycket svåra ekonomiska förhållanden under större delen
            av sin barndom och uppväxt, vilket kan få omfattande negativa
            konsekvenser. Det är också viktigt att komma ihåg att de flesta
            överskuldsatta har levt på existensminimum under lång tid, även
            innan skuld­saneringen trädde i kraft. Det är också rimligt att
            ha två betalningsfria månader under skuldsaneringsperioden. Detta
            innebär att den skuldsatta kan få ett andrum vid två tillfällen
            i samband med sommar och jul. Det är något som särskilt skulle
            gynna barnfamiljer. Det kan betyda oerhört mycket att som barn
            få göra en utflykt på sommaren eller få en julklapp till jul.
          </p>
          <p xml:id="i-M9sUtaqAhJvoZ5PodUGMAn">
            Regeringen bör återkomma med ett förslag som innebär att huvudregeln
            för betalningsplanens längd vid skuldsanering för privatpersoner
            minskas från fem till tre år med två betalningsfria månader per
            år. Detta bör riksdagen ställa sig bakom och ge regeringen till
            känna.
          </p>
          <head type="h1" xml:id="i-8Prub5Uc5ybygCfS7uSUP5">
            8 Normalbeloppet
          </head>
          <p xml:id="i-HhA1KW2QZeiAPV53gDJC2k">
            Normalbeloppet är den summa en person får behålla vid löneutmätning.
            Det ska täcka de vanliga levnadskostnaderna under en löneutmätning.
            I normalbeloppet ingår bl.a. kostnader för mat, hygien, kläder
            och en del annat. Kronofogdemyndigheten bestämmer hur stora normalbeloppen
            ska vara en gång per år. Normalbeloppen gäller under ett kalenderår.
            2023 är beloppet
          </p>
          <list style="ul">
            <item xml:id="i-U9R2aCdkGYhVC4kdo7ZFov">
              5 717 kronor för en ensamstående vuxen
            </item>
            <item xml:id="i-CkEXKJVnhZNVjutt3KxFzo">
              9 445 kronor för makar eller jämställda
            </item>
            <item xml:id="i-LzxERGyC3mnWTjGJYy2rsT">
              3 055 kronor för barn 0–6 år
            </item>
            <item xml:id="i-3RuqYUchSMGktnzFNaJv4m">
              3 667 kronor för barn 7–10 år
            </item>
            <item xml:id="i-6goXZJFZxC5NEdVavtd3LG">
              4 279 kronor för barn 11–14 år
            </item>
            <item xml:id="i-Jk3mUUXN8Df6WCpzJwaJXo">
              4 889 kronor för barn 15 år eller äldre.
            </item>
          </list>
          <p xml:id="i-LaBUVDzxrJcSuQYG4LxCma">
            Under de senaste åren med hög inflation har priserna ökat väldigt
            snabbt. Detta slår väldigt hårt mot de som lever på små marginaler,
            såsom människor med löneutmätning. Kronofogdemyndigheten och andra
            som möter skuldsatta beskriver en situation där de skuldsatta
            de möter har allt svårare att få vardagen att gå ihop. Tuffast
            är det för barn­familjer. Det finns en oro för att skuldsatta
            kommer att dra på sig nya skulder. Vänster­partiet menar att nuvarande
            regelverk är alldeles för stelt och oflexibelt. Systemet måste
            kunna anpassas för att möta kraftiga prisökningar under ett år.
          </p>
          <p xml:id="i-SgivyAcaZR5iCw6YGoq894">
            Lagen bör ändras för att möjliggöra att i tider av ovanligt hög
            inflation och/eller kostnadsökningar kunna justera normalbeloppet
            vid utmätning fler gånger under året för att bättre följa prisökningarna
            i samhället. Detta bör riksdagen ställa sig bakom och ge regeringen
            till känna.
          </p>
          <head type="h1" xml:id="i-QmjExKKN5QdcWzQc1wbcwR">
            9 Barnkonsekvensanalys vid överskuldsättning
          </head>
          <p xml:id="i-MeqN2d5uFwq1625PeKF8z3">
            En grupp som drabbas hårt av överskuldsättning är barn. Barnombudsmannen
            har i samband med tidigare utredningar framfört kritik mot att
            barnens rättigheter inte blivit tillräckligt belysta. Det finns
            i dag alltför lite forskning om hur barn drabbas av över­skuldsättning,
            och det krävs krafttag. Barns rättigheter och situation bör särskilt
            utredas genom en särskild barnkonsekvensanalys för barn och unga
            som lever i familjer med överskuldsättning.
          </p>
          <p xml:id="i-6CZsrUmPsBRHsRKb1BdnTN">
            Socialstyrelsen beskriver i en utredning från 2013 att barn som
            växer upp i över­skuldsatta familjer drabbas hårt av ett mycket
            utsatt ekonomiskt läge och menar att dessa familjers livsvillkor
            sannolikt hör till de sämre i samhället. Barnen upplever ofta
            att de väldigt tidigt måste sätta sig in i familjens ekonomiska
            situation, vilket kan göra att skola och fritid blir lidande.
            En del barn berättar att de känner sig utanför i skolan eftersom
            de inte kan följa med på olika aktiviteter. Forskning har visat
            att barn som vuxit upp i social utsatthet står inför en större
            risk att själva hamna utanför, i en liknande situation i vuxen
            ålder, jämfört med andra barn.
          </p>
          <p xml:id="i-QerTp32Ywsxna2DVM8EUDA">
            Rent generellt kan det sägas att reglerna i samband med överskuldsättning
            hittills inte har tagit tillräcklig hänsyn till barnens situation.
            Det är därför nödvändigt att belysa barnperspektivet på ett bättre
            och tydligare sätt för att bl.a. leva upp till barnkonventionen.
          </p>
          <p xml:id="i-4SpAoNJVBakn5hLo5wpFHZ">
            Under åren har ett flertal lagändringar tillkommit för att minska
            möjligheterna att skuldsätta barn. Det förekom tidigare att barn
            hamnade hos Kronofogdemyndigheten med skulder för obetalda parkeringsböter,
            då föräldrarna registrerat bilen i barnets namn. I november 2003
            fanns t.ex. nästan 5 000 bilar registrerade på drygt 4 100 barn.
            Den 1 juli 2007 ändrades lagen så att brukaren, inte ägaren, blev
            ansvarig för alla fordonsrelaterade skulder. Flera andra ändringar
            har även införts i föräldrabalken samt i bl.a. hälso- och sjukvårdslagen,
            tandvårdslagen, lagen om läkarvårdsersättning och lagen om ersättning
            för sjukgymnastik, som innebär att avgifter inom dessa områden
            tas ut av förmyndaren. Tidigare var det nämligen möjligt att avgifter
            för uteblivna besök debiterades barnen när de blev myndiga, något
            som ledde till att flera ungdomar hamnade hos Kronofogde­myndigheten.
            I dag är möjligheten att skuldsätta barn mycket begränsad, men
            fortfarande förekommer det att barn av olika skäl blir skuldsatta.
          </p>
          <p xml:id="i-JpDbK68jtjQYZV1EYg9dJd">
            Av utredningen Överskuldsättning i kreditsamhället? (SOU 2013:78)
            framgår det att 75 procent av de omyndigas samlade skulder 2010
            avsåg obetalda skadestånd. Av dessa bar 25 procent ett solidariskt
            skadeståndsansvar. Det solidariska skadeståndsansvaret innebär
            att samtliga dömda gärningsmän blir gemensamt återbetalningsskyldiga.
            Betalningskravet kan riktas mot en av de dömda, som sedan får
            kräva de övriga på deras del av skulden. Motivet bakom det solidariska
            ansvaret är att den skadelidande ska få sina pengar så snart som
            möjligt, oavsett vem som betalar. Problemet är dock att det ofta
            är svårt för den som ensam betalat att få tillbaka pengarna från
            de övriga skadestånds­skyldiga. Detta kan vara särskilt svårt
            när det gäller omyndiga gärningsmän, varför enskilda ungdomar
            riskerar att hamna i långvariga skuldproblem.
          </p>
          <p xml:id="i-8ApwyJdNAjB3XxXrbzckad">
            Dessutom förekommer det att borgenärer kräver in pengar för fordringar
            som upp­kommit före gäldenärens 18-årsdag. Uppgifterna tyder på
            att det finns en systematik i att borgenärer väljer att skicka
            in fordringar först när gäldenärerna fyllt 18 år, trots att skulden
            uppkommit när gäldenären var omyndig och således, enligt lag,
            i princip inte kan ingå juridiskt bindande avtal.
          </p>
          <p xml:id="i-YZwEgGNgNXZTHyCjeo4BwJ">
            Trots att mycket har gjorts för att minska risken för att barn
            ska bli skuldsatta händer det fortfarande att barn blir skuldsatta
            och hamnar hos Kronofogden. Det borde inte behöva hända i Sverige
            i dag. De flesta barn drabbas dock indirekt av överskuldsättning
            genom att de lever i en familj där en förälder eller båda föräldrarna
            är överskuldsatta. 2022 var det över 180 000 barn i Sverige som
            hade föräldrar med skulder hos Krono­fogden eller som genomgick
            en skuldsanering. Ett annat exempel på hur barn drabbas indirekt
            är i samband med löneutmätning, då föräldrar som är överskuldsatta
            inte får tillgodoräkna sig kostnader för att kunna betala underhållsstöd.
            Inte heller kostnader för umgängesresor godkänns som en utgift
            vid löneutmätning, vilket kan få till följd att föräldrar inte
            har råd att besöka sina barn. Det är inte rimligt att skuldsatta
            föräldrar inte kan besöka sina barn eller barn inte får träffa
            sina föräldrar när de lever på en annan ort.
          </p>
          <p xml:id="i-LDHz74Mxnsv6w2oiKES7bj">
            När det görs en barnkonsekvensanalys är det därför viktigt att
            se hur överskuldsättning drabbar barn både indirekt och direkt.
            Det bör därför göras en barnkonsekvensanalys av dagens regelverk
            och lämnas förslag som förbättrar situationen för alla de barn
            och unga som lever i familjer med överskuldsättning. Detta bör
            riksdagen ställa sig bakom och ge regeringen till känna.
          </p>
          <head type="h1" xml:id="i-Fu1Wbq5F3VdvhbtGKXgbrJ">
            10 Skulder till följd av ekonomiskt våld
          </head>
          <p xml:id="i-SxFMmyhLyL4cM9KwFbHzKv">
            Mäns våld mot kvinnor är ett mycket allvarligt samhällsproblem
            som berör många män­niskors liv och vardag. Det är ett våld som
            pågår mitt ibland oss. Ett våld som vi sällan märker därför att
            såväl förövaren som offret anstränger sig för att dölja det. Våldet
            kan ta sig olika uttryck och ha delvis olika motiv. Ekonomiskt
            våld handlar om maktutövning och kontroll där förövaren, ofta
            en man, tvingar offret, ofta en kvinna, att skriva under lån och
            andra krediter där förövaren själv behåller pengarna eller varan.
            Det kan också handla om att mannen hanterar familjens ekonomi
            genom att han fått till stånd inbetalning av merparten av hennes
            lön till ett konto som han ensam disponerar. Eller att han genom
            att få en fullmakt fått rätt att sluta avtal i kvinnans namn.
            Det kan leda till långvarig skuld­sättning och skulder hos bl.a.
            Kronofogden.
          </p>
          <p xml:id="i-JjDc39RwD7ftLm5jAmg3yY">
            Ekonomiskt våld kan även göra det svårare att lämna en våldsam
            man, t.ex. om kvinnan är skuldsatt och därför har svårt att få
            en egen bostad. I den tid vi befinner oss i nu med ökade priser
            och inflation riskerar kvinnors utsatthet att öka. Det kan finnas
            hjälp att få bl.a. från Kronofogdemyndigheten. Därför är det viktigt
            att alla som möter någon som kan ha utsatts för ekonomiskt våld
            har verktygen och kunskaperna för att kunna upptäcka detta. Länsstyrelsen
            i Östergötland lyfter i rapporten En väg ut! – Det ekonomiska
            våldet i nära relationer (2020) problemen som kan finnas för att
            kunna genomgå skuldsanering som våldsutsatt kvinna. Rapporten
            lyfter bl.a. att skuldrådgiv­ningen i kommunerna träffar kvinnor
            som är eller har varit utsatta för ekonomiskt våld. Ett särskilt
            hinder som uppmärksammats av dem är att en del kvinnor som brutit
            upp och som har barn boende på heltid, inte vågar söka underhållsstöd
            p.g.a. rädsla för det som benämns eftervåld. Kvinnorna får då
            inte tillgång till skuldsanering då de inte ut­tömt alla möjliga
            ekonomiska resurser barnen har rätt till. För Vänsterpartiet är
            det viktigt att vi inte har system som hindrar kvinnor från att
            kunna leva ett liv där de kan göra sig fria från både skulder
            och våld.
          </p>
          <p xml:id="i-QUzqXwmijXhWXfWcrKG9FR">
            Regelverket för skuldsanering bör utredas för att kontrollera
            att det är ändamålsenligt och inte hindrar kvinnor att ta sig
            ur relationer där det förekommit eller förekommer ekonomiskt våld.
            Detta bör riksdagen ställa sig bakom och ge regeringen till känna.
          </p>
          <head type="h1" xml:id="i-JSf2sAbNf3qnBJn4NSmJ78">
            11 Avbetalning på kapitalskuld före ränteskuld
          </head>
          <p xml:id="i-EHtzHv1Tp9J2eK6Q5VpFZs">
            Starkt bidragande orsaker till överskuldsättningen i dag är konsumtionslån
            och en aggressiv marknadsföring av snabblån och blancolån med
            höga räntor. Fler och fler varor går att köpa på avbetalning och
            marknadsföringen från kreditgivare lockar med snabba pengar till
            konsumtion och lån utan kreditupplysning. Låneföretagen har en
            affärsmodell som bygger på högt risktagande, men med höga räntor
            på upp till 40 procent går man med vinst även om låntagaren inte
            kan betala tillbaka det lånade beloppet. Det innebär att en person
            som egentligen inte borde få lån p.g.a. hög risk för betalningsproblem
            ändå får lån, och låntagaren riskerar att bli fast i skuldsättningen
            under lång tid där man bara betalar räntor och avgifter.
          </p>
          <p xml:id="i-ANHw8Nu5rzCt3iAJusamvh">
            Cirka 1,35 miljoner fysiska och juridiska personer fanns vid
            årsskiftet 2022/2023 i inkassobolagens register. Svensk Inkasso
            uppger att det i bolagens register finns drygt 108,4 miljarder
            kronor i kapitalfordringar mot konsumenter, en summa som nästan
            har fördubblats på tio år. Statistiken visar att skulderna hos
            Kronofogden ökade med 7 miljarder kronor mellan 2021 och 2022,
            vilket innebär en sammanlagd ökning med 29 miljarder kronor från
            2015.
          </p>
          <p xml:id="i-2VQHoNgushMe6ixxBLB2P6">
            Personer som har så stora skulder att de inte kan betala tillbaka
            inom en överskådlig tid kan ansöka om skuldsanering hos Kronofogden.
            År 2022 ansökte 25 658 personer om skuldsanering, vilket var en
            minskning mot 2021 men fortfarande på en hög nivå mot 2019 då
            antalet var 20 513.
          </p>
          <p xml:id="i-Pfr1aSY5BMMjW65MLekVWQ">
            I dag är huvudregeln att inbetalningar till fordringar som har
            överlämnats till Krono­fogden räknas av mot räntor och avgifter
            och först därefter mot kapitalbeloppet, om ford­ringsägaren inte
            har begärt något annat. Först när förfallna räntor och avgifter
            är betalda sker avräkning mot kapitalbeloppet. Avräkningsordningen
            medför ofta att skulderna växer trots att inbetalningar sker.
            Detta både fördyrar och försvårar för konsumenten att slut­betala
            skulden. I värsta fall kan konsumenten aldrig slutbetala skulden,
            trots att konsu­menten betalat betydligt mer än vad det ursprungliga
            avtalet avsåg.
          </p>
          <p xml:id="i-6MBPkTR2zLnYn77pJzySSp">
            I överskuldsättningsutredningarna, Överskuldsättning i kreditsamhället?
            (SOU 2013:78) och Ett förstärkt konsumentskydd mot riskfylld kreditgivning
            och överskuld­sättning (SOU 2023:38), lyfts förslag om att ändra
            avräkningsreglerna i utsökningsbalken så att låntagaren först
            betalar av på kapitalbeloppet och därefter räntor. På detta sätt
            kan låntagaren snabbare bli skuldfri och skulden minskar hela
            tiden även om den skuldsatta bara kan betala ett litet månadsbelopp
            och det blir mindre attraktivt för långivarna att ta stora risker
            i sin verksamhet.
          </p>
          <p xml:id="i-3GLxEP2v4pi6DpF7mGxqTj">
            Regeringen bör återkomma med ett förslag som innebär att avräkningsreglerna
            för skuldsatta som hamnat hos Kronofogden ändras så att kapitalskulden
            betalas före kostnads- och ränteskulder. Detta bör riksdagen ställa
            sig bakom och ge regeringen till känna.
          </p>
          <head type="h1" xml:id="i-K1d9ZjpNzDAajcaR87s4F6">
            12 Slutlig preskriptionstid
          </head>
          <p xml:id="i-Snh3o2bwnSinscU6f4Xogg">
            I utredningen Överskuldsättning i kreditsamhället? (SOU 2013:78)
            föreslogs det att det ska införas en slutlig preskriptionstid
            för skulder, motsvarande det system som finns i Finland. Det skulle
            innebära att preskriptionstiden börjar löpa tre månader efter
            att betalningsfastställelse beslutas och att det sedan finns två
            preskriptionstider för slutlig preskription, 15 eller 20 år. När
            en fysisk person förelagts betalningsskyldighet till en juridisk
            person är preskriptionstiden 15 år. När en fysisk person har en
            skuld till en fysisk person, eller om skulden grundar sig på ett
            brott för vilket gäldenären dömts till fängelse eller samhällstjänst,
            är preskriptionstiden 20 år. Utredningen föreslog även att preskriptionsregeln
            för slutlig preskription inte bör gälla enbart nya, utan också
            existerande, fordringar.
          </p>
          <p xml:id="i-87ZwyhWk6WjXj37cjw5SgH">
            För de överskuldsatta, med mycket lite hopp om att någonsin komma
            ur en skuldspiral som innebär att varje extra intjänad krona ska
            mätas ut, skulle en slutlig preskriptionstid ha stor betydelse
            för möjligheten till rehabilitering och omstart. En preskription
            skulle sätta stopp för en accelererande och alltmer omöjlig situation.
            För en svårt överskuldsatt person är skuldsanering en mera verkningsfull,
            men också mer svåråtkomlig och svår­genomförbar, process. Slutlig
            preskription är således inte ett fullgott alternativ utan ska
            ses som en komplettering till möjligheten att få skuldsanering.
            Dessa åtgärder står inte heller i vägen för varandra. En slutlig
            preskriptionstid syftar till att säkerställa att den som under
            många år levt med statliga tvångsåtgärder såsom löneutmätning
            mot sig åtminstone ska garanteras att situationen inte hela tiden
            förvärras utan så småningom faktiskt kan gå åt rätt håll.
          </p>
          <p xml:id="i-Rxt5sVUyd3bfpNJYyYwXRx">
            Regeringen bör återkomma med ett förslag som innebär att det
            införs en slutlig pre­skriptionstid för skulder. Detta bör riksdagen
            ställa sig bakom och ge regeringen till känna.
          </p>
          <head type="h1" xml:id="i-Ri6HNC8PZm68w31tpJmHNe">
            13 Kreditprövning
          </head>
          <p xml:id="i-BeKGcPdhwrz82JMA5eGLBV">
            Svenskarnas skulder har ökat långt snabbare än inkomsterna och
            internationellt sett har Sverige rekordhög skuldsättning hos privatpersoner.
            Som del av den disponibla inkomsten har skulderna ökat från 90
            till 170 procent från 1990-talets mitt till nu. I dag är de privata
            skulderna 1,5 gånger högre än genomsnittet i euroområdet enligt
            Överskuldsättning i kreditsamhället? (SOU 2013:78).
          </p>
          <p xml:id="i-KqJqe3HtLsEnz4XzJQ68BX">
            Bolåneskulderna ökar inte längre i samma takt, men konsumtionslånen
            fortsätter att stiga. Sedan 2008 har de nästan tredubblats och
            står nu för 18 procent av hushållens skulder men samtidigt för
            majoriteten av skuldbetalningarna, enligt Finansinspektionens
            rapport ”Svenska konsumtionslån”. Dessa lån kan därför innebära
            risker för enskilda indi­vider och hushåll men också i förlängningen
            ökade kostnader för hela samhället. De of­fentliga utgifterna
            kan öka p.g.a. ökade sjukvårdskostnader och behov av arbetsmarknads­insatser,
            försörjningsstöd m.m. Kronofogdemyndigheten beräknade 2008 samhällskost­naderna
            för överskuldsättning till mellan 30 och 50 miljarder kronor per
            år. Även hårt skuldsatta kan låna pengar eftersom många långivare
            slarvar med kreditprövningen. Konsumentverket har granskat ett
            fyrtiotal bolag sedan 2012. I många fall struntar låne­företagen
            i att ta in uppgifter om kundernas inkomster och utgifter innan
            de lånar ut. Men trots att det saknas grundliga kreditprövningar
            löper dessa bolag liten risk eftersom Kronofogden fungerar som
            en garant för att lånebolagen ska få igen pengar även vid en slarvig
            kreditprövning. Myndighetens tjänstemän driver in skulderna åt
            bolagen.
          </p>
          <p xml:id="i-FyZEboQqT89Tkz1hUPFvau">
            Vart sjunde lån har inneburit ett inkassokrav för låntagaren.
            Det tyder på att många låntagare kan ha betalningssvårigheter.
            Av de låntagare som prövats med en kvar-att-leva-på-beräkning
            fick vart tjugonde lån ett inkassokrav. En grundlig kreditprövning
            kan minska andelen låntagare med inkassokrav (Svenska konsumtionslån).
          </p>
          <p xml:id="i-Cn9xRtMuymqcm4hNjLw9aw">
            För att skapa incitament för långivarna att göra ordentliga kreditprövningar,
            och därmed minska riskerna för överskuldsättning och de kostnader
            som individer och sam­hälle drabbas av i en sådan situation, behöver
            de bolag som inte gör erforderliga pröv­ningar tvingas att ta
            ett större ekonomiskt ansvar när skulderna hamnar hos Kronofogden.
          </p>
          <p xml:id="i-4VM7fZ8hhUM7QbCx3Hxdca">
            Regeringen bör återkomma med förslag om att långivaren ska stå
            för en större kost­nad vid verkställighet hos Kronofogden om inte
            tillräcklig kreditprövning har genomförts och säkerhet inte krävts
            för lånet. Detta bör riksdagen ställa sig bakom och ge regeringen
            till känna.
          </p>
          <head type="h1" xml:id="i-NxVkZX6rkmNma19RjjD1p2">
            14 Snabblån
          </head>
          <p xml:id="i-TM2Afuci93FzRCfyQPmFHE">
            De som tar snabblån är oftast personer med svag ekonomi och lägre
            återbetalnings­förmåga, något som i sin förlängning kan leda till
            att de hamnar i en skuldfälla och riskerar att fastna i överskuldsättning.
            En rapport från LO visar att överskuldsättning är en tydlig klassfråga,
            och vi ser hur låginkomsttagare, ensamstående, låg- och medelutbildade,
            sjuka, arbetslösa och hyrestagare är överrepresenterade bland
            de lång­varigt överskuldsatta (Den bortglömda ojämlikheten, LO
            2016).
          </p>
          <p xml:id="i-8nUQFLK338hpsgaoVG8JvT">
            Det cyniska är att många snabblåneföretag har som affärsmodell
            att rikta in sig på konsumenter med svag ekonomi genom att erbjuda
            snabblån till närmast ockerliknande ränta. Lån som alltså blir
            oerhört dyra. Det är inte ovanligt att den som tagit ett snabblån
            måste ta ett nytt snabblån för att betala det gamla och därmed
            är fast i en ond cirkel.
          </p>
          <p xml:id="i-CzbCZECpSYjKvx4N5zdKCs">
            Det är positivt att riksdagen 2018 beslutade att skärpa lagstiftningen
            kring snabblån (2017/18:CU20). Tyvärr är dessa åtgärder inte tillräckliga,
            utan mer måste göras för att skydda de allra mest utsatta konsumenterna.
            Vänsterpartiet vill få bort snabblånen helt från marknaden. Sverige
            klarade sig före 2006 alldeles utmärkt utan denna typ av lån.
            Mot denna bakgrund anser Vänsterpartiet att sms-lån och andra
            snabblån bör förbjudas
          </p>
          <p xml:id="i-7BCYzekUk5G7zHh4T1tzjm">
            Regeringen bör lägga fram ett förslag som innebär att sms-lån
            och andra snabblån förbjuds. Detta bör riksdagen ställa sig bakom
            och ge regeringen till känna.
          </p>
          <head type="h1" xml:id="i-8xwoMvhbS44eoKWSyt9cVE">
            15 Telefonförsäljning
          </head>
          <p xml:id="i-WasbYHeuonyUxmvsfo4EVi">
            Vänsterpartiet anser att Nixregistret så som det ser ut i dag
            har stora brister och att det inte ger konsumenterna ett tillräckligt
            skydd. Det har blivit allt vanligare på nätet att enskilda avkrävs
            personuppgifter vid användandet av olika tjänster, trots att det
            egentligen inte skulle behövas för tjänstens funktion. Det är
            även vanligt förekommande att enskilda lockas att lämna ifrån
            sig sina uppgifter exempelvis genom gratiserbjudanden eller i
            samband med olika tävlingar. Medvetenheten om vilka följder det
            kan få att lämna ifrån sig sådana uppgifter och hur uppgifterna
            sedan används är generellt sett låg. De flesta företag är dessutom
            dåliga på att informera om att det i praktiken innebär att en
            samtycker till att ens uppgifter kan spridas vidare till exempelvis
            företag i koncernen, evenemangspartner, tredje part etc. Detta
            får till följd att företag som en inte har ett kundförhållande
            till kan ringa, trots spärr i Nixregistret.
          </p>
          <p xml:id="i-3WntaBZCzJE8r6cHdxiqb9">
            Andra problem med Nix är att det tar för lång tid för en spärr
            att träda i kraft och att rätten att ringa trots Nixspärr utifrån
            etablerade kundförhållanden gäller under en alldeles för lång
            tid efter det att avtalet med det aktuella företaget upphört att
            gälla. Ett kund­förhållande kan med dagens teknik gå blixtsnabbt
            att etablera, varmed det omvända – att plocka bort namn och nummer
            ur ett register – rimligtvis borde gå lika snabbt. Så är dock
            inte fallet, vilket skapar en obalans till konsumentens nackdel.
          </p>
          <p xml:id="i-ShQNyY6dkhmmWAxg8NXYWu">
            Vänsterpartiet föreslår införande av ett omvänt Nixregister,
            dvs. att de konsumenter som vill ta emot direktreklam och försäljning
            via telefon anmäler detta till registret. Konsumenten gör då ett
            aktivt val att kunna bli uppringd i marknadsföringssyfte.
          </p>
          <p xml:id="i-c45Q3Y8ECvi7dp6Xkd9wR">
            Regeringen bör återkomma med ett förslag om att införa ett omvänt
            Nixregister. Detta bör riksdagen ställa sig bakom och ge regeringen
            till känna.
          </p>
          <head type="h1" xml:id="i-G6BuhpSv6RDWpNPSCy7tfW">
            16 E‑legitimation
          </head>
          <p xml:id="i-Cq44BXgcZKUPjf7Z3jRaW">
            Vårt samhälle blir allt mer digitalt. Vi gör mer och mer saker
            med hjälp av internet och digitala hjälpmedel. Den digitala utvecklingen
            har gjort många saker enklare och mer tillgängliga. Nyheter och
            information sprids snabbare och världen har kommit närmare. Det
            går att handla varor från världens alla hörn från hemmet med några
            knapptryck. Kontakter med myndigheter måste inte alltid skötas
            med papper och fysisk postgång. Olika former av e‑legitimation,
            såsom bank-id och Freja e-id, gör att man kan identifiera sig
            digitalt och på så sätt kan få tillgång till bl.a. samhällsservice
            i form av Försäkrings­kassan och 1177 Vårdguiden. Och under coronapandemin
            har många kunnat arbeta hemifrån tack vare den digitala utvecklingen.
          </p>
          <head type="h2" xml:id="i-9vVUnD3jToZK7ZdiJ9bTzs">
            16.1 Digitalt utanförskap
          </head>
          <p xml:id="i-8hXLdcjTN2LqSeehfmvWF2">
            I takt med den ökade digitaliseringen ser vi också ett digitalt
            utanförskap. Enligt Internet­stiftelsen lever 6 procent av Sveriges
            befolkning i digitalt utanförskap. Oftast handlar det om äldre
            personer, människor på landsbygden och hushåll med låga inkomster.
            Att inte kunna använda digitala tjänster gör att man riskerar
            att få sämre och långsammare service av de myndigheter man måste
            ha kontakt med. Ett exempel är e‑legitimation. En av orsakerna
            till digitalt utanförskap handlar om människor som inte kan, vill
            eller vågar använda e‑legitimation. Det innefattar människor som
            är i förvaltarskap, dvs. har en god man. Och av dem är det flera
            som inte får skaffa en e‑legitimation p.g.a. exempelvis intellektuell
            funktionsnedsättning. För en god man blir det omöjligt att använda
            digitala tjänster hos t.ex. Försäkringskassan och 1177 Vårdguiden
            om inte den person man är god man för kan skaffa e‑legitimation.
            Tillvaron blir mycket krångligare när alla intyg och ansökningar
            måste skickas med posten. Kontakterna med vården och t.ex. ombokningar
            av läkartider kan inte göras digitalt utan måste göras via telefon
            eller med post. Det som för de flesta människor bara är några
            knapptryck blir en långsam och tidskrävande process för de gode
            män som ska sköta uppdraget.
          </p>
          <p xml:id="i-4iVB2vnknNr5kPdKMeHBhK">
            Regelverket för bank-id styrs av de banker som tillhandahåller
            tjänsten och de bestäm­mer själva vilka som kan få tillgång till
            tjänsten. Freja e-id är en statligt godkänd mobil e‑legitimation
            som används av flera myndigheter och kommuner. Där finns en nylanserad
            funktion med delad kontroll. Den som ska vara medhjälpare initierar
            aktiveringen och den som ska få hjälp bekräftar i sin egen Freja-app.
            När användaren sedan ska logga in i en e‑tjänst eller göra en
            elektronisk underskrift måste båda parter godkänna transaktio­nen
            i sina respektive Freja-appar. Men det kräver att båda har e‑legitimation.
            Fortfarande utestängs alla de som inte får skaffa e‑legitimation
            från de digitala tjänster som myndig­heter i Sverige i dag erbjuder.
            Det bör finnas en möjlighet för gode män att använda digitala
            verktyg för den person de har förvaltarskap för.
          </p>
          <p xml:id="i-QawcdrANd1MWBAHauJJ5CG">
            Regeringen bör utreda möjligheten för gode män att använda e‑legitimation
            för de personer de har förvaltarskap för. Detta bör riksdagen
            ställa sig bakom och ge regeringen till känna.
          </p>
          <head type="h2" xml:id="i-YFxW89m1LT8FEm2ScNPWu3">
            16.2 Säkra e‑legitimationer
          </head>
          <p xml:id="i-8tMjtFF9Nd33CkgD6uSMND">
            De senaste åren har det allt oftare larmats om bedrägerier med
            bank-id. 2022 kom Finansinspektionen med rapporten Förstärkt digital
            motståndskraft hos företag i den finansiella sektorn. FI noterar
            i den att bank-id enbart står under begränsad tillsyn. Tjänsten
            fyller en central funktion och FI anser därför att det allmännas
            möjlighet att utöva tillsyn över bank-id och andra liknande tjänster
            behöver ses över så att de omfattas av tydligare reglering och
            tillsyn. Sådan reglering och tillsyn bör inbegripa tydliga krav
            på säkerhetsnivå, redundans, lednings- och ägarprövning samt ge
            möjlig­heter för den ansvariga tillsynsmyndigheten att genomföra
            tillsyn som inte enbart är händelsestyrd. FI anser vidare att
            de själva inte är en lämplig myndighet för att utöva sådan tillsyn,
            eftersom det saknas ett naturligt samband mellan tillsyn av finansiella
            företag och elektroniska legitimationer. Vänsterpartiet delar
            kritiken från Finans­inspektionen och anser att mer måste göras
            för att skydda konsumenterna. Det måste ställas högre krav på
            att e‑legitimationer såsom bank-id har en hög säkerhet och arbetar
            aktivt för att motverka bedrägerier.
          </p>
          <p xml:id="i-6oNt4idKdRKiDgXFARwj77">
            Regeringen bör återkomma med lagförslag som innebär att konsumenternas
            skydd mot bedrägerier på betalmarknaden stärks. Detta bör riksdagen
            ställa sig bakom och ge regeringen till känna.
          </p>
          <p xml:id="i-8Qimri6DarEsuPsu9vHzME">
            Regeringen bör även utvärdera befintliga lagar och regler för
            betaltjänster för att säkerställa att de är tillräckliga för att
            motverka bedrägerier på betalningsmarknaden. Detta bör riksdagen
            ställa sig bakom och ge regeringen till känna.
          </p>
          <p xml:id="i-Vs5bDKsin2Z2MAi5zyrtoX">
            Hösten 2022 kom Allmänna reklamationsnämnden med nya rekommendationer
            för banker vars kunder har blivit lurade av bedragare. I 8 ärenden
            av 9 anser ARN att banken ska återbetala merparten av de besparingar
            som bedrägerioffer har förlorat. Bakgrunden till ARN:s nya rekommendationer
            var den dom som Högsta domstolen (HD) meddelade samma sommar.
            Det målet handlade om en konsument som 2018 blev lurad att lämna
            ut sina bankuppgifter via telefon och förlorade en stor summa
            pengar. Trots domen i HD och rekommendationen från ARN har bankerna
            vägrat ersätta kunder som blivit bedragna. Vänsterpartiet menar
            att nuvarande lagstiftning bör utvärderas så att den är ändamåls­enlig
            och skyddar konsumenterna.
          </p>
          <p xml:id="i-Fh9kvnP61JRJ1STguM41Ax">
            Lagstiftningen bör utvärderas så att konsumenten inte får bära
            ansvaret för obehöriga uttag (i synnerhet med bank-id, bankdosor
            och Swish). Detta bör riksdagen ställa sig bakom och ge regeringen
            till känna.
          </p>
        </div>
        <div type="motSignatures">
          <list>
            <item xml:id="i-2bw2LGG8MT4qGswBi6NZmM" who="i-S9N4wWD2qfoGM8u1D3QrvL">
              Nadja Awad (V)
            </item>
            <item xml:id="i-KCpUYgffypGn8o8vVzgWmB" who="i-QhdbBfCQXCqPEr4GTwvK8F">
              Tony Haddou (V)
            </item>
            <item xml:id="i-MRhVowRHk86AZ921GSvrkv" who="i-AcrNjdftfgEDKtVYDbE4tQ">
              Gudrun Nordborg (V)
            </item>
            <item xml:id="i-Uu4GS5U23qW6yq2KCYAY6W" who="i-3YXCipudYA4N8ZNFk2PrxQ">
              Jessica Wetterling (V)
            </item>
          </list>
        </div>
      </div>
    </body>
  </text>
</TEI>
