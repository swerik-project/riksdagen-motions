<?xml version='1.0' encoding='utf-8'?>
<TEI xmlns="http://www.tei-c.org/ns/1.0" xmlns:xi="http://www.w3.org/2001/XInclude" xml:id="mot-201920-MJU-03480">
  <teiHeader>
    <fileDesc>
      <titleStmt>
        <title>med anledning av prop. 2019/20:65 En samlad politik för klimatet - klimatpolitisk handlingsplan</title>
        <author corresp="i-HNw1w34Sd2tGfFnWtdrzZb">av Jens Holm m.fl. (V)</author>
      </titleStmt>
      <publicationStmt>
        <authority>SWERIK PROJECT</authority>
      </publicationStmt>
      <sourceDesc>
        <bibl>
          <title>Motion 2019/20:3480 av Jens Holm m.fl. (V)</title>
          <idno type="rdwebb">H7023480</idno>
          <rs type="number">3480</rs>
          <orgName type="comitteeAbbreviation">MJU</orgName>
          <ref type="dokument_url_text">http://data.riksdagen.se/dokument/H7023480/text</ref>
          <ref type="dokument_url_html">http://data.riksdagen.se/dokument/H7023480</ref>
          <ref type="dokumentstatus_url_xml">http://data.riksdagen.se/dokumentstatus/H7023480</ref>
          <ref type="docx">http://data.riksdagen.se/fil/793BD9E7-AD82-4CF3-AC76-F1F6F6021188</ref>
          <ref type="pdf">http://data.riksdagen.se/fil/168669CB-AA45-402A-B414-C5F099B00DB0</ref>
        </bibl>
      </sourceDesc>
    </fileDesc>
    <profileDesc>
      <particDesc>
        <listPerson>
          <person gender="man">
            <idno>i-HNw1w34Sd2tGfFnWtdrzZb</idno>
            <name>Jens Holm</name>
            <state type="partyAffiliation" ref="Q110837">
              <desc>V</desc>
            </state>
          </person>
          <person gender="woman">
            <idno>i-6CAgZyR6FvVqYZHQfCw5HJ</idno>
            <name>Hanna Gunnarsson</name>
            <state type="partyAffiliation" ref="Q110837">
              <desc>V</desc>
            </state>
          </person>
          <person gender="woman">
            <idno>i-7EGhEVdWhirq9oiHvVcrQR</idno>
            <name>Lotta Johnsson Fornarve</name>
            <state type="partyAffiliation" ref="Q110837">
              <desc>V</desc>
            </state>
          </person>
          <person gender="woman">
            <idno>i-CgLZxiLTqtr669ULBLHcuK</idno>
            <name>Yasmine Posio</name>
            <state type="partyAffiliation" ref="Q110837">
              <desc>V</desc>
            </state>
          </person>
          <person gender="woman">
            <idno>i-KNRqa17M8avm4WSafSQiUy</idno>
            <name>Elin Segerlind</name>
            <state type="partyAffiliation" ref="Q110837">
              <desc>V</desc>
            </state>
          </person>
          <person gender="man">
            <idno>i-HG8uLqLT7SnwSx5YRobkVr</idno>
            <name>Håkan Svenneling</name>
            <state type="partyAffiliation" ref="Q110837">
              <desc>V</desc>
            </state>
          </person>
          <person gender="woman">
            <idno>i-G9GHaoV5TJoYjtjUJ6EXYj</idno>
            <name>Jessica Thunander</name>
            <state type="partyAffiliation" ref="Q110837">
              <desc>V</desc>
            </state>
          </person>
        </listPerson>
      </particDesc>
      <correspDesc>
        <correspAction type="status" subtype="closed"/>
        <correspAction type="basedOn" xml:id="i-8ENZWSCtyvMnkgHnJG3QFN"/>
        <correspContext corresp="i-8ENZWSCtyvMnkgHnJG3QFN">
          <ref>Proposition 2019/20:65</ref>
        </correspContext>
        <correspAction xml:id="i-PshhazFTZtbGD7MS2utQ7x" type="signed"/>
        <correspContext corresp="i-PshhazFTZtbGD7MS2utQ7x">
          <note type="signatory" corresp="i-HNw1w34Sd2tGfFnWtdrzZb"/>
          <note type="signatory" corresp="i-6CAgZyR6FvVqYZHQfCw5HJ"/>
          <note type="signatory" corresp="i-7EGhEVdWhirq9oiHvVcrQR"/>
          <note type="signatory" corresp="i-CgLZxiLTqtr669ULBLHcuK"/>
          <note type="signatory" corresp="i-KNRqa17M8avm4WSafSQiUy"/>
          <note type="signatory" corresp="i-HG8uLqLT7SnwSx5YRobkVr"/>
          <note type="signatory" corresp="i-G9GHaoV5TJoYjtjUJ6EXYj"/>
        </correspContext>
        <correspAction type="submitted" xml:id="i-TKeKRyZjEhcCQzSsNgJK9Q">
          <date when="2020-01-24"/>
          <time when="14:30:00"/>
        </correspAction>
        <correspAction type="reviewed" xml:id="i-42MAmiDEfbiH2ZcsHJQokb">
          <date when="2020-01-30"/>
          <time when="16:45:48"/>
        </correspAction>
        <correspAction type="dismissed" xml:id="i-FBdDRZXr7cUXe9wzCGegL1">
          <date when="2020-01-31"/>
        </correspAction>
        <correspAction type="referred" xml:id="i-Jt4W5jkyagzbxvfJqz3Ypy">
          <date when="2020-02-04"/>
        </correspAction>
        <correspAction type="assigned" xml:id="i-KN4EgwJyWypgMGTxJx8QNk">
          <date when="2020-06-10"/>
          <time when="16:54:46"/>
        </correspAction>
        <correspContext corresp="i-KN4EgwJyWypgMGTxJx8QNk">
          <ref type="assignedTo">Miljö- och jordbruksutskottet</ref>
        </correspContext>
        <correspAction type="behandlas_i" xml:id="i-Xib98mX2WdhqfeakKdw5Uz"/>
        <correspContext corresp="i-Xib98mX2WdhqfeakKdw5Uz">
          <ref type="uppgift">2019/20:MJU16</ref>
          <ref type="ref_dok_id">H701MJU16</ref>
          <ref type="ref_dok_typ">bet</ref>
          <ref type="ref_dok_rm">2019/20</ref>
          <ref type="ref_dok_bet">MJU16</ref>
          <ref type="ref_dok_titel">En samlad politik för klimatet - klimatpolitisk handlingsplan</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
      </correspDesc>
      <textClass>
        <catRef scheme="#docType" target="#mot"/>
        <catRef scheme="#motionType" target="#kommitte"/>
        <catRef scheme="#motionType" target="#följd"/>
      </textClass>
    </profileDesc>
  </teiHeader>
  <text>
    <body>
      <div type="motHeader">
        <div type="motTitle">Motion till riksdagen 2019/20:3480 av Jens Holm m.fl. (V) med anledning av prop. 2019/20:65 En samlad politik för klimatet – klimatpolitisk handlingsplan</div>
      </div>
      <div type="motBody">
        <div type="TOC" xml:id="i-VnpwNhfU9WQwBCKk2WewCF">
          <head xml:id="i-DCsU7QQCECkVVFShMTBtik">
            1 Innehållsförteckning
          </head>
          <list>
            <item style="indent-level: 1">
              2 Förslag till riksdagsbeslut
            </item>
            <item style="indent-level: 1">
              3 Bakgrund
            </item>
            <item style="indent-level: 1">
              4 Regeringens handlingsplan otillräcklig
            </item>
            <item style="indent-level: 2">
              4.1 Tvärsektoriella åtgärder
            </item>
            <item style="indent-level: 3">
              4.1.1 Myndigheter och statliga bolag ska verka i enlighet med
              klimatmål
            </item>
            <item style="indent-level: 3">
              4.1.2 Samhällsmål i enlighet med klimatmålen bör åtgärdas skyndsamt
            </item>
            <item style="indent-level: 3">
              4.1.3 Sverige bör anta klimatmål om nollutsläpp senast 2040
            </item>
            <item style="indent-level: 3">
              4.1.4 Klimatmål bör uppnås genom egna nationella utsläppsminskningar
            </item>
            <item style="indent-level: 3">
              4.1.5 Klimathandlingsplanen bör innehålla kvantifierbara åtgärder
            </item>
            <item style="indent-level: 3">
              4.1.6 Klimathandlingsplanen bör utökas med åtgärder för ökad
              jämlikhet och jämställdhet
            </item>
            <item style="indent-level: 2">
              4.2 Prissättning av växthusgasutsläpp
            </item>
            <item style="indent-level: 3">
              4.2.1 Fasa ut de klimatskadliga subventionerna
            </item>
            <item style="indent-level: 3">
              4.2.2 Glesbygden bör kompenseras för höjda drivmedelsskatter
            </item>
            <item style="indent-level: 3">
              4.2.3 EU:s handelssystem för utsläppsrätter måste skärpas
            </item>
            <item style="indent-level: 3">
              4.2.4 Skatter bör öka jämlikheten och främja hållbart resursutnyttjande
              med låg klimatpåverkan
            </item>
            <item style="indent-level: 3">
              4.2.5 Regeringen bör aktivt verka för fortsatt skattebefrielse
              för biodrivmedel
            </item>
            <item style="indent-level: 2">
              4.3 Finansmarknaden
            </item>
            <item style="indent-level: 3">
              4.3.1 Sverige bör införa en grön statlig investeringsbank
            </item>
            <item style="indent-level: 3">
              4.3.2 AP-fonderna ska förvaltas hållbart utan investeringar i
              fossilindustrin
            </item>
            <item style="indent-level: 2">
              4.4 EU:s utsläppshandelssystem
            </item>
            <item style="indent-level: 3">
              4.4.1 EU bör anta mål om nollutsläpp till senast 2040
            </item>
            <item style="indent-level: 2">
              4.5 Konsumtionsbaserade utsläpp
            </item>
            <item style="indent-level: 2">
              4.6 Lokalt och regionalt klimatarbete
            </item>
            <item style="indent-level: 3">
              4.6.1 Inför gröna res- och transportplaner
            </item>
            <item style="indent-level: 3">
              4.6.2 Regeringen bör införa riktat stöd för att offentliga byggnader
              ska kunna bidra till energiomställningen
            </item>
            <item style="indent-level: 2">
              4.7 Industri
            </item>
            <item style="indent-level: 3">
              4.7.1 Vassare miljöbalk för våra klimat- och miljömål
            </item>
            <item style="indent-level: 3">
              4.7.2 Lagstifta om ökat producentansvar och standardisering av
              plasttyper
            </item>
            <item style="indent-level: 3">
              4.7.3 Inför förbud mot prospektering och nyexploatering av kol,
              olja och fossilgas
            </item>
            <item style="indent-level: 3">
              4.7.4 Stärk återvinningen av elbatterier från elbilar
            </item>
            <item style="indent-level: 3">
              4.7.5 Åtgärder bör vidtas för att förhindra import av batterimetaller
              som inte är socialt hållbart producerade
            </item>
            <item style="indent-level: 2">
              4.8 El- och värmesektorn samt avfall
            </item>
            <item style="indent-level: 3">
              4.8.1 Skapa möjligheter till skattereduktion för produktion av
              förnybar energi även för de som bor i lägenheter
            </item>
            <item style="indent-level: 3">
              4.8.2 En nationell plaststrategi med åtgärder och regleringar
              för att minska de negativa klimat- och miljöeffekterna av plast
            </item>
            <item style="indent-level: 2">
              4.9 Skogsbruk och annan markanvändning
            </item>
            <item style="indent-level: 3">
              4.9.1 Öka kolsänkan i skog och mark och bevara och stärk den
              biologiska mångfalden
            </item>
            <item style="indent-level: 2">
              4.10 Jordbruk
            </item>
            <item style="indent-level: 3">
              4.10.1 EU:s jordbrukspolitik är inte hållbar
            </item>
            <item style="indent-level: 3">
              4.10.2 Genomför pilotstudie för livsmedelsproduktion med låg
              klimatpåverkan och stärkt beredskap
            </item>
            <item style="indent-level: 2">
              4.11 Transportsektorn
            </item>
            <item style="indent-level: 3">
              4.11.1 Ta fram en tidsbestämd handlingsplan för att nå fossilfria
              transporter senast 2035
            </item>
            <item style="indent-level: 3">
              4.11.2 Inrikesflyget bör ingå i klimatmålet för transportsektorn
              till 2030
            </item>
            <item style="indent-level: 3">
              4.11.3 Regeringen bör utreda lämplig utformning av progressiv
              flygskatt
            </item>
            <item style="indent-level: 3">
              4.11.4 Inför stoppdatum för fossila drivmedel 2035
            </item>
            <item style="indent-level: 3">
              4.11.5 Inför förbud mot nybilsförsäljning av fossildrivna bilar
              efter 2025
            </item>
            <item style="indent-level: 3">
              4.11.6 Klimatmålen ska vara målstyrande för vår infrastrukturplanering
            </item>
            <item style="indent-level: 3">
              4.11.7 Prioritera kostnadseffektiva transportåtgärder med låg
              klimatpåverkan
            </item>
            <item style="indent-level: 3">
              4.11.8 Minska bilberoendet i tätorterna
            </item>
            <item style="indent-level: 3">
              4.11.9 Ge kommuner och regioner rätt att besluta om trängselavgifter
            </item>
            <item style="indent-level: 3">
              4.11.10 Begränsa externa köpcentrum
            </item>
            <item style="indent-level: 3">
              4.11.11 Ändra väglagen för att möjliggöra fler cykelstråk
            </item>
            <item style="indent-level: 3">
              4.11.12 Säker och framkomlig cykelinfrastruktur vid två-plus-ett-vägar
            </item>
            <item style="indent-level: 3">
              4.11.13 Stöd för mobilitetstjänster som ökar hållbart resande
              med cykel
            </item>
            <item style="indent-level: 3">
              4.11.14 Möjliggör för cyklister att svänga höger vid rött
            </item>
            <item style="indent-level: 3">
              4.11.15 Möjliggör medtagande av cykel vid resor med buss och
              tåg
            </item>
            <item style="indent-level: 3">
              4.11.16 Ett nationellt biljettsystem för all kollektivtrafik
              bör införas senast 2021
            </item>
            <item style="indent-level: 3">
              4.11.17 Staten måste ta ett ökat ansvar för förbättrad och billigare
              kollektivtrafik och järnväg
            </item>
            <item style="indent-level: 3">
              4.11.18 Ändra avkastningskrav och ägardirektiv till SJ
            </item>
            <item style="indent-level: 3">
              4.11.19 Höjda banavgifter begränsar järnvägens klimatnytta
            </item>
            <item style="indent-level: 3">
              4.11.20 Stärk miljökompenserande system för järnvägen
            </item>
            <item style="indent-level: 3">
              4.11.21 Nationell handlingsplan för att nå fördubblad marknadsandel
              för kollektivtrafiken
            </item>
            <item style="indent-level: 3">
              4.11.22 Inför styrmedel som minskar bilberoendet och ökar resandet
              med kollektivtrafik
            </item>
            <item style="indent-level: 3">
              4.11.23 Regeringen bör återkomma med förslag på konverteringsstöd
              för begagnade bilar senast 2022
            </item>
            <item style="indent-level: 3">
              4.11.24 Inför avståndsbaserad vägslitageskatt för tung trafik
            </item>
            <item style="indent-level: 2">
              4.12 Försvarsmakten
            </item>
            <item style="indent-level: 3">
              4.12.1 En gemensam lösning för utbyggnad av vindkraft
            </item>
            <item style="indent-level: 2">
              4.13 EU
            </item>
            <item style="indent-level: 3">
              4.13.1 Sverige bör driva krav om att EU skärper klimatmål till
              minst 70 procents minskning av växthusgaser till 2030
            </item>
            <item style="indent-level: 3">
              4.13.2 Sveriges och EU:s klimatbistånd ska vara additionella
            </item>
            <item style="indent-level: 2">
              4.14 Klimat- och handelspolitik
            </item>
            <item style="indent-level: 3">
              4.14.1 EU bör ställa krav på efterlevnad av Parisavtalet i alla
              förhandlingar om handelsavtal
            </item>
            <item style="indent-level: 3">
              4.14.2 Ställ krav på hållbarhetsåtaganden för handel med Brasilien
            </item>
            <item style="indent-level: 3">
              4.14.3 Tydliggör sanktioner om handelspartner inte håller åtaganden
              om hållbarhet
            </item>
            <item style="indent-level: 3">
              4.14.4 Senast 2022 bör de svenska exportkrediterna i samtliga
              fossila verksamheter upphöra
            </item>
            <item style="indent-level: 3">
              4.14.5 Möjliggör överföring av grön teknik
            </item>
            <item style="indent-level: 3">
              4.14.6 IMF:s och Världsbankens verksamhet bör anpassas till Agenda
              2030
            </item>
            <item style="indent-level: 3">
              4.14.7 Stärk företagens klimat- och miljöansvar utomlands
            </item>
          </list>
        </div>
        <div type="motProposal" subtype="förslag">
          <head xml:id="i-YYNbenr3XMfzroEFzVGQ33">
            2 Förslag till riksdagsbeslut
          </head>
          <list style="ol">
            <item xml:id="i-81oNhoDnkgQpCiwBwWzMon">
              Riksdagen ställer sig bakom det som anförs i motionen om att
              regeringen skyndsamt bör återkomma med en beräkning av hur stora
              utsläppsminskningarna beräknas bli som en följd av handlingsplanen
              och tillkännager detta för regeringen.
            </item>
            <item xml:id="i-L96nNQahbm6aFy6MYBeBA7">
              Riksdagen ställer sig bakom det som anförs i motionen om att
              regeringen bör ges i uppdrag att se till att förordningar, direktiv
              och ägarinstruktioner till myndigheter och statliga bolag är i
              enlighet med det klimatpolitiska ramverket och tillkännager detta
              för regeringen.
            </item>
            <item xml:id="i-6Q6HEEC4i5t64rXKbMp8hC">
              Riksdagen ställer sig bakom det som anförs i motionen om att
              regeringen bör ges i uppdrag att senast 2020 föreslå nya formulerade
              samhällsmål som är förenliga med klimatmålen i de fall behov föreligger
              och tillkännager detta för regeringen.
            </item>
            <item xml:id="i-CH5NpfPRhH3oov6S7oY3b4">
              Riksdagen ställer sig bakom det som anförs i motionen om klimatmål
              för nollutsläpp av växthusgaser senast 2040 och tillkännager detta
              för regeringen.
            </item>
            <item xml:id="i-2uqohcRuDRJuQ2sugwxRwL">
              Riksdagen ställer sig bakom det som anförs i motionen om att
              etappmålet om utsläppsminskning till 2020 för den icke handlande
              sektorn ska uppnås genom nationella insatser för utsläppsminskningar
              och tillkännager detta för regeringen.
            </item>
            <item xml:id="i-65NLhUrsydZvigoG6STim5">
              Riksdagen ställer sig bakom det som anförs i motionen om att
              etappmålen om utsläppsminskningar till 2030 och 2040 för den icke
              handlande sektorn ska uppnås genom nationella insatser för utsläppsminskningar
              och tillkännager detta för regeringen.
            </item>
            <item xml:id="i-AEfYyNvU35ea6sWcs1xzJv">
              Riksdagen ställer sig bakom det som anförs i motionen om att
              regeringen bör återkomma med en klimathandlingsplan som är kompletterad
              med kvantifierbara åtgärder som minskar utsläppen med minst 6
              procent per år och sammanlagt minst 20 procent under mandatperioden
              och tillkännager detta för regeringen.
            </item>
            <item xml:id="i-5NqpdU6mUJS2GSK8fjMDmE">
              Riksdagen ställer sig bakom det som anförs i motionen om att
              regeringen bör återkomma med förslag under mandatperioden som
              kompletterar klimathandlingsplanen genom samlade åtgärder för
              ökad jämlikhet och jämställdhet och tillkännager detta för regeringen.
            </item>
            <item xml:id="i-KPc2uA9SvFdfhg41FcT6m7">
              Riksdagen ställer sig bakom det som anförs i motionen om att
              regeringen bör återkomma till riksdagen med förslag på utfasning
              av klimatskadliga subventioner med hänsyn tagen till sociala och
              ekonomiska konsekvenser och tillkännager detta för regeringen.
            </item>
            <item xml:id="i-BpDiSygsAvtJSEjhQTUcPr">
              Riksdagen ställer sig bakom det som anförs i motionen om att
              regeringen under nuvarande mandatperiod ska återkomma med förslag
              på utfasning av de nuvarande skatteundantagen för fossila bränslen
              med hänsyn tagen till sociala och ekonomiska konsekvenser och
              tillkännager detta för regeringen.
            </item>
            <item xml:id="i-5KoXgEyDVpY1rAeZEnHB2A">
              Riksdagen ställer sig bakom det som anförs i motionen om att
              regeringen bör återkomma med förslag på kompensatoriska åtgärder
              för att ekonomiskt återföra medel till glesbygdens omställning
              med anledning av höjda drivmedelsskatter och tillkännager detta
              för regeringen.
            </item>
            <item xml:id="i-2p92MwiqRqojBkPR7SUGnb">
              Riksdagen ställer sig bakom det som anförs i motionen om reformering
              av EU:s utsläppshandelssystem och tillkännager detta för regeringen.
            </item>
            <item xml:id="i-8BrHLvLQRPYrg4Kjvhv7bY">
              Riksdagen ställer sig bakom det som anförs i motionen om att
              en grön skatteväxling bör genomföras med höjda miljöskatter som
              växlas mot skatter för ökad jämlikhet och jämställdhet samt hållbart
              resursutnyttjande och tillkännager detta för regeringen.
            </item>
            <item xml:id="i-QptCuHfL72Au1mwRZ6DB33">
              Riksdagen ställer sig bakom det som anförs i motionen om att
              regeringen aktivt ska verka för att Sverige som medlemsland inom
              EU tillåts förlänga skattebefrielse för biodrivmedel efter 2020
              och tillkännager detta för regeringen.
            </item>
            <item xml:id="i-AdQmNX4qFhFo6uBhGgvCpq">
              Riksdagen ställer sig bakom det som anförs i motionen om att
              regeringen senast 2021 bör se till att förutsättningarna för att
              inrätta en grön statlig investeringsbank är utredda och tillkännager
              detta för regeringen.
            </item>
            <item xml:id="i-G61KKFU7RxbFJM1QqfYbkF">
              Riksdagen ställer sig bakom det som anförs i motionen om nya
              riktlinjer för AP-fonderna för miljö och etik och tillkännager
              detta för regeringen.
            </item>
            <item xml:id="i-3sphU2S8j6FNXY9V7Uokx7">
              Riksdagen ställer sig bakom det som anförs i motionen om att
              regeringen bör verka för att EU antar en målsättning om nollutsläpp
              till senast 2040 och tillkännager detta för regeringen.
            </item>
            <item xml:id="i-SAGMVHUhMm3ELnvdpx3Aw4">
              Riksdagen ställer sig bakom det som anförs i motionen om att
              ett nationellt mål om att minska köttkonsumtionen med minst 25
              procent till 2025, jämfört med dagens nivåer, bör införas och
              tillkännager detta för regeringen.
            </item>
            <item xml:id="i-4cCRHC6DHREgUtNXaZWmPq">
              Riksdagen ställer sig bakom det som anförs i motionen om att
              en handlingsplan bör tas fram för hur klimat- och miljöpåverkan
              av livsmedelskedjan, inklusive animalieproduktionen, ska minskas
              och tillkännager detta för regeringen.
            </item>
            <item xml:id="i-AT2MmKzAKtZ152JAGhPeqC">
              Riksdagen ställer sig bakom det som anförs i motionen om att
              regeringen bör verka för att kommuner ska uppmuntra till vegetarisk
              kost, exempelvis genom att införa konceptet vegonorm eller vegetariska
              dagar och tillkännager detta för regeringen.
            </item>
            <item xml:id="i-3WLgdDx5UJUCTsuRGvR2tn">
              Riksdagen ställer sig bakom det som anförs i motionen om att
              regeringen bör återkomma med förslag på lagstiftning senast 2021
              som möjliggör för kommunerna att införa krav på gröna res- och
              transportplaner vid nyetableringar och större ombyggnationer och
              tillkännager detta för regeringen.
            </item>
            <item xml:id="i-FFpJ2sGnr3e5mkPoP55Czg">
              Riksdagen ställer sig bakom det som anförs i motionen om att
              regeringen skyndsamt bör återkomma med riktat statligt stöd för
              att offentliga byggnader ska kunna installera produktion av förnybar
              energi och tillkännager detta för regeringen.
            </item>
            <item xml:id="i-5k7vAsPMXi8jiCDT7dGJGQ">
              Riksdagen ställer sig bakom det som anförs i motionen om att
              regeringen senast 2021 bör återkomma med ändringar i miljöbalken
              i syfte att stärka miljöbalken som verktyg för att nå klimatmål
              och våra övriga nationella miljökvalitetsmål och tillkännager
              detta för regeringen.
            </item>
            <item xml:id="i-GnUgkr7Qptd4pqHYxuxzzh">
              Riksdagen ställer sig bakom det som anförs i motionen om att
              regeringen bör återkomma med förslag på lagstiftning med krav
              på ökat producentansvar samt krav på standardisering av plasttyper
              så att ökad återanvändning och återvinning möjliggörs och tillkännager
              detta för regeringen.
            </item>
            <item xml:id="i-V1vtKaGeb7r9pGQkasUmTo">
              Riksdagen ställer sig bakom det som anförs i motionen om att
              lagstiftning som innebär förbud mot prospektering och nyexploatering
              av kol, olja och fossilgas ska införas senast 2022 och tillkännager
              detta för regeringen.
            </item>
            <item xml:id="i-TPxfuH2DNVpGakHAW5Auat">
              Riksdagen ställer sig bakom det som anförs i motionen om att
              regeringen senast 2021 bör återkomma med förslag på styrmedel
              som ger ökat incitament för att återvinna elbatterier från elbilar
              och tillkännager detta för regeringen.
            </item>
            <item xml:id="i-UWJ8AM4HrB4fMnmaW1uD1S">
              Riksdagen ställer sig bakom det som anförs i motionen om att
              regeringen bör återkomma med förslag på åtgärder och styrmedel
              som gynnar elbilar med lägre miljö- och klimatpåverkan i tillverkningsskedet
              och tillkännager detta för regeringen.
            </item>
            <item xml:id="i-CmBEMFzUZQWbdYDvcQTzeR">
              Riksdagen ställer sig bakom det som anförs i motionen om att
              regeringen senast 2021 bör återkomma med förslag på åtgärder för
              att förhindra import av batterimetaller som inte är producerade
              hållbart och tillkännager detta för regeringen.
            </item>
            <item xml:id="i-95S4J4Y7MYMExmQYGfT53f">
              Riksdagen ställer sig bakom det som anförs i motionen om att
              regeringen bör återkomma med ett förslag till riksdagen om en
              breddad skattereduktion till de som bor i lägenhet, oavsett upplåtelseform,
              och vill producera förnybar el tillsammans för sin egen förbrukning
              och tillkännager detta för regeringen.
            </item>
            <item xml:id="i-8VRhNk24HJuD2mKdhL8tYE">
              Riksdagen ställer sig bakom det som anförs i motionen om att
              regeringen bör återkomma med förslag på en nationell plaststrategi
              senast 2021 med åtgärder och regleringar för att minska de negativa
              klimat- och miljöeffekterna från plast och tillkännager detta
              för regeringen.
            </item>
            <item xml:id="i-RsnfTFnLv2PYX6XUCiEf1r">
              Riksdagen ställer sig bakom det som anförs i motionen om att
              Sverige bör införa ett förbud mot plastbärkassar och tillkännager
              detta för regeringen.
            </item>
            <item xml:id="i-78VN2YqyHxMJyYWUfgrFzm">
              Riksdagen ställer sig bakom det som anförs i motionen om att
              regeringen senast 2021 bör återkomma med förslag på ett kompletterande
              långsiktigt mål om att öka kolsänkan i skog, mark och vattenmiljöer
              samtidigt som den biologiska mångfalden bevaras och stärks och
              tillkännager detta för regeringen.
            </item>
            <item xml:id="i-WxNa7HmbU5gFMRxBijm6nS">
              Riksdagen ställer sig bakom det som anförs i motionen om att
              regeringen bör verka för att införa ett kompletterande långsiktigt
              mål om att öka kolsänkan i skog, mark och vattenmiljöer inom EU
              samtidigt som den biologiska mångfalden bevaras och stärks och
              tillkännager detta för regeringen.
            </item>
            <item xml:id="i-Cc35D43NsswzhAtvxwgALj">
              Riksdagen ställer sig bakom det som anförs i motionen om att
              regeringen bör återkomma med förslag på en strategi för hur den
              svenska skogen ska bevaras och brukas för att stärkas som kolsänka
              och kollager samt konkretisera hur ersättning av icke-förnybara
              material kan genomföras resurseffektivt samtidigt som den biologiska
              mångfalden bevaras och stärks och tillkännager detta för regeringen.
            </item>
            <item xml:id="i-7z3tCbVQJ7BNKqZgMRRat3">
              Riksdagen ställer sig bakom det som anförs i motionen om att
              regeringen bör ge berörda myndigheter i uppdrag att genomföra
              en pilotstudie där naturbruksgymnasier testar att producera beredskapslivsmedel
              löpande på ett hållbart sätt, baserat på de lokala kretsloppen
              och tillkännager detta för regeringen.
            </item>
            <item xml:id="i-P5VFtRVo1ggKFMb2D6eSyy">
              Riksdagen ställer sig bakom det som anförs i motionen om att
              regeringen senast 2021 ska återkomma till riksdagen med en tidsbestämd
              handlingsplan med åtgärder för att nå fossilfria transporter senast
              2035 och tillkännager detta för regeringen.
            </item>
            <item xml:id="i-XKda4k9vKkRofGkfucir8H">
              Riksdagen ställer sig bakom det som anförs i motionen om att
              inrikesflyget bör ingå i etappmålet till 2030 för transportsektorn
              och tillkännager detta för regeringen.
            </item>
            <item xml:id="i-UzJWQTHdY3TFKDC53fmV6n">
              Riksdagen ställer sig bakom det som anförs i motionen om att
              regeringen bör låta utreda en lämplig utformning av progressiv
              flygbeskattning och tillkännager detta för regeringen.
            </item>
            <item xml:id="i-H8jpoFfyn68SqB5ZctfBNS">
              Riksdagen ställer sig bakom det som anförs i motionen om att
              Sverige ska införa stoppdatum till 2035 för försäljning av fossila
              drivmedel och tillkännager detta för regeringen.
            </item>
            <item xml:id="i-AHtgXnBTNr4is3NW848zrP">
              Riksdagen ställer sig bakom det som anförs i motionen om att
              Sverige ska införa ett förbud mot försäljning av nya bilar som
              drivs med fossila bränslen efter 2025 och tillkännager detta för
              regeringen.
            </item>
            <item xml:id="i-88XchAEC3wx7AhWCN3hjH7">
              Riksdagen ställer sig bakom det som anförs i motionen om att
              Sverige inom EU ska verka för ett förbud mot försäljning av nya
              bilar som drivs med fossila bränslen efter 2025 och tillkännager
              detta för regeringen.
            </item>
            <item xml:id="i-BR2KKU2U8zs1Lr5Nf6iPBV">
              Riksdagen ställer sig bakom det som anförs i motionen om att
              regeringen bör återkomma med nödvändiga åtgärder så att transportinfrastrukturplaneringen
              utformas så att klimatmålen är målstyrande och att tillgängligheten
              utvecklas inom ramen för dessa samt i linje med andra transportpolitiska
              hänsynsmål och tillkännager detta för regeringen.
            </item>
            <item xml:id="i-RzSDNcHQAkdbE7k1RE7oF4">
              Riksdagen ställer sig bakom det som anförs i motionen om att
              regeringen bör genomföra en omprövning av projekt inom nuvarande
              investeringsplaner för transportsystemet med utgångspunkten att
              klimatmålet för transportsektorn ska nås och tillkännager detta
              för regeringen.
            </item>
            <item xml:id="i-MiwaZVNSDDchYRPobUYuqe">
              Riksdagen ställer sig bakom det som anförs i motionen om att
              regeringen bör förtydliga för Trafikverket hur myndigheten ska
              arbeta med första steget i fyrstegsprincipen, som består i att
              försöka lösa brister genom sänkt efterfrågan eller överflyttningar
              mellan trafikslag och tillkännager detta för regeringen.
            </item>
            <item xml:id="i-LtJ6g89eQJWy3NkjHrCWi2">
              Riksdagen ställer sig bakom det som anförs i motionen om att
              regeringen senast 2021 bör återkomma med förslag om hur statlig
              medfinansiering kan stärkas för att fyrstegsprincipens tillämpning
              ska förbättras genom att fler steg 1- och steg 2-åtgärder genomförs
              i infrastrukturplaneringen och tillkännager detta för regeringen.
            </item>
            <item xml:id="i-3ebiWU59aXnpd1XLknnAQA">
              Riksdagen ställer sig bakom det som anförs i motionen om att
              regeringen senast 2021 bör förtydliga för Trafikverket vad som
              konkret menas med att tänkbara åtgärder ska prövas med ett trafikslagsövergripande
              anslag och tillkännager detta för regeringen.
            </item>
            <item xml:id="i-Mpr2Ei43GFw4eTLV9NrxQ7">
              Riksdagen ställer sig bakom det som anförs i motionen om att
              regeringen senast 2021 bör återkomma med förslag på hur nationellt
              framtagna bristanalyser och prioriteringar på systemnivå kan utgöra
              en utgångspunkt för den tidiga planeringen av investeringar i
              transportinfrastruktur och tillkännager detta för regeringen.
            </item>
            <item xml:id="i-YXAvN4XheeD6Buz211Loex">
              Riksdagen ställer sig bakom det som anförs i motionen om att
              regeringen senast 2021 bör återkomma med förslag på stärkt regelverk
              och processer för samhällsplanering som minskar bilberoendet och
              tillkännager detta för regeringen.
            </item>
            <item xml:id="i-Meghn8U1o3eXaWWAZgt8xb">
              Riksdagen ställer sig bakom det som anförs i motionen om att
              regeringen bör ges i uppdrag att senast 2022 återkomma med förslag
              på ny lagstiftning som ger kommuner och regioner möjlighet att
              själva besluta om att införa trängselavgifter och deras utformning
              och tillkännager detta för regeringen.
            </item>
            <item xml:id="i-4RVCzkSiWsVY5RvL9G3v1L">
              Riksdagen ställer sig bakom det som anförs i motionen om att
              det i plan- och bygglagen bör införas begränsande bestämmelser
              om detaljhandelsanläggningar i externa lägen och tillkännager
              detta för regeringen.
            </item>
            <item xml:id="i-53EMFNswzoYdmyL3o2Fu3o">
              Riksdagen ställer sig bakom det som anförs i motionen om att
              regeringen bör återkomma med förslag på ändring i väglagen för
              att stärka cyklingens status i infrastrukturplaneringen och göra
              det möjligt att bygga gång- och cykelvägar utan krav på allmän
              samfärdsel eller funktionellt samband med en statlig väg och tillkännager
              detta för regeringen.
            </item>
            <item xml:id="i-S47QDhNjBXAbceV9cf47Nq">
              Riksdagen ställer sig bakom det som anförs i motionen om att
              cykeltrafikanternas framkomlighet alltid ska vara lika viktig
              att beakta som trafiksäkerheten för bilister när två-plus-ett-vägar
              byggs och tillkännager detta för regeringen.
            </item>
            <item xml:id="i-J53FCEHCetY3zkc5DJX5pz">
              Riksdagen ställer sig bakom det som anförs i motionen om att
              regeringen bör återkomma med förslag på styrmedel för att stimulera
              mobilitetstjänster som främjar minskat behov av att äga egen bil
              samt ökar det hållbara resandet med kollektivtrafik och cykel
              och tillkännager detta för regeringen.
            </item>
            <item xml:id="i-3ujHLPVTwvQFcGdnRQc2yH">
              Riksdagen ställer sig bakom det som anförs i motionen om att
              regeringen bör återkomma med ett förslag till skyltning som tillåter
              undantag från rött ljus för cyklister vid högersväng senast 2021
              och tillkännager detta för regeringen.
            </item>
            <item xml:id="i-2sUQYtogox2Zs8k8fiHFZh">
              Riksdagen ställer sig bakom det som anförs i motionen om att
              Trafikverket senast 2022 bör få befogenhet att ställa krav på
              att tågoperatörer ska använda sig av tåg som kan medföra cykel
              där behov finns, och detta tillkännager riksdagen för regeringen.
            </item>
            <item xml:id="i-VBDsRTRtn68SxkE5GjBhdm">
              Riksdagen ställer sig bakom det som anförs i motionen om att
              ett nationellt biljettsystem för all kollektivtrafik bör införas
              senast 2021 och tillkännager detta för regeringen.
            </item>
            <item xml:id="i-YJVFcEZtGv9NCjQ8JHDFAA">
              Riksdagen ställer sig bakom det som anförs i motionen om att
              regeringen bör återkomma med ett samhällsuppdrag som stärker SJ
              AB:s samhällsnytta samt ett förändrat avkastningskrav för SJ AB
              senast till bolagsstämman 2021 och tillkännager detta för regeringen.
            </item>
            <item xml:id="i-UPVx27uSoEZABYGggR9WCt">
              Riksdagen ställer sig bakom det som anförs i motionen om att
              SJ AB:s ägardirektiv bör ändras senast 2021 så att trafikeringsrätten
              för SJ AB också innebär en skyldighet att genom plikt bidra till
              att upprätthålla en väl fungerande trafik på järnväg i hela landet
              och tillkännager detta för regeringen.
            </item>
            <item xml:id="i-SQ9jHnqapXHmWGBhvWmkwU">
              Riksdagen ställer sig bakom det som anförs i motionen om att
              regeringen bör verka för förändring av EU:s reglering av banavgifter
              i syfte att minska dess negativa effekt på godstrafik på järnväg
              och tillkännager detta för regeringen.
            </item>
            <item xml:id="i-XcFa3JbgqEZihVbEo579aJ">
              Riksdagen ställer sig bakom det som anförs i motionen om att
              regeringen bör återkomma med förslag senast 2021 på styrmedel,
              inklusive en reformerad miljökompensation, med incitament att
              stärka transportköpares val för att välja transportalternativ
              med låg klimat- och miljöpåverkan och tillkännager detta för regeringen.
            </item>
            <item xml:id="i-6duo82fARHmSXRBz8L4yZi">
              Riksdagen ställer sig bakom det som anförs i motionen om att
              regeringen bör återkomma till riksdagen senast 2022 med förslag
              på handlingsplan för hur mål om en fördubblad marknadsandel för
              kollektivtrafiken ska realiseras och tillkännager detta för regeringen.
            </item>
            <item xml:id="i-HAfYCTDLjHbcznDaXJyk9L">
              Riksdagen ställer sig bakom det som anförs i motionen om att
              regeringen under mandatperioden bör se till att en översyn genomförs
              av möjliga åtgärder som sänker taxorna i kollektivtrafiken och
              stärker kollektivtrafikens konkurrenskraft när det gäller resekostnaden
              för motsvarande resor med personbil och tillkännager detta för
              regeringen.
            </item>
            <item xml:id="i-GQzT8y3ZwpbQdYRqvzYLHG">
              Riksdagen ställer sig bakom det som anförs i motionen om att
              regeringen bör återkomma till riksdagen med förslag på konverteringsstöd
              för omställning av befintliga bilar och nödvändiga regeländringar
              för tillämpningen senast 2022 och tillkännager detta för regeringen.
            </item>
            <item xml:id="i-6spmtn8B7kjNi3p84UBg6y">
              Riksdagen ställer sig bakom det som anförs i motionen om att
              regeringen skyndsamt bör återkomma med förslag på avståndsbaserad
              vägslitageskatt på tung lastbilstrafik och tillkännager detta
              för regeringen.
            </item>
            <item xml:id="i-FwW5qvxR3ATqVbi2sbsdry">
              Riksdagen ställer sig bakom det som anförs i motionen om att
              regeringen bör utreda hur havsbaserade vindkraftsparker kan inrättas
              utan att Försvarsmaktens verksamhet påverkas negativt på lång
              sikt och tillkännager detta för regeringen.
            </item>
            <item xml:id="i-TRcR8KuXgcQtZwuWfGF6yy">
              Riksdagen ställer sig bakom det som anförs i motionen om att
              Sverige bör driva krav på att EU:s 2030-mål skärps till minst
              70 procent jämfört med 1990 och tillkännager detta för regeringen.
            </item>
            <item xml:id="i-LnS4MX3CyRUkxPmcFQY3e2">
              Riksdagen ställer sig bakom det som anförs i motionen om att
              regeringen bör verka för att EU:s klimatbistånd ska vara additionellt
              och tillkännager detta för regeringen.
            </item>
            <item xml:id="i-SHsgCLvZUPzFUzWDBSRpfM">
              Riksdagen ställer sig bakom det som anförs i motionen om att
              regeringen bör verka för att EU ställer krav på efterlevnad av
              Parisavtalet i alla förhandlingar om handelsavtal, och detta tillkännager
              riksdagen för regeringen.
            </item>
            <item xml:id="i-J4pBXWfqgY3Atygy1LyRGh">
              Riksdagen ställer sig bakom det som anförs i motionen om att
              regeringen bör verka för att stoppa handelsavtalet med Mercosur
              och kräva bindande klimat- och miljöåtaganden för fortsatta förhandlingar
              och tillkännager detta för regeringen.
            </item>
            <item xml:id="i-5AQQ2rSvSLY5a5c39ida7u">
              Riksdagen ställer sig bakom det som anförs i motionen om att
              regeringen bör verka för att kapitlen om hållbarhet i de handelsavtal
              som EU ingår med andra länder ska stipulera sanktioner ifall parterna
              inte håller sina åtaganden och tillkännager detta för regeringen.
            </item>
            <item xml:id="i-9mw49Wm72odb5rHmrPNLrT">
              Riksdagen ställer sig bakom det som anförs i motionen om att
              de svenska exportkrediterna till investeringar i samtliga fossila
              verksamheter, inklusive förädling och kraftgenerering, ska upphöra
              senast 2022 och tillkännager detta för regeringen.
            </item>
            <item xml:id="i-M3HTNBag583XNcdTYd76PW">
              Riksdagen ställer sig bakom det som anförs i motionen om att
              Sverige i internationella klimatförhandlingar och andra forum
              bör verka för att miljöteknik och vissa livsmedelstekniker som
              begränsar klimatförändringen ges liknande undantag som finns i
              TRIPS-avtalet när det gäller livsbesparande mediciner och tillkännager
              detta för regeringen.
            </item>
            <item xml:id="i-Lz6URWXrqu5Jg5MkmVRLYe">
              Riksdagen ställer sig bakom det som anförs i motionen om att
              regeringen bör verka för att IMF:s och Världsbankens verksamhet
              anpassas till Agenda 2030 och tillkännager detta för regeringen.
            </item>
            <item xml:id="i-2PhXT8Lu8PESy9U98rvEyP">
              Riksdagen ställer sig bakom det som anförs i motionen om att
              regeringen bör utreda möjligheten att även införa klimat- och
              miljöperspektiv enligt ”environmental due diligence” i regelverken
              för företags agerande utomlands och tillkännager detta för regeringen.
            </item>
          </list>
        </div>
        <div type="motContent">
          <head type="h1" xml:id="i-JqhWmaR6qXFmm4uaMzktux">
            3 Bakgrund
          </head>
          <p xml:id="i-KXqH3g3myYSiw7dNnvPT3E">
            De globala utsläppen av växthusgaser fortsätter att öka. I FN-rapporten
            Emissions Gap Report 2018 konstateras att det i nuläget inte finns
            tecken på att vi nått kulmen för de globala utsläppen. Av samma
            rapport framgår att vi med uppfyllande av nuvarande åtaganden
            under Parisavtalet är på väg mot 3 graders uppvärmning vid slutet
            av århundradet. Inom EU och i Sverige har de territoriella utsläppen
            minskat sedan 1990, men minskningen har avstannat under senare
            år. Sverige riskerar, trots goda förutsättningar, att missa såväl
            de kortsiktiga som de långsiktiga klimatmålen på grund av brist
            på klimatåtgärder.
          </p>
          <p xml:id="i-JAMPvd16uxxMdWVyVdcKsL">
            I regeringens proposition redovisar regeringen hur det klimatpolitiska
            arbetet bör bedrivas under mandatperioden inklusive de beslutade
            och planerade åtgärder som bidrar till att nå de nationella och
            globala klimatmålen.
          </p>
          <head type="h1" xml:id="i-WJSApGY96LqaYWcwEmPuv2">
            4 Regeringens handlingsplan otillräcklig
          </head>
          <p xml:id="i-9uP7aLZWsS36eGRJdcgpuE">
            För att Sverige ska nå de målsättningar som är bundna till det
            klimatpolitiska ramverket krävs ett åtgärdspaket under nuvarande
            mandatperiod som innebär en kraftig politisk kursändring. Regeringens
            klimatpolitiska handlingsplan är i flera avseenden långt ifrån
            att uppfylla ett sådant genomförande. Vänsterpartiet delar regeringens
            uppfattning att det krävs ökade ansträngningar för att integrera
            klimatpolitiken i alla relevanta politikområden. Det är ju själva
            grundtanken med införandet av det klimatpolitiska ramverket. Vi
            välkomnar även att regeringen i handlingsplanen tydliggör en inriktning
            för mål för konsumtionsbaserade utsläpp, ökade åtgärder för transporteffektivt
            samhälle, start- och landningsavgifter för flyget, stärkt miljöstyrning
            av förmånsvärdet för bilar, avståndsbaserat reseavdrag och konverteringsstöd
            för begagnade bilar, vilket samtliga är åtgärder som Vänsterpartiet
            drivit utan stöd i riksdagen sedan många år tillbaka.
          </p>
          <p xml:id="i-2xVhdC9jGKgNYCFS6HGxqR">
            Handlingsplanen är dock som helhet otillräcklig av flera skäl.
            De åtgärder som ryms i planen är i stor omfattning oprecisa och
            uttrycker en viljeinriktning, och dess effekter på utsläppen av
            växthusgaser är oklara. En handlingsplan borde vidare fokusera
            på just handling, men ändå väljer regeringen att begrava de skarpaste
            åtgärderna i nya utredningar. I allt väsentligt vet vi vad som
            behöver göras. Att tillsätta så många nya utredningar och låta
            dem löpa under en stor del av mandatperioden innebär att vi förlorar
            tid och momentum.
          </p>
          <p xml:id="i-QZ2KDYfp4rCHB8dGLfcohs">
            Handlingsplanen är även utan ambition att hantera klimatkrisen
            med rättviseperspek­tiv. Detta blir särskilt tydligt i regeringens
            hantering av beskattning där integrering av klimatpolitiken är
            helt utan ambition att stärka jämlikheten. Vänsterpartiet anser
            att en sådan inriktning är förödande för möjligheterna till en
            framgångsrik klimatomställning. En jämlikare fördelning av resurser
            är en förutsättning för att en kraftigt minskad total resursanvändning
            ska kunna kombineras med en hög materiell standard för alla, såväl
            i Sverige som globalt. Omställning till ett hållbart samhälle
            kommer därför att få störst konsekvenser för dem som i dag har
            störst klimatpåverkan och som tar mest resurser i anspråk. När
            en större andel av ekonomin går till gemensamma investeringar,
            i stället för att gynna höginkomsttagares överkonsumtion, skapas
            möjligheter att minska såväl klyftor mellan låginkomsttagare och
            höginkomsttagare som klyftor mellan stad och landsbygd samtidigt
            som utsläppen minskar. För att lyckas och vinna folkligt stöd
            måste omställningen ha ett tydligt rättviseperspektiv och förena
            det gröna perspektivet med ett rött.
          </p>
          <p xml:id="i-QmTu9Bx5XDCwec7gNcA7JR">
            Regeringen har lagt fram en klimathandlingsplan för den här mandatperioden,
            men i handlingsplanen finns ingen beräkning av hur mycket utsläppen
            kommer att minska. Det är besynnerligt och stärker tyvärr bilden
            av att regeringens plan är mer av ett inriktningsbeslut än de
            skarpa åtgärder som vi är i så skriande behov av. Regeringen bör
            skyndsamt återkomma med en beräkning av hur stora utsläppsminskningarna
            beräknas bli som en följd av handlingsplanen. Detta bör riksdagen
            ställa sig bakom och ge regeringen till känna.
          </p>
          <p xml:id="i-MoG2tsbZbnTm7ykbnk12m7">
            För att stärka ovannämnda perspektiv samt omfattning och tempo
            i klimathandlings­planen föreslår Vänsterpartiet att nedanstående
            åtgärder tillförs handlingsplanen.
          </p>
          <head type="h2" xml:id="i-PUeaYkQBKawVCqagDhbJ5d">
            4.1 Tvärsektoriella åtgärder
          </head>
          <head type="h3" xml:id="i-DaBytwKBaTvzhWA4x3RSwx">
            4.1.1 Myndigheter och statliga bolag ska verka i enlighet med
            klimatmål
          </head>
          <p xml:id="i-KwYbv2yUnUkXGnCXbQRZfr">
            Vänsterpartiet välkomnar regeringens bedömning att all relevant
            lagstiftning bör ses över för att det klimatpolitiska ramverket
            ska få genomslag. Vänsterpartiet anser dock att styrningen även
            bör omfatta våra statliga myndigheter och bolag. Regeringen bör
            ges i uppdrag att tillse att förordningar, direktiv och ägarinstruktioner
            till myndigheter och statliga bolag är i enlighet med det klimatpolitiska
            ramverket. Detta bör riksdagen ställa sig bakom och ge regeringen
            till känna.
          </p>
          <head type="h3" xml:id="i-RMDCx7kTLjrCbozgapMYcF">
            4.1.2 Samhällsmål i enlighet med klimatmålen bör åtgärdas skyndsamt
          </head>
          <p xml:id="i-2yLGMGhmECoheHtV8CVcco">
            Vi anser inte att regeringen ska avvakta tills översyn av respektive
            samhällsmål omformuleras för att vid behov justera dessa så att
            de är förenliga med klimatmålen. Klimatet kan inte vänta. Regeringen
            bör ges i uppdrag att senast 2020 föreslå omformulerade samhällsmål
            som är förenliga med klimatmålen i de fall behov föreligger. Detta
            bör riksdagen ställa sig bakom och ge regeringen till känna.
          </p>
          <head type="h3" xml:id="i-Q6hJmsasBLJUsyn2GiHJaT">
            4.1.3 Sverige bör anta klimatmål om nollutsläpp senast 2040
          </head>
          <p xml:id="i-EWz5v2fFUMW2zmezmKgjtq">
            Sverige har ett långsiktigt klimatmål att senast år 2045 inte
            ha några nettoutsläpp av växthusgaser till atmosfären. Regeringen
            har även tillsatt en nationell samordnare för att fördjupa arbetet
            med initiativet Fossilfritt Sverige. Initiativet samlar aktörer
            från näringslivet, kommuner, regioner och organisationer. Vänsterpartiet
            vill öka ambitionen vad gäller när målet om nollutsläpp av fossila
            växthusgaser senast ska vara uppnått. I den mån Vänsterpartiet
            i riksdagen inte får stöd för en sådan ökad målsättning avser
            vi att fortsätta att verka för att delmålen till 2030 och 2040
            skärps med avseende på att målen ska nås genom egna nationella
            åtgärder för utsläppsminskningar och inte genom köp av utsläppskrediter.
          </p>
          <p xml:id="i-6nqXdMdtkoRmJgVkEfcsrc">
            Sverige ska senast år 2040 ha nollutsläpp av växthusgaser till
            atmosfären. Klimatmålet ska nås genom utsläppsminskningar inom
            landet, omfatta utsläpp inom såväl den handlande som den icke
            handlande sektorn, dvs. oavsett om det innefattar utsläpp som
            omfattas av EU:s handel med utsläppsrätter eller de som hanteras
            nationellt, och avse de utsläpp som är skapade av mänsklig verksamhet.
          </p>
          <p xml:id="i-VKk9t37cRbwFMhAKdW7Wpb">
            Vad som ovan anförs om klimatmål för nollutsläpp av växthusgaser
            till senast år 2040 bör riksdagen ställa sig bakom och ge regeringen
            till känna.
          </p>
          <head type="h3" xml:id="i-693ATytXRQGeT7RNwh3Mnv">
            4.1.4 Klimatmål bör uppnås genom egna nationella utsläppsminskningar
          </head>
          <p xml:id="i-KurNbhcdpMndcEJMAoh9Gq">
            Den borgerliga regeringens inriktning var att så mycket som en
            tredjedel av utsläppsminskningen skulle kunna ske i form av investeringar
            i andra EU-länder eller flexibla mekanismer. De socialdemokratiskt
            ledda regeringarna har ambitionen att klimatmålet 2020 ska nås
            genom nationella insatser. Vi välkomnar att man intagit en mer
            ambitiös hållning till etappmålet men anser att det enda hållbara
            förhållningssättet är att besluta att det ska nås helt och hållet
            genom enbart nationella insatser.
          </p>
          <p xml:id="i-TKzdwHWWJ4rXpD7Uvvqro9">
            Mekanismen för ren utveckling (Clean Development Mechanism, CDM)
            är en av Kyotoprotokollets två projektbaserade mekanismer. Dess
            uttalade mål är att bidra till en hållbar utveckling i utvecklingsländer
            och samtidigt hjälpa industriländer att nå sina klimatmål. CDM
            tillkom emellertid inte för att i första hand öka takten i utsläppsminskningarna
            utan i stället för att flytta genomförandet av redan beslutade
            åtgärder från industriländerna till platser där de är billigare
            att genomföra. Det innebär att rika länder genom investeringar
            i CDM-projekt kan köpa utsläppskrediter från fattiga länder och
            sedan tillgodoräkna sig dessa som sina egna utsläppsminskningar.
          </p>
          <p xml:id="i-CAeXsQAfwWeVUabk13wu6U">
            I sin argumentation brukade den borgerliga regeringen hävda att
            dess köp av utsläppskrediter var ”stöd till utvecklingsländer”,
            vilket är missvisande då syftet inte var att stödja utvecklingsländer
            utan att köpa sig fri från att vidta klimatåtgärder på hemmaplan.
            Metoden har allvarliga brister. CDM innebär att nödvändiga investeringar
            på hemmaplan uteblir och risken är stor att klimatmål inte nås.
            Riksrevisionen har granskat den svenska stora användningen av
            CDM och fört fram befogad kritik i rapporten Klimatinsatser utomlands
            – statens köp av utsläppskrediter (RiR 2011:8). Vi välkomnade
            rapporten och ser skäl för att åter genomföra en stor utvärdering
            av utsläppskrediterna. Sedan dess har även Dagens Nyheter i en
            initierad reportageserie nyligen avslöjat stora missförhållanden
            vid nyttjande av utsläppskrediter.
          </p>
          <p xml:id="i-7Bp51SY6FvP1m51CwuRJ1Y">
            Vi menar att internationella klimatinvesteringar är nödvändiga
            men att dessa inte bör användas för att nå det nationella klimatmålet.
            I stället för köp av utsläppskrediter med tveksam miljöeffekt
            vill Vänsterpartiet driva en politik för kraftfulla klimatinvesteringar
            i utvecklingsländerna. Det ska vara investeringar som bidrar till
            nya minskningar av utsläppen och som inte ska användas för att
            nå vårt nationella klimatmål. Mot bakgrund av det anförda anser
            Vänsterpartiet att Sveriges köp av utsläppskrediter via CDM för
            att uppnå det nationella klimatmålet ska upphöra.
          </p>
          <p xml:id="i-RLbLccYY6aXLuVrzSKa6nZ">
            Etappmålet om utsläppsminskning till 2020 för den icke handlande
            sektorn ska uppnås genom nationella insatser för utsläppsminskningar.
            Detta bör riksdagen ställa sig bakom och ge regeringen till känna.
          </p>
          <p xml:id="i-CQRZUSaxEFB6EoMm9YpDKN">
            Vänsterpartiet har länge förespråkat en lagreglering för att
            nå nationella klimatmål genom utsläppsminskningar inom landet
            som omfattar utsläpp inom såväl den handlande som den icke handlande
            sektorn. Ett klimatpolitiskt ramverk kan rätt utformat stärka
            Sveriges möjligheter att ta ansvar för våra historiska utsläpp
            och bidra till att förverkliga Parisavtalets målsättningar. Vi
            välkomnar därför att riksdagen beslutat om ett klimatpolitiskt
            ramverk som utgår från ett långsiktigt tidssatt utsläppsmål och
            som regleras i en klimatlag. Vänsterpartiet anser dock att det
            antagna klimatpolitiska ramverket har brister för att vara i enlighet
            med Parisavtalets ambitioner och i styrningen för att minska utsläppen
            från vår konsumtion.
          </p>
          <p xml:id="i-ViSY2SFCU1GauRmy86YpGX">
            För att i tid bidra till att den globala temperaturhöjningen
            begränsas till maximalt 1,5 grader anser Vänsterpartiet att Sverige
            måste skärpa sina nationella utsläppsminskningsmål till år 2030
            och 2040.
          </p>
          <p xml:id="i-CdrvCCKx2LcVKWKqn4bk9h">
            Vänsterpartiet anser inte att utsläppsmålen för den icke handlande
            sektorn till 2030 och 2040 ska kunna nås genom ”flexibla mekanismer”.
            Det innebär att delmålen för 2030 och 2040 på 63 respektive 75
            procent lägre utsläpp kan nås genom sådana åtgärder som t.ex.
            uppköp av utsläppskrediter i andra länder med upp till 8 procentenheter
            av målet. Vänsterpartiet anser att kompletterande åtgärder öppnar
            för att Sverige riskerar att tappa fokus på egna nödvändiga utsläppsminskningar
            och till del får förlita sig på åtgärder med osäker klimatnytta.
            Dessutom kan beroendet av ”flexibilitet” få till konsekvens att
            Sverige i internationella sammanhang kommer att driva på för en
            fortsatt användning av osäkra utsläppskrediter i stället för att
            de industrialiserade staterna tar ansvar för sina historiska utsläpp
            genom utsläppsminskningar på hemmaplan.
          </p>
          <p xml:id="i-X6qBMWBkdzWYDRgFP3ECiG">
            Etappmålen om utsläppsminskningar till 2030 och 2040 för den
            icke handlande sektorn ska uppnås genom nationella insatser för
            utsläppsminskningar. Detta bör riksdagen ställa sig bakom och
            ge regeringen till känna.
          </p>
          <head type="h3" xml:id="i-CX6Hp1YxFicVspYkMz8Rq7">
            4.1.5 Klimathandlingsplanen bör innehålla kvantifierbara åtgärder
          </head>
          <p xml:id="i-SHCGD1MDomLiRxSF9dhrBy">
            Regeringens klimathandlingsplan är av flera skäl svår att utvärdera.
            Den är delvis allmänt hållen och saknar i många fall tidssättning
            för när åtgärder ska genomföras. Därutöver saknas uppskattning
            av i vilken utsträckning åtgärderna minskar utsläpp av växthusgaser.
            Vänsterpartiet anser att det är nödvändigt att handlingsplanen
            innehåller uppskattning av i vilken utsträckning åtgärderna minskar
            utsläppen. Vi anser att åtgärderna sammantaget i klimathandlingsplanen
            bör leda till utsläppsminskningar på minst 20 procent under mandatperioden
            samt årliga utsläppsminskningar på minst 6 procent.
          </p>
          <p xml:id="i-56jpmhAcw2ebJ7CkFmKWgY">
            Regeringen bör återkomma med en klimathandlingsplan som är kompletterad
            med kvantifierbara åtgärder som minskar utsläppen med minst 6
            procent per år och sammanlagt minst 20 procent under mandatperioden.
            Detta bör riksdagen ställa sig bakom och ge regeringen till känna.
          </p>
          <head type="h3" xml:id="i-NB87iW9dVUUQWE5qZMA6Y3">
            4.1.6 Klimathandlingsplanen bör utökas med åtgärder för ökad
            jämlikhet och jämställdhet
          </head>
          <p xml:id="i-AhZCcKRtgWcXNYg8VUX92R">
            Handlingsplanen är helt utan ambition att hantera klimatkrisen
            med rättviseperspektiv. Vänsterpartiet anser att en sådan inriktning
            är förödande för möjligheterna till en framgångsrik och hållbar
            klimatomställning. I ett jämlikt samhälle, där människor litar
            på att alla gör sin beskärda del, ökar förutsättningarna att alla
            deltar i omställningen. Det är de som har högst inkomster som
            genom sin makt och sitt sätt att leva orsakar störst utsläpp.
            När en större andel av ekonomin går till gemensamma investeringar,
            i stället för att gynna höginkomsttagares överkonsumtion, skapas
            möjligheter att minska klyftor samtidigt som utsläppen minskar
            från den privata konsumtionen.
          </p>
          <p xml:id="i-2r8DEgSZMiMRQesmYMfYw3">
            Regeringen bör återkomma med förslag under mandatperioden som
            kompletterar klimathandlingsplanen genom samlade åtgärder för
            ökad jämlikhet och jämställdhet. Detta bör riksdagen ställa sig
            bakom och ge regeringen till känna.
          </p>
          <head type="h2" xml:id="i-Tiob6GDEsAQi2LrYofuK5e">
            4.2 Prissättning av växthusgasutsläpp
          </head>
          <head type="h3" xml:id="i-SBMkYNxMHYgEESvKYRuzJp">
            4.2.1 Fasa ut de klimatskadliga subventionerna
          </head>
          <p xml:id="i-6xkWXGPLwx9AjgmMK7Y8FU">
            De potentiellt miljöskadliga subventionerna i Sverige uppskattas
            till ett belopp av ungefär 60 miljarder kronor i Naturvårdsverkets
            uppdaterade kartläggning 2017. I Naturskyddsföreningens rapport
            Avskaffa klimatskadliga subventioner (2018) uppskattas de renodlade
            klimatskadliga subventionerna till ca 30 miljarder kronor. Utfasning
            av miljöskadliga subventioner har diskuterats i flera internationella
            processer, bl.a. inom EU, OECD och G20. Enligt den europeiska
            kommissionens Färdplan för ett resurseffektivt Europa ska miljöfarliga
            subventioner fasas ut till 2020.
          </p>
          <p xml:id="i-TFtHYUBzK2zdpJZEwtfsUW">
            Enligt OECD kan en subvention definieras som miljöskadlig om
            den uppmuntrar till att mer miljömässig skada sker än vad som
            varit fallet utan subventionen. Att subven-tionera miljöskadliga
            aktiviteter samtidigt som arbete görs för att lindra skada och
            undvika miljöskadliga aktiviteter är inte ett lämpligt sätt att
            använda samhällets resurser. Naturvårdsverket konstaterar att
            subventioner förutom sin avsedda effekt även kan leda till oönskade
            effekter. De kan t.ex. bidra till negativa miljöeffekter genom
            att påverka beteenden som leder till mer avfall, större utsläpp,
            ökad resursutvinning eller negativ påverkan på biologisk mångfald.
            I Sverige är det framför allt tre sektorer som har potentiellt
            miljöfarliga subventioner: transport-, energi- och jordbrukssektorn.
            Flera av subventionerna har införts för att uppfylla andra politiska
            syften, såsom regional eller arbetsmarknadspolitisk hänsyn. Vid
            en utfasning är det viktigt att väga subventionens syfte mot den
            skada som den åsamkar miljö och klimat. Vissa subventioner kan
            vid en sådan avstämning visa sig vara välmotiverade utifrån ett
            bredare samhälleligt perspektiv. I de fall subventionerna inte
            avskaffas är det viktigt att ha motsvarande miljö- och klimatstyrande
            åtgärder på andra områden, alternativt förändra subventionen så
            att den får så liten negativ miljöeffekt som möjligt. Det är t.ex.
            viktigt att Sverige samtidigt värnar och stärker lokal och hållbar
            livsmedelsproduktion.
          </p>
          <p xml:id="i-FR9XN5oebTkUWmfNtKEoRf">
            Naturskyddsföreningen konstaterar i sin rapport att nedsatta
            skatter för fossila bränslen är den enskilt största typen av subvention.
            Man anser att energiskatten för diesel till fordon ska höjas till
            samma nivå som energiskatten för bensin samt att samtliga nedsättningar
            av energi- och koldioxidskatter för användning av fossilt bränsle
            inom industri, kraftvärmeverk, gruvindustri, sjöfart samt jord-,
            skogs- och vattenbruk ska tas bort. Naturskyddsföreningens bedömning
            är att merparten av alla klimatskadliga subventioner bör kunna
            avvecklas senast till slutet av mandatperioden år 2022. Av budgetpropositionen
            för 2018, som regeringen lade fram i samarbete med Vänsterpartiet,
            framgår att miljöskadliga subventioner behöver fasas ut såväl
            i Sverige som globalt.
          </p>
          <p xml:id="i-Tsyqp12cr8fWDCHT8YGXVp">
            Regeringen bör återkomma till riksdagen med förslag på utfasning
            av klimatskadliga subventioner med hänsyn tagen till sociala och
            ekonomiska konsekvenser. Detta bör riksdagen ställa sig bakom
            och ge regeringen till känna.
          </p>
          <p xml:id="i-G2WGizT1rFptuAnLXL1XDP">
            Vänsterpartiet delar Naturskyddsföreningens bedömning att de
            flesta klimatskadliga subventioner är möjliga att avveckla under
            mandatperioden. För att Sverige ska kunna bli ett av de första
            fossilfria välfärdsländerna är det angeläget att påskynda övergången
            till förnybara bränslen genom att fasa ut befintliga skatteundantag
            för användning av fossila bränslen. Regeringen ska under nuvarande
            mandatperiod återkomma med förslag på utfasning av de nuvarande
            skatteundantagen för fossila bränslen med hänsyn tagen till sociala
            och ekonomiska konsekvenser. Detta bör riksdagen ställa sig bakom
            och ge regeringen till känna.
          </p>
          <head type="h3" xml:id="i-QZcZC4iKCrNG744wgMLNoh">
            4.2.2 Glesbygden bör kompenseras för höjda drivmedelsskatter
          </head>
          <p xml:id="i-Pm6pxXgm4EZxFVpY1UU9W7">
            Skatt på drivmedel är ett viktigt verktyg för att minska bilismens
            klimatpåverkan. Men det är också ett trubbigt verktyg som inte
            gör skillnad på en höginkomsttagare i storstad med god tillgång
            till kollektivtrafik och en låginkomsttagare i glesbygd utan tillgång
            till alternativ till bilen. Det är helt nödvändigt att införa
            kompensatoriska åtgärder för de som har låga inkomster i glesbygden
            och som saknar alternativ till bilen. Det kan bl.a. göras genom
            att stärka möjligheterna till kollektivtrafik i glesbygd, införa
            konverteringsstöd till befintliga bilar och förändra reseavdraget.
            Glesbygden bör ekonomiskt kompenseras för höjda skatter på bensin
            och diesel genom att pengar återförs för att stimulera en hållbar
            klimatomställning. Regeringen bör återkomma med förslag på kompensatoriska
            åtgärder för att ekonomiskt återföra medel till glesbygdens omställning
            med anledning av höjda drivmedelsskatter. Detta bör riksdagen
            ställa sig bakom och ge regeringen till känna.
          </p>
          <head type="h3" xml:id="i-2XxfMqZvgPS7orJGKwLXai">
            4.2.3 EU:s handelssystem för utsläppsrätter måste skärpas
          </head>
          <p xml:id="i-T85xofm8Jp35AG6FRuCd61">
            Vänsterpartiet anser att målsättningen för koldioxidminskningen
            måste skärpas genom att taket för koldioxidutsläppen från Europas
            industrianläggningar skrivs ned ytterligare. Ett minimipris på
            utsläppsrätter bör införas så att konjunkturrelaterade efterfrågeminskningar
            eller en underskattning av industrins möjligheter att sänka sina
            utsläpp inte saktar ned omställningen. Dessutom behöver systemet
            förändras i grunden även till formen. Alla utsläppsrätter ska
            auktioneras ut och inkomsterna från detta tillfalla medlemsländernas
            klimatarbete. Sverige bör inom EU verka för att en sådan reformering
            i grunden görs av EU:s handelssystem med utsläppsrätter.
          </p>
          <p xml:id="i-YFSpNoHLs256aWXyHmqMPz">
            Vad som ovan anförs om reformering av EU:s utsläppshandelssystem
            bör riksdagen ställa sig bakom och ge regeringen till känna.
          </p>
          <head type="h3" xml:id="i-LpB3QDa82WZQ9b1kg1s6iD">
            4.2.4 Skatter bör öka jämlikheten och främja hållbart resursutnyttjande
            med låg klimatpåverkan
          </head>
          <p xml:id="i-CQsTropH6snJjV5pZ8joc5">
            Hela samhället behöver ställas om för att hantera klimatkrisen.
            Klimatförändringen innebär en grundläggande samhällskris som vi
            bara kan lösa tillsammans. En ekonomisk politik för klimaträttvisa
            stärker välfärden för flertalet och minskar utsläppsutrymmet för
            de rikaste. När en större andel av ekonomin går till gemensamma
            investeringar, i stället för till att betala de rikas lyxkonsumtion,
            minskar utsläppen och stödet för omställningen ökar. Klimatförändringen
            måste mötas med gemensamma investeringar. Målsättningen med Vänsterpartiets
            skattepolitik är att trygga välfärden, öka jämlikheten, få fler
            människor i arbete och skapa förutsättningar för en hållbar utveckling.
            Klimatåtgärder måste gå hand i hand med att minska sociala och
            ekonomiska klyftor. Vänsterpartiet ser i likhet med regeringen
            behov av höjda miljö- och klimatskatter men delar inte bedömningen
            att dessa enbart ska växlas mot sänkt skatt på jobb och företagande.
            Vi saknar inriktning för att minska klyftor och för att stärka
            de klimatsmarta alternativen. En grön skatteväxling bör genomföras
            med höjda miljöskatter som växlas mot skatter för ökad jämlikhet
            och jämställdhet samt hållbart resursutnyttjande. Detta bör riksdagen
            ställa sig bakom och ge regeringen till känna.
          </p>
          <head type="h3" xml:id="i-QcxQd7y4hp8r1L7yBcuKB2">
            4.2.5 Regeringen bör aktivt verka för fortsatt skattebefrielse
            för biodrivmedel
          </head>
          <p xml:id="i-UNeMRK7vVjmikUxJ7dvbpQ">
            Utsläppen från transportsektorn ökar i en tid då de måste minska
            kraftigt. En ökad användning av hållbara förnybara drivmedel i
            stället för fossila kan snabbt minska våra utsläpp av växthusgaser.
            Förnybara drivmedel kan också produceras i Sverige och bidrar
            då till arbetstillfällen och stärkt försörjningstrygghet jämfört
            med import av fossila drivmedel där vårt land gör sig beroende
            av diktaturer och osäkra stater långt från våra gränser. I dag
            kör kollektivtrafiken i Sverige till 90 procent med förnybara
            bränslen eller el. Tusentals bilister och företag kör sina fordon
            på förnybara drivmedel som biodiesel, etanol och biogas. Företag
            som Swedavia, Södra och Arla har inom regeringens klimatinitiativ
            Fossilfritt Sverige åtagit sig att ha helt fossilfria transporter
            före 2030. Där kommer förstås förnybara drivmedel att spela en
            viktig roll. För att främja fortsatt användande av förnybara drivmedel
            har Sverige haft ett undantag från EU:s statsstödsregler, och
            vi har kunnat ha en skattenedsättning på förnybara drivmedel som
            etanol, biogas och biodiesel. Detta har gjort drivmedlen billigare
            vid pump än vad som annars hade varit fallet.
          </p>
          <p xml:id="i-Jojz311GQsGsn7TRA4t3bm">
            Nu vill EU ta bort det här skatteundantaget. Skulle det ske skulle
            priset vid pump bli flera kronor högre per liter, och en stor
            del av kollektivtrafiken skulle tvingas gå tillbaka till fossila
            drivmedel. Åkerier och privatpersoner skulle få det svårare att
            ställa om. Kostnaderna bara för kollektivtrafiken skulle öka med
            1 miljard kronor per år, och utsläppen skulle öka med 1,5 miljoner
            ton årligen.
          </p>
          <p xml:id="i-RNTT1ZKnua12p7MvxWCU4s">
            Vänsterpartiet delar regeringens bedömning i propositionen att
            Sverige bör fortsätta verka för att energiskattedirektivet och
            andra relevanta delar av EU:s regelverk ska möjliggöra kostnadseffektiv
            styrning mot minskade utsläpp av växthusgaser. Men vi anser att
            denna inriktning är alltför diffus för att fortsätta att värna
            de nationella åtgärder vi vill fortsätta använda för att stimulera
            de klimatsmarta alternativen. Regeringen ska aktivt verka för
            att Sverige som medlemsland inom EU tillåts förlänga skattebefrielse
            för biodrivmedel efter 2020. Detta bör riksdagen ställa sig bakom
            och ge regeringen till känna.
          </p>
          <head type="h2" xml:id="i-SBS6jaqbN9B7arqr9P437z">
            4.3 Finansmarknaden
          </head>
          <head type="h3" xml:id="i-DA1dcjeDBAoS9MQ7yNMphW">
            4.3.1 Sverige bör införa en grön statlig investeringsbank
          </head>
          <p xml:id="i-5173poMwRDpSLG3LSP6izV">
            Sverige har ett stort behov av ökade investeringar för en grön
            omställning. Det statliga ägandet behöver samtidigt utökas och
            utvecklas för att vi demokratiskt ska kunna styra samhällsutvecklingen
            i en hållbar riktning. Det behövs en statlig grön investeringsbank
            för att öka investeringar i hållbara lösningar där marknadens
            kortsiktiga vinstinriktning inte förmår täcka de långsiktiga behoven.
            Vi menar att det är fullt möjligt att kombinera dessa investeringar
            med god avkastning. Storbritannien inrättade 2012 en statlig grön
            investeringsbank (dessvärre nu privatiserad av Toryregeringen).
            På kort tid mobiliserade den stora investeringsbelopp främst i
            de tre huvudområdena havsbaserad vindkraft, energieffektivisering
            och avfallshantering och bidrog till stora utsläppsminskningar.
          </p>
          <p xml:id="i-M75dLuYJcd9F3WzpTcik2L">
            En statlig investeringsbank i Sverige skulle med egna medel och
            genom att mobilisera offentligt och privat kapital kunna leda
            utvecklingen mot fler investeringar i t.ex. klimatsmart infrastruktur,
            förnybar energi, klimatanpassning och annat som bidrar till omställningen.
            En statlig grön investeringsbank kan också fylla det tomrum på
            tillväxtkapital som många små och medelstora svenska miljöteknikföretag
            i dag upplever när de vill växa. Investeringsbanken bör bl.a.
            ha till uppgift att på affärsmässiga grunder utveckla dessa svenska
            miljöteknikföretag genom lånefinansiering till låg ränta. Reger­ingen
            aviserade i budgetpropositionen för 2016 att man skulle se över
            möjligheterna att inrätta ett sådant lånegarantiinstrument i syfte
            att förbättra förutsättningarna för gröna investeringar med den
            brittiska gröna investeringsbanken Green Investment Bank (GIB)
            som förebild. Det är mycket angeläget att detta arbete nu kommer
            framåt. För att under­lätta omställningen anser Vänsterpartiet
            att Sverige senast vid utgången av 2021 ska ha inrättat en grön
            statlig investeringsbank med minst 100 miljarder kronor i eget
            kapital.
          </p>
          <p xml:id="i-CLTz9CJeFkr3tkej6ZxJuz">
            Regeringen bör senast 2021 tillse att förutsättningarna för att
            inrätta en grön statlig investeringsbank är utredda. Detta bör
            riksdagen ställa sig bakom och ge regeringen till känna.
          </p>
          <head type="h3" xml:id="i-6YLZqgM2GG8PKDt1XGPxT4">
            4.3.2 AP-fonderna ska förvaltas hållbart utan investeringar i
            fossilindustrin
          </head>
          <p xml:id="i-QijrNFssWdhGz4Ui2r4mJx">
            Med anledning av proposition 2017/18:271 Ändrade regler för Första–Fjärde
            AP-fonderna antogs ett nytt mål för placeringsverksamheten. Första–Fjärde
            AP-fonderna ska förvalta fondmedlen på ett föredömligt sätt genom
            ansvarsfulla investeringar och ansvarsfullt ägande. Regeringen
            anförde vidare att vid förvaltningen ska särskild vikt fästas
            vid hur en hållbar utveckling kan främjas utan att det görs avkall
            på det övergripande målet för placeringsverksamheten. Regeringen
            motiverade det nya målet med att det bör finnas en förväntan på
            att Första–Fjärde AP-fonderna, som statliga myndigheter och förvaltare
            av statliga pensionsmedel, aktivt arbetar med att integrera ESG-frågor
            (eng. environment, social and governance) vid förvaltningen av
            fondmedlen. Med environment avses t.ex. bolagens inverkan på miljö
            och klimat (miljöaspekter). Med social avses frågor som rör socialt
            ansvarstagande, t.ex. mänskliga rättigheter, arbetstagarrättigheter
            och likabehand­ling (sociala aspekter). Med governance avses frågor
            som rör styrningen av ett bolag, t.ex. aktieägares rättigheter
            och frågor om ersättningar till ledande befattningshavare (bolagsstyrningsaspekter).
          </p>
          <p xml:id="i-NmS4wM7Ksc8tBkMCnuQc2X">
            Vänsterpartiet anser att det är bra att regeringen införde ett
            nytt mål för placerings­verksamheten om föredömlighet och ansvarsfulla
            investeringar. Men vi ifrågasätter om det kommer att göra så stor
            skillnad. För samtidigt som det nya målet införs slår regeringen
            fast att ESG-frågor ska främjas utan att göra avkall på det övergripande
            målet för placeringsverksamheten. Man skriver också: ”Att beakta
            dessa aspekter är en självklar del av en modern förvaltningsstrategi
            i syfte att motverka risker och öka avkastningen i de fall det
            finns ett samband mellan avkastning och beaktande av ESG-frågor.”
            Formuleringen kan tolkas som att det bara är intressant att beakta
            ESG-frågor i de fall beaktandet av dessa kan förväntas ha en positiv
            effekt på avkastningen. Detta visas inte minst av att AP-fonderna
            gjorde nya investeringar i kolbolag under förra året, efter det
            att de nya reglerna trädde i kraft.
          </p>
          <p xml:id="i-C3BxXYgvPVUu7doeUAxybs">
            Vänsterpartiet anser att det bör ställas betydligt tydligare
            krav på AP-fonderna avseende miljö och etik. Därför föreslår vi
            en starkare styrning för att bl.a. förhindra investeringar i klimatskadlig
            verksamhet. Vi anser att AP-fondernas placeringar ska vägledas
            av följande riktlinjer avseende miljö och etik:
          </p>
          <list style="ul">
            <item xml:id="i-RYCgon7xBLQL1wfctvYrGG">
              Miljömässiga och etiska hänsyn ska likställas med målet om hög
              avkastning.
            </item>
            <item xml:id="i-UozTK3DkFo32gxZgDHzDw4">
              AP-fonderna ska inte göra några nyinvesteringar i kol, olja eller
              fossilgas.
            </item>
            <item xml:id="i-NzP5GbnnxxK8xCiuewGRxs">
              AP-fonderna ska avveckla befintliga investeringar i fossilindustrin
              inom fem år.
            </item>
            <item xml:id="i-7f6CHibRGZjJsUhBK8zWBz">
              Samtliga AP-fonder ska ha kvantitativa mål för investeringar
              i förnybar energi.
            </item>
            <item xml:id="i-8MtJbfWpTDT7mrqLA7SVWc">
              Samtliga AP-fonder ska redovisa beräknade utsläpp av växthusgaser
              för sina investeringar.
            </item>
            <item xml:id="i-DuBL7edpEFzqXdCnsdG5n2">
              AP-fonderna ska inte investera i bolag som använder skatteparadis
              för att undgå beskattning.
            </item>
            <item xml:id="i-XCYC8iZR18jaysTL9wC8ox">
              AP-fonderna måste följa folkrätten och inte investera i företag
              och bolag med investeringar på ockuperat område.
            </item>
          </list>
          <p xml:id="i-ARh1TR8DxQKWgyHHqLRgLW">
            Vad som ovan anförs om nya riktlinjer för AP-fonderna avseende
            miljö och etik bör riksdagen ställa sig bakom och ge regeringen
            till känna.
          </p>
          <head type="h2" xml:id="i-FvUgmaRyK6MfKKf1qRxFFR">
            4.4 EU:s utsläppshandelssystem
          </head>
          <head type="h3" xml:id="i-VrN8wZLHkykhn87XmhQBg4">
            4.4.1 EU bör anta mål om nollutsläpp till senast 2040
          </head>
          <p xml:id="i-QyV6FezfbgwfvzYcRU8R93">
            Vänsterpartiet delar regeringens bedömning att EU:s utsläppshandelssystem
            (EU ETS) bör skärpas ytterligare. Systemet styr i dag inte mot
            nettonollutsläpp i den handlande sektorn förrän 2057 och är därmed
            långt ifrån att vara i linje med Parisavtalets 1,5-gradersmål
            och våra nationella mål. Av detta skäl föreslår vi tidigare i
            motionen att Sverige ska verka för åtgärder som skärper utsläppshandelssystemet.
          </p>
          <p xml:id="i-8RMgTpdeJX7URDdCvzW3eR">
            EU-kommissionen har föreslagit att EU senast 2050 ska ha uppnått
            målet om klimatneutralitet. Vi anser inte heller att en sådan
            målsättning är förenlig med 1,5-gradersmålet och vi anser att
            Sverige bör verka för att EU antar en målsättning om nollutsläpp
            till senast 2040, innebärande att målet ska nås fullt ut genom
            utsläpps­minskande åtgärder inom EU.
          </p>
          <p xml:id="i-Em5KWodWVN9quixd5gg5XF">
            Regeringen bör verka för att EU antar en målsättning om nollutsläpp
            till senast 2040. Detta bör riksdagen ställa sig bakom och ge
            regeringen till känna.
          </p>
          <head type="h2" xml:id="i-MDLjdkv35phQyVdLrj5kAy">
            4.5 Konsumtionsbaserade utsläpp
          </head>
          <p xml:id="i-RAdUDgwiRs5e66rfieHw18">
            Vänsterpartiet välkomnar att regeringen i handlingsplanen nu
            tar ett initiativ för att bereda mål för konsumtionsbaserade utsläpp.
            Detta är ett förslag som Vänsterpartiet, i likhet med miljö- och
            klimatrörelsen, drivit i åtskilliga år. I regeringens klimathand­lingsplan
            saknar vi dock fortfarande tydliga nationella målsättningar och
            långsiktigt strategiskt arbete för att minska klimatpåverkan från
            hela livsmedelskedjan och i synnerhet från köttkonsum­tionen.
            Köttkonsumtionen i Sverige har ökat med ca 40 procent per capita
            sedan 1990 och står nu för en betydande del av de svenska växthus­gasutsläppen.
            Genomsnittssvensken äter ungefär dubbelt så mycket kött som det
            globala genomsnittet, och särskilt det importerade köttet har
            ökat kraftigt i Sverige de senaste decennierna även om trenden
            verkar ha brutits något de senaste åren. Utsläppen som orsakas
            av varje svensks mat­konsumtion uppgår till omkring 1,8 ton koldioxid­ekvivalenter,
            där den absolut största delen kommer från animalier. Växthusgasutsläppen
            från matproduktion kommer i huvudsak från odling och djurhållning.
            I kött- och mjölkproduktionen kommer utsläppen från metan från
            idisslande djurs magar samt från lustgas och metan från gödselhanteringen
            samt från utsläppen som skapas vid foder­produktionen.
          </p>
          <p xml:id="i-UzXdpPJzavsXaNK3uGZa1i">
            Animalier, nötkött i synnerhet, orsakar höga utsläpp jämfört
            med vegetabilier. Skälet är att det krävs flera kilo foder för
            att producera ett kilo kött samt att uppfödningen i sig själv
            orsakar stora utsläpp av växthusgaser. Djuren matas med kalorier
            som skulle kunna ge mat till många fler människor om kalorierna
            inte tog en omväg genom djuren. Köttproduktion kan bedrivas på
            många olika sätt, där vissa metoder är avsevärt mer resurssnåla
            än andra. Förutom en generell minskning av köttkonsumtionen är
            det viktigt att stimulera metoder som belastar miljön så lite
            som möjligt, minskar importen och tar största möjliga hänsyn till
            djurens rätt till ett naturligt beteende i enlighet med djurskyddslagen.
            Vår köttkonsumtion bör i betydligt större utsträckning bestå av
            svenskt ekologiskt kött.
          </p>
          <p xml:id="i-WYGp9pA9JxazZmHRdDN4b1">
            Då jordbruksmark är en knapp resurs på global nivå finns anledning
            att producera mat som kräver mindre markyta. Detta behov kommer
            att växa då vi blir fler människor i världen och ökad efterfrågan
            på jordbruksmark därutöver riskerar att leda till tropisk avskogning.
          </p>
          <p xml:id="i-9zmXznwqgxLkuSSEEgez4F">
            Precis som Klimatberedningen (SOU 2008:24) konstaterade redan
            2008 saknas det i stor utsträckning styrmedel inom jordbrukssektorn
            som är direkt riktade mot att minska utsläppen av växthusgaser.
            Vidare berörde Miljömålsberedningen (2016) köttkonsum­tionens
            utsläpp men lade inte fram något konkret förslag om målsättning
            för minskad konsumtion. Beredningen konstaterade att det står
            varje regering fritt att föreslå konkreta mål för hur bl.a. köttkonsumtionens
            utsläpp ska minska. Vi anser att det är märkligt, inkonsekvent
            och ohållbart att ett område som har så stor klimatpåverkan som
            köttkonsumtionen saknar utsläppsmål och åtgärder. Vi föreslår
            därför att riksdagen antar ett mål om en minskad köttkonsumtion.
          </p>
          <p xml:id="i-HCUUaYxV88hqYJAwF5pf1t">
            Ett nationellt mål om att minska köttkonsumtionen med minst 25
            procent till 2025, jämfört med dagens nivåer, bör införas. Detta
            bör riksdagen ställa sig bakom och ge regeringen till känna.
          </p>
          <p xml:id="i-VsLyGRw1YN1fPgaEAA3pDM">
            En handlingsplan bör tas fram för hur klimat- och miljöpåverkan
            av livsmedelskedjan, inklusive animalieproduktionen, ska minskas.
            Detta bör riksdagen ställa sig bakom och ge regeringen till känna.
          </p>
          <p xml:id="i-4THy5FzRCEnRmQGTFy4tby">
            Allt fler kommuner, skolor, företag, ideella organisationer och
            privatpersoner har anammat idén om vegonorm. Med konceptet vegonorm
            serveras vegetarisk mat som standard; kött blir ett tillval. Andra
            aktörer väljer vegetariska dagar som ett sätt att minska köttkonsumtionen
            och uppmärksamma fördelarna med att äta mer växtbaserat. Förutom
            att alla kan ta enskilda initiativ ser Vänsterpartiet stora fördelar
            med att lyfta den vegetariska maten i offentliga sammanhang. Genom
            gemensamt agerande kan effekten av våra handlingar bli större
            och nya hållbara normer etableras. Vänsterpartiet anser att vegonorm
            och köttfria dagar är ett bra sätt att minska köttkonsumtionen
            och därmed ta ansvar för miljön, folkhälsan och djuren. Regeringen
            bör verka för att kommuner ska uppmuntra till vegetarisk kost,
            exempelvis genom att införa konceptet vegonorm och/eller vegetariska
            dagar. Detta bör riksdagen ställa sig bakom och ge regeringen
            till känna.
          </p>
          <head type="h2" xml:id="i-6EgubeR3RcbCn9CjxqXxNr">
            4.6 Lokalt och regionalt klimatarbete
          </head>
          <head type="h3" xml:id="i-XvQBH3CQ5PuG4AiK4BmXC5">
            4.6.1 Inför gröna res- och transportplaner
          </head>
          <p xml:id="i-KGQwH9qvgLM5rRfh1uEGXf">
            Gröna res- och transportplaner innebär att t.ex. arbetsgivare,
            byggherrar och fastighets­ägare tar ett helhetsgrepp om att resandet
            och godsleveranserna till och från den egna verksamheten ska bli
            mer hållbara. Det har både i Sverige och internationellt visat
            sig vara ett sätt att minska bil- och lastbilstrafiken till och
            från en verksamhet. Utvärderingar av införda gröna resplaner visar
            på goda effekter i form av exempelvis minskat bil­resande och
            friskare personal. Det kan sålunda fungera som ett effektivt styrmedel
            för att binda samman trafikplanering med stadsplanering för hållbara
            resor och godsleveranser med låg klimatpåverkan.
          </p>
          <p xml:id="i-5oJp7yRo6ifVJrye2xKhVh">
            I dag finns dock inga möjligheter för kommuner att ställa krav
            på att transportplaner upprättas vid nyetableringar. Redan i utredningen
            Bilen, biffen och bostaden (SOU 2005:51) föreslås att kommuner
            ska få denna möjlighet och det nämns ett antal exempel som skulle
            kunna ingå i en transportplan, bl.a. tillgänglighet till kollektivtrafik,
            säkra cykelparkeringar och resepolicy.
          </p>
          <p xml:id="i-KCny2SBbjyTwJ2QmA2ipjZ">
            I Strategisk plan för omställning av transportsektorn till fossilfrihet
            (2017), som ett stort antal myndigheter tagit fram på regeringens
            uppdrag, föreslås att möjligheten till en lagstadgad rätt för
            kommuner att införa krav på gröna res- och transportplaner utreds.
          </p>
          <p xml:id="i-FPudhdCs415SpTs7dYC1U2">
            Regeringen aviserade i budgetpropositionen för 2017 en översyn
            om lagstadgad rätt för kommuner att införa krav på transportplaner
            i samband med nyetableringar. Betänkandet Bebyggelse- och transportplanering
            för hållbar stadsutveckling av utredningen Samordning för bostadsbyggande
            presenterades 2019. Den konstaterar att fördelarna överväger för
            att införa krav på transportplaner. Även Klimatpolitiska rådet
            föreslår i sin rapport 2019 att kommunerna ges rätt att ställa
            krav på s.k. gröna transport­planer från exploatörer, verksamhetsutövare
            och fastighetsägare vid nyetablering eller väsentligt ändrad verksamhet.
            Klimatpolitiska rådet menar att detta kan ske genom ett samlat
            paket av stimulanser och åtgärder för att uppmuntra anställda
            och kunder att resa mer hållbart. Trots detta föreslår regeringen
            i handlingsplanen inga konkreta åtgärder för att införa gröna
            transportplaner och därmed stärka kommunernas mandat och redskap
            för att främja fossilfria transporter.
          </p>
          <p xml:id="i-GqJ3nmR4eTTg7dXeniFTPg">
            Vänsterpartiet har under många år föreslagit att kommunerna ska
            ges möjlighet att ställa krav på transportplaner för att få mer
            hållbara resor och transporter. Vi ser betydande vinster i form
            av lokala utsläppsminskningar med att införa gröna transport­planer.
            Då regeringen ännu inte kommit med något konkret förslag på området,
            trots att ett flertal rapporter och utredningar lyft förslaget,
            ser vi behov av att riksdagen gör ett tillkännagivande i frågan
            så att det inte riskerar att skjutas upp ytterligare.
          </p>
          <p xml:id="i-HrRi64QZnAwENBXPRUn1kx">
            Regeringen bör återkomma med förslag på lagstiftning senast 2021
            som möjliggör för kommunerna att införa krav på gröna res- och
            transportplaner vid nyetableringar och större ombyggnationer.
            Detta bör riksdagen ställa sig bakom och ge regeringen till känna.
          </p>
          <head type="h3" xml:id="i-gYoU8pdiK7KegYQ4BCQ64">
            4.6.2 Regeringen bör införa riktat stöd för att offentliga byggnader
            ska kunna bidra till energiomställningen
          </head>
          <p xml:id="i-JQYPXBH4ipvQyCBSkGcxcs">
            Vänsterpartiet anser att det offentliga ska gå före i energiomställningen.
            Det stärker hållbarhetsarbetet i kommuner och regioner och kan
            därmed fungera som en motor för omställning i hela samhället.
            I dag finns möjlighet att få statligt stöd från Klimatklivet för
            satsningar med sådan inriktning, men stödet är begränsat i omfattning
            och ett generellt stöd saknas som också är lätt att söka för mindre
            kommuner. Vänsterpartiet har i sitt budgetförslag för 2020 satsat
            500 miljoner kronor på statligt stöd för att t.ex. skolor och
            sjukhus ska få möjlighet att installera sol- och vindkraft.
          </p>
          <p xml:id="i-BBJqNYy8d3JuAnVgNkdHz3">
            Regeringen bör skyndsamt återkomma med riktat statligt stöd för
            att offentliga byggnader ska kunna installera produktion av förnybar
            energi. Detta bör riksdagen ställa sig bakom och ge regeringen
            till känna.
          </p>
          <head type="h2" xml:id="i-TsFzVeojQTzJkMwbD6AVw2">
            4.7 Industri
          </head>
          <head type="h3" xml:id="i-VAtLD3axLuGcNjNFU2kESM">
            4.7.1 Vassare miljöbalk för våra klimat- och miljömål
          </head>
          <p xml:id="i-9Ac5PpmBnS3LCsaaZBkZUM">
            Vänsterpartiet välkomnar att regeringen har för avsikt att tillsätta
            en utredning i syfte att miljöbalken ska anpassas för att utgöra
            ett effektivt verktyg för att nå klimatmålen. Vi har tidigare
            i riksdagen lyft detta behov i riksdagen och både Klimatpolitiska
            rådet och Naturvårdsverket har i sina rapporter som föregått regeringens
            handlingsplan lyft detta behov. Vänsterpartiet saknar dock tydlighet
            i när detta ska genomföras. Vi anser även att det är av största
            vikt att förändringar i miljöbalken för att stärka vårt nationella
            verktyg för att nå klimatmålen inte får försvaga miljöbalkens
            betydelse för att uppfylla våra övriga nationella miljömål. Enligt
            vår uppfattning står vi inför två dominerande utmaningar att lösa
            på miljöområdet: klimatkrisen och utarmningen av biologisk mångfald
            med kollapsade ekosystem. Dessa globala utmaningar behöver med
            nödvändighet hanteras sammanhållande då de även är kopplade till
            varandra. Detta bör därmed även avspegla sig i ett genomförande
            av en anpassad miljöbalk. Regeringen bör senast 2021 återkomma
            med ändringar i miljöbalken i syfte att stärka miljöbalken som
            verktyg för att nå klimatmål och våra övriga nationella miljökvalitetsmål.
            Detta bör riksdagen ställa sig bakom och ge regeringen till känna.
          </p>
          <head type="h3" xml:id="i-Ko4bdFjTkDqnvWmFiRJnKU">
            4.7.2 Lagstifta om ökat producentansvar och standardisering av
            plasttyper
          </head>
          <p xml:id="i-RRLfcMLhrpm8cQzBr6EFTN">
            Plast har, förutom en rad negativa effekter för miljö och klimat,
            även fördelar och är mycket användbart, t.ex. inom sjukvården.
            Plast ska därför användas där det är mest lämpligt. För att få
            till stånd en hållbar plastanvändning krävs därför, förutom att
            användning av plast minskas, att så mycket som möjligt av använd
            plast kan återanvändas och återvinnas och att råvara av plast
            blir mindre fossilberoende. I dag konsumerar vi dock en stor mängd
            plast i Sverige som inte är möjlig att vare sig återanvända eller
            återvinna. Ibland innehåller plastprodukter ämnen som är miljö-
            och hälsoskadliga, vilket gör att de inte lämpar sig för materialåtervinning,
            men i många fall beror det på att plastprodukterna består av så
            olika typer av plast att materialåtervinning inte är möjlig. Det
            är en ohållbar situation som enligt Vänsterpartiets uppfattning
            måste åtgärdas genom att högre krav ställs på producenterna. Även
            om EU har antagit en i delar ambitiös handlingsplan för den cirkulära
            ekonomin får det inte begränsa vår nationella rådighet för skyndsamma
            nödvändiga åtgärder.
          </p>
          <p xml:id="i-6XhmQRhzfkndbnviAV7uxc">
            Regeringen bör återkomma med förslag på lagstiftning med krav
            på ökat producent­ansvar samt krav på standardisering av plasttyper
            så att ökad återanvändning och återvinning möjliggörs. Detta bör
            riksdagen ställa sig bakom och ge regeringen till känna.
          </p>
          <head type="h3" xml:id="i-MkQJnbsZPyyCsZxfojxkV">
            4.7.3 Inför förbud mot prospektering och nyexploatering av kol,
            olja och fossilgas
          </head>
          <p xml:id="i-ChR2EkwEBTMQCiEFbVWhFs">
            Vänsterpartiet välkomnar att regeringen anser att prospektering
            och nyexploatering av kol, olja och fossilgas bör förbjudas. Vänsterpartiet
            har länge föreslagit riksdagen ett sådant förbud. Av handlingsplanen
            framgår att frågan bereds inom Regeringskansliet samt att regeringen
            bedömer att ett förbud bör införas och en ny lagstiftning planeras
            träda i kraft den 1 januari 2022. Det finns således inget bindande
            vid att regeringen kommer att återkomma med lagstiftning som förbjuder
            denna fossila verksamhet under mandatperioden. Vi anser att klimathandlingsplanen
            bör tydliggöra att förbud för ny exploatering av fossil energi
            ska införas inom mandatperioden.
          </p>
          <p xml:id="i-HDXG1PhGPsrXRWghkaFmo2">
            Lagstiftning innebärande förbud mot prospektering och nyexploatering
            av kol, olja och fossilgas ska införas senast 2022. Detta bör
            riksdagen ställa sig bakom och ge regeringen till känna.
          </p>
          <head type="h3" xml:id="i-Uhq564C1j9GKAojVgzDcdQ">
            4.7.4 Stärk återvinningen av elbatterier från elbilar
          </head>
          <p xml:id="i-BgX5zCw33Vhy732DAcxwpr">
            Vi delar regeringens uppfattning att produktionen av batterier
            i dag sker med bristande social och ekologisk hållbarhet och med
            hög insats av fossil el. En svensk batteriproduk­tion är därför
            av flera skäl välkommen. IVL Svenska Miljöinstitutet har på uppdrag
            av Energimyndigheten och Trafikverket genom litteraturstudier
            undersökt energiåtgång och utsläpp av växthusgaser vid tillverkning
            av batterier till elbilar. Utsläppen per kWh batteri var i genomsnitt
            150–200 kg koldioxid och utsläppen tycks öka linjärt med batteriets
            storlek. I stor skala saknas också återvinningssystem. Studien
            konstaterar att det är stora skillnader i utsläpp men att det
            finns goda möjligheter att minska miljöpåverkan. Vid tillverkning
            kan mer grön el användas och material skulle kunna återvinnas
            effektivt. Detta är av stor betydelse då elbilar har stora miljöfördelar
            och har stor potential. IVL Svenska Miljöinstitutet konstaterar
            att det behövs ekonomiska styrmedel som gör det lönsamt att använda
            återvunna material och att de svenska skatterna på fordon och
            bilförmåner också behöver ta hänsyn till utsläppen i tillverkningsstadiet.
          </p>
          <p xml:id="i-6G4LAGL6afBnjPzexcJhkD">
            Då elbilar har stora miljöfördelar och hög kapacitet att minska
            trafikens klimat­påverkan anser Vänsterpartiet att det är av stor
            vikt att vidta åtgärder tidigt för att förhindra att en del av
            miljövinsten äts upp av batteritillverkning och bristande återvinning.
          </p>
          <p xml:id="i-7z6zGEseY5PfFJ899GfuUb">
            Regeringen bör senast 2021 återkomma med förslag på styrmedel
            som ger ökat incitament för att återvinna elbatterier från elbilar.
            Detta bör riksdagen ställa sig bakom och ge regeringen till känna.
          </p>
          <p xml:id="i-7u2PYQtNp97qRTQur5wVqA">
            Regeringen bör återkomma med förslag på åtgärder och styrmedel
            som gynnar elbilar med lägre miljö- och klimatpåverkan i tillverkningsskedet.
            Detta bör riksdagen ställa sig bakom och ge regeringen till känna.
          </p>
          <head type="h3" xml:id="i-7dhwgwk5YQ94FVFkXmSv4d">
            4.7.5 Åtgärder bör vidtas för att förhindra import av batterimetaller
            som inte är socialt hållbart producerade
          </head>
          <p xml:id="i-6MkvMJvKXG4cibYXETdhE4">
            Vänsterpartiet anser att produktion av elbatterier, likväl som
            produktion av drivmedel, ska ske socialt och miljömässigt hållbart.
            Vi anser inte att det borde vara möjligt att importera mineraler
            och metaller som inte producerats hållbart för människor och miljö
            till Sverige eller inom EU. För att kunna spåra att mineraler
            inte kommer från länder som t.ex. Kongo med fruktansvärda konsekvenser
            för människor måste spårbarhet och hållbarhetsmärkning tas fram.
            Sverige har också ett nationellt ansvar att själva utvinna metaller
            och mineraler hållbart för att möta ökad efterfrågan. Regeringen
            bör senast 2021 återkomma med förslag på åtgärder för att förhindra
            import av batterimetaller som inte är hållbart producerade. Detta
            bör riksdagen ställa sig bakom och ge regeringen till känna.
          </p>
          <head type="h2" xml:id="i-M5MejFfZoixf9qJTMPFdek">
            4.8 El- och värmesektorn samt avfall
          </head>
          <head type="h3" xml:id="i-QvfoZNFfxo98JowYf1tp1L">
            4.8.1 Skapa möjligheter till skattereduktion för produktion av
            förnybar energi även för de som bor i lägenheter
          </head>
          <p xml:id="i-H2v4cZbzuHMshBxp1kis6t">
            Sedan 2015 slipper villaägare energiskatt på den el de själva
            producerar för eget bruk. Det är ett utmärkt sätt att öka produktionen
            av förnybar energi i form av t.ex. solel. Vi anser att samma möjligheter
            ska finnas för de som bor i lägenhet, i enlighet med den utredning
            som regeringen själv tillsatte om detta (dir. M2017/02099/Ee).
            Detta skulle gynna andelsägd förnybar energiproduktion och stärka
            rättviseperspektivet. Andels­ägarna skulle få en skattereduktion
            för den el som de genom föreningen producerar och som de förbrukar
            i sina lägenheter. Regeringen bör återkomma med ett förslag till
            riksdagen om en breddad skattereduktion till de som bor i lägenhet,
            oavsett upplåtelse­form, och vill producera förnybar el tillsammans
            för sin egen förbrukning. Detta bör riksdagen ställa sig bakom
            och ge regeringen till känna.
          </p>
          <head type="h3" xml:id="i-QN2HkFtjSWo5KvaPBp1jDf">
            4.8.2 En nationell plaststrategi med åtgärder och regleringar
            för att minska de negativa klimat- och miljöeffekterna av plast
          </head>
          <p xml:id="i-LPE4wUzMxGw4oNWmGkRmGZ">
            Regeringen gör i handlingsplanen bedömningen att en nationell
            strategi för cirkulär ekonomi bör tas fram samt att utvecklingen
            av en resurseffektiv, cirkulär och biobaserad ekonomi bör stärkas.
            Vänsterpartiet ser positivt på inriktningen men vill betona vikten
            av att framarbetade strategier med nödvändighet innehåller konkreta
            åtgärder och regleringar. Regeringen har tillsatt en rad utredningar
            samt uppdrag till berörda myndigheter för att utforma lämpliga
            åtgärder i denna riktning. Vi välkomnar detta men saknar tydlighet
            i handlingsplanen när det gäller i vilken utsträckning åtgärder
            kommer att föreslås till riksdagen från regeringen. Vi ser särskilt
            behov av att detta tydliggörs för att minska de negativa miljö-
            och klimateffekterna av plastanvändningen.
          </p>
          <p xml:id="i-KsEbqj7DAJLQyu48hkoGiA">
            Regeringen bör återkomma med förslag på en nationell plaststrategi
            senast 2021 med åtgärder och regleringar för att minska de negativa
            klimat- och miljöeffekterna från plast. Detta bör riksdagen ställa
            sig bakom och ge regeringen till känna.
          </p>
          <p xml:id="i-Ff2kX57zdmqidmKpeFWQc3">
            Enligt EU:s direktiv ska förbrukningen av plastbärkassar minska
            för att förbättra miljön och effektivare nyttja våra resurser.
            I Sverige införde regeringen en ny förordning 2016 om plastbärkassar
            för att minska förbrukningen av plastbärkassar. Riksdagen beslutade
            2017 att butiker och restauranger ska informera om plastkassars
            miljöpåverkan och medverka till att förbrukningen ska minska.
            I Sverige förbrukade vi 102 plastbärkassar per person 2018. Målet
            till 2025 är 40 plastkassar per person och år. Statistik från
            2017 visar att endast 40 procent av den sålda plasten materialåtervanns.
            Enligt Håll Sverige Rents skräprapport kommer plastpåsar på sjunde
            plats bland det vanligaste skräpet längs våra stränder.
          </p>
          <p xml:id="i-LqNB2jGdNNLsrcjM518xKe">
            Vänsterpartiet anser att det krävs kraftigare reglering av plastbärkassar
            för att minska deras miljöpåverkan. Vi anser att användning av
            plastbärkassar bör avskaffas. Att främja biobaserade plaster i
            stället för fossilbaserade plaster kan vara motiverat i en del
            fall för att minska plastförbrukningens miljöpåverkan och minska
            beroendet av fossila råvaror som råolja och naturgas. Inte heller
            biobaserade plastpåsar bryts dock ned, och även de förorsakar
            skada på ekosystemen. Det finns biologiskt nedbrytbar plast, som
            kan vara tillverkad av både förnybar och fossil råvara, men denna
            kräver speciella förhållanden för att brytas ned. Skatt på plastbärkassar
            ska införas den 1 mars 2020. Vi välkomnar att initiativ tas av
            regeringen för att med starkare styrmedel minska användningen
            men menar att det är otillräckligt. Ett flertal länder har valt
            att införa förbud mot plastbärkassar och vi anser att Sverige
            bör ansluta sig till dessa länder.
          </p>
          <p xml:id="i-H7gKSewMhPGnX6BFoTsshD">
            Sverige bör införa ett förbud mot plastbärkassar. Detta bör riksdagen
            ställa sig bakom och ge regeringen till känna.
          </p>
          <head type="h2" xml:id="i-G1esyu89WJAyFPGZEEzamF">
            4.9 Skogsbruk och annan markanvändning
          </head>
          <head type="h3" xml:id="i-5AHkTPDfV6Mjj6iG8kUNKc">
            4.9.1 Öka kolsänkan i skog och mark och bevara och stärk den
            biologiska mångfalden
          </head>
          <p xml:id="i-7qk7FEfggDDiThfRARmQvK">
            Vänsterpartiet delar regeringens bedömning att en hållbar markanvändning
            som möjliggör att fossila material och fossila bränslen ersätts
            med förnybara produkter är betydelsefull för en växande bioekonomi.
            Vi välkomnar även regeringens bedömning att detta bör ske samtidigt
            som långsiktiga kolsänkor bevaras över tid, biologisk mångfald
            värnas och ekosystemtjänster vidmakthålls. Vänsterpartiet efterlyser
            dock, nationellt och inom EU, målsättningar och åtgärder för att
            dessa för klimatet och ekosystemen nödvändiga perspektiv blir
            förenliga och klimatpolitiken hållbar.
          </p>
          <p xml:id="i-VJWhoq8dHcacUrBc6hWhpn">
            Regeringen bör senast 2021 återkomma med förslag på ett kompletterande
            långsiktigt mål om att öka kolsänkan i skog, mark och vattenmiljöer
            samtidigt som den biologiska mångfalden bevaras och stärks. Detta
            bör riksdagen ställa sig bakom och ge regeringen till känna.
          </p>
          <p xml:id="i-VfnU116X5jQMtXZnDiyQq3">
            Regeringen bör verka för att införa ett kompletterande långsiktigt
            mål om att öka kolsänkan i skog, mark och vattenmiljöer inom EU
            samtidigt som den biologiska mångfalden bevaras och stärks. Detta
            bör riksdagen ställa sig bakom och ge regeringen till känna.
          </p>
          <p xml:id="i-AYrkv4WhtvDSB4HuB959ut">
            Regeringen bör återkomma med förslag på strategi för hur den
            svenska skogen ska bevaras och brukas för att stärkas som kolsänka
            och kollager samt konkretisera hur ersättning av icke-förnybara
            material kan genomföras resurseffektivt samtidigt som den biologiska
            mångfalden bevaras och stärks. Detta bör riksdagen ställa sig
            bakom och ge regeringen till känna.
          </p>
          <head type="h2" xml:id="i-PrHu1wcDmq1Uw5ZjnDUUFE">
            4.10 Jordbruk
          </head>
          <p xml:id="i-FeGfXd6mEoEgjhJWiGryQA">
            Regeringen gör i handlingsplanen bedömningen att en utredning
            bör tillsättas som ska föreslå åtgärder för att stödja en utveckling
            mot ett fossiloberoende jordbruk. Det är en påfallande passiv
            ingång för att genomföra åtgärder som stärker vårt nationella
            jordbruks långsiktiga hållbarhet och konkurrenskraft. Vänsterpartiet
            föreslog i budgetförslag för 2020 att produktion och förädling
            av växtbaserade livsmedel ska främjas genom ekonomiskt stöd. Detta
            kan ske genom stöd till utveckling av nya livsmedel, nya odlingsmetoder
            samt stärkt produktionsstöd för växtbaserade livsmedel. Ett förändrat
            klimat möjliggör även odling av nya grödor, och en mångfald av
            grödor minskar risker och jordbrukets sårbarhet. En ökad konsumtion
            av växtbaserade livsmedel samt minskad köttkonsumtion har stor
            betydelse för klimatomställningen, och stärkta nationella produktionsvillkor
            kan därmed möta en växande efterfrågan genom stärkt självförsörjningsgrad
            av dessa livsmedel.
          </p>
          <head type="h3" xml:id="i-G38Eq3yAtsMdLT79FMDn6s">
            4.10.1 EU:s jordbrukspolitik är inte hållbar
          </head>
          <p xml:id="i-VaaeKFrLJwLRZorvseS49S">
            I likhet med regeringen är Vänsterpartiet positivt till kommissionens
            ambition att stärka den gemensamma jordbrukspolitiken inom EU.
            Vi menar dock att den är långt ifrån tillräcklig i det förslag
            som presenterats. Cap (Common Agricultural Policy) främjar ett
            storskaligt jordbruk med hög miljö- och klimatpåverkan. Intensiv
            animalieproduktion och monotona odlingslandskap ger negativa effekter
            för både klimat och biologisk mångfald. Stora stödbelopp hamnar
            hos stora godsägare och multinationella företag. Beräkningar har
            uppskattat att 80 procent av jordbruksstödet, som omfattar ungefär
            40 procent av EU:s totala budget, går till den rikaste femtedelen
            av markägarna. Vänsterpartiet anser därför att EU:s jordbruksstöd
            måste förändras från grunden. En forskargrupp från en rad europeiska
            länder, bl.a. Sverige, har nyligen granskat det förslag som EU-kommissionen
            lagt fram och som ska gälla i EU efter 2020. I artikeln som publicerats
            i den vetenskapliga tidskriften Science får förslaget kraftig
            kritik. Man konstaterar att jordbruksstödet är föråldrat och att
            det i alltför hög omfattning fortfarande handlar om att stötta
            produktion av livsmedel och säkra lantbrukarnas inkomster på bekostnad
            av att skydda klimat och miljö – detta trots att EU genom internationella
            avtal har åtagit sig att arbeta för ett hållbart jordbruk, för
            bevarad biologisk mångfald och för att bekämpa klimathotet. Forskargruppen
            konstaterar att Cap har potential att stödja minst 9 av FN:s 17
            globala hållbarhetsmål men för närvarande bara bidrar till att
            uppnå 2 av dem. Det intensiva jordbrukandet pekas ut som en av
            de största orsakerna till minskningen av biologisk mångfald. Om
            hållbarhetsmålen ska tas på allvar av EU anser forskargruppen
            att det krävs en djupgående reform med bättre anpassade och delvis
            nya stödformer. Det som forskarna nu anser vara mest allvarligt
            är att EU vill behålla stödformer som redan visat sig vara ineffektiva,
            miljöskadliga och socialt orättvisa. I det sammanhanget lyfter
            man särskilt direktstödet (ibland kallat gårdsstödet) på 40 miljarder
            euro årligen. Stödet betalas ut till lantbrukare enbart baserat
            på hur stora arealer de odlar, vilket leder till att 32 procent
            av pengarna hamnar hos 1,8 procent av de sökande och att miljönyttan
            blir mycket liten. Forskarna anser att stödet i stället i högre
            utsträckning ska användas till landsbygdsutveckling. Då kan ersättning
            ges för inkomstbortfall om lantbrukaren använder hållbara metoder
            som främjar biologisk mångfald och motverkar klimatkrisen.
          </p>
          <p xml:id="i-UoU9NkPQGApFWUyE9qf1VE">
            Vänsterpartiet delar den kritik som den internationella forskargruppen
            framför om förslaget till ny jordbrukspolitik inom EU. Vi anser
            att det på sikt mest hållbara är att Sverige utformar sin egen
            nationella jordbrukspolitik. Så länge Sverige är en del av EU:s
            gemensamma jordbrukspolitik verkar vi för att stöden ska utformas
            i enlighet med hållbarhetsmålen. Vi vill bl.a. införa ett tak
            för hur mycket EU-stöd stora lantegendomar kan få samt avveckla
            EU:s subventioner till storskalig animalieindustri, vilket skulle
            frigöra resurser. Vi anser att jordbruksstöden ska gå till åtgärder
            som främjar miljö, klimat, förbättrad djuromsorg och landsbygdsutveckling.
            Jordbruket måste bli ekologiskt hållbart, och gårdsstödet motverkar
            i stora delar en sådan inriktning och bör därför tas bort eller
            minskas.
          </p>
          <head type="h3" xml:id="i-CKS47GhMEUZjhvRiV2DD7B">
            4.10.2 Genomför pilotstudie för livsmedelsproduktion med låg
            klimatpåverkan och stärkt beredskap
          </head>
          <p xml:id="i-2XmkViFfAYD3eCLpdtfpaJ">
            I Naturvårdsverkets Fördjupad utvärdering av miljömålen 2019
            presenterade ett flertal myndigheter genom samverkan ett antal
            förslag till regeringen för att stärka möjligheterna att nå våra
            miljömål. Myndigheterna, däribland Naturvårdsverket, Skolverket,
            Myndigheten för samhällsskydd och beredskap och Försvarsmakten,
            föreslår att en pilotstudie genomförs där naturbruksgymnasier
            testar att producera beredskapslivsmedel löpande på ett hållbart
            sätt baserat på de lokala kretsloppen. Förslaget motiveras av
            att en fossil- och giftfri livsmedelsproduktion baserad på inhemsk
            tillverkning av insatsmedel dramatiskt skulle minska importberoendet
            och därmed öka motståndskraften mot störningar. De tekniska lösningarna
            för att ställa om till ett fossilfritt lantbruk finns i dag, men
            det produceras inte tillräckliga mängder av vare sig alternativa
            drivmedel eller gödsel för att genomföra en omställning. Genom
            förslaget bedömer Naturvårdsverket att positiva effekter för miljön
            kan uppnås genom att det, förutom att lokal fossil- och giftfri
            produktion stimuleras, även kan stimulera genetisk mångfald samt
            användande av alternativa brukningsmetoder.
          </p>
          <p xml:id="i-HJBQ5PEy3FmCycZDg8dtji">
            Regeringen bör ge berörda myndigheter i uppdrag att genomföra
            en pilotstudie där naturbruksgymnasier testar att producera beredskapslivsmedel
            löpande på ett hållbart sätt baserat på de lokala kretsloppen.
            Detta bör riksdagen ställa sig bakom och ge regeringen till känna.
          </p>
          <head type="h2" xml:id="i-SR6VRicCfhB4X3PPZ9mFqS">
            4.11 Transportsektorn
          </head>
          <p xml:id="i-KJ7jWPRQzNdMHy7tWwuX7K">
            Med anledning av att transportsektorn har stor klimatpåverkan
            har riksdagen antagit ett specifikt mål för denna sektor. Målet
            innebär att växthusgasutsläppen från inrikes transporter (utom
            inrikes luftfart som ingår i EU:s utsläppshandelssystem) ska minska
            med minst 70 procent. Regeringen har därför beslutat att riksdagens
            beslutade klimat­mål för transportsektorn ska utgöra ett etappmål
            i det transportpolitiska hänsynsmålet. För att Sverige ska nå
            målet måste utsläppen minska betydligt snabbare inom sektorn än
            vad som hittills varit fallet. Vänsterpartiet anser att det behövs
            kraftfullare åtgärder än vad regeringen presenterar i klimathandlingsplanen
            och föreslår dessa nedan.
          </p>
          <head type="h3" xml:id="i-EcoP8VAGdkEMpWragYcQzP">
            4.11.1 Ta fram en tidsbestämd handlingsplan för att nå fossilfria
            transporter senast 2035
          </head>
          <p xml:id="i-LuJMc3S7tMq7twfxwPmzba">
            Sverige har mål om nettonollutsläpp till 2045, vilket innebär
            att utsläppen från transportsektorn kommer att behöva vara noll
            senast detta år. Målet om 70 procent minskade utsläpp till 2030
            inom transportsektorn är ett etappmål. Regeringen presenterade
            i april 2018 vad de kallar ”en handlingsplan för fossilfria transporter
            och elektrifiering” som en del av skrivelsen En klimatstrategi
            för Sverige. Klimatpolitiska rådet konstaterar att handlingsplanen
            till största delen är en samlad beskrivning av redan fattade beslut
            och tillsatta utredningar och att den inte ger några detaljer
            om vilka åtgärder som behöver vidtas för att skärpa styrningen
            på transportområdet. Klimat­politiska rådet rekommenderar regeringen
            att formulera ett entydigt mål om fossilfria transporter senast
            år 2045 tillsammans med en tidsplan med tydliga beslut för att
            nå dit. Regeringen väljer i propositionen att inte följa Klimatpolitiska
            rådets rekommendation och har i stället tillsatt en utredning
            för att bl.a. föreslå när fossila drivmedel ska vara utfasade.
            Vänsterpartiet delar Klimatpolitiska rådets bedömning och anser
            att det är nödvändigt med en tidsbestämd handlingsplan med åtgärder
            för att i tid uppnå 2030-målet inom sektorn samt fossilfria transporter.
            Vänsterpartiet anser att Sverige bör nå nollutsläpp senast 2040
            i samtliga sektorer i samhället och anser i enlighet med en sådan
            inriktning att transportsektorn bör vara fossilfri senast 2035.
            Regeringen ska senast 2021 återkomma till riksdagen med en tidsbestämd
            handlingsplan med åtgärder för att nå fossilfria transporter senast
            2035. Detta bör riksdagen ställa sig bakom och ge regeringen till
            känna.
          </p>
          <head type="h3" xml:id="i-CA62T2kZBMyZrMHZFRkifm">
            4.11.2 Inrikesflyget bör ingå i klimatmålet för transportsektorn
            till 2030
          </head>
          <p xml:id="i-TZ4c1bjg9AoWyyjFALjA5g">
            Sveriges klimatmål om att minska utsläppen från inrikes transporter
            med minst 70 procent senast år 2030 jämfört med år 2010 (etappmålet
            för inrikes transporter) omfattar inte inrikesflyget. Vänsterpartiet
            anser att detta saknar logik och att det är hämmande för att målmedvetet
            vidta nödvändiga åtgärder för att minska utsläppen samt resorna
            inom inrikesflyget. Detta är en linje Vänsterpartiet drivit under
            lång tid och redan i samband med att förslaget om 2030-mål togs
            fram i Miljömålsberedningen. Vi välkomnar att regeringen nu i
            klimathandlingsplanen uppmärksammar att fler åtgärder krävs för
            att minska utsläppen inom flygsektorn och att regeringen avser
            att ge Miljömålsberedningen i uppdrag att ta fram etappmål för
            att minska utsläppen inom flyget. Även om flyget ingår i EU:s
            utsläppshandelssystem ser vi dock fortfarande inga skäl till att
            inrikesflyget ska undantas från klimatmålet för transportsektorn.
          </p>
          <p xml:id="i-333rHETSq2qRysQs7RqCrN">
            Inrikesflyget bör ingå i etappmålet till 2030 för transportsektorn.
            Detta bör riksdagen ställa sig bakom och ge regeringen till känna.
          </p>
          <head type="h3" xml:id="i-5vkY5tov3dNQcnPFUS8Uj3">
            4.11.3 Regeringen bör utreda lämplig utformning av progressiv
            flygskatt
          </head>
          <p xml:id="i-5rq4M4hzepdk4P5KnztFr6">
            Vänsterpartiet anser att det krävs ytterligare styrmedel för
            att minska klimatpåverkan från flyget. Styrmedel inom miljö- och
            klimatområdet bör i möjligaste mån utformas så rättvist som möjligt
            och ytterligare åtgärder behövs inom flyget för att minska flygresandet.
            De som belastar klimatet mest ska också vara de som i störst utsträckning
            får ändra sina vanor. Det är inte rimligt att den som någon enstaka
            gång flyger för att besöka släktingar eller den som med långa
            mellanrum använder flyg för en semesterresa ska betala skatt på
            sin resa i samma utsträckning som en person som flyger utomlands
            20–30 gånger om året. För att lyckas vinna folkligt stöd måste
            omställningen ha ett tydligt rättviseperspektiv och förena det
            gröna perspektivet med ett rött. En progressiv flygskatt bör därför
            införas som gör det dyrare att flyga ju fler gånger man flyger.
          </p>
          <p xml:id="i-4t8gZkiEKM4a9yXi4rSEnz">
            Regeringen bör låta utreda lämplig utformning av progressiv flygbeskattning.
            Detta bör riksdagen ställa sig bakom och ge regeringen till känna.
          </p>
          <head type="h3" xml:id="i-YFWLoi8jccPfoVYXVbij2B">
            4.11.4 Inför stoppdatum för fossila drivmedel 2035
          </head>
          <p xml:id="i-7wKBK23AwzsiRKKYoF7ZLc">
            Klimatpolitiska rådet rekommenderar att ett stoppdatum införs
            för försäljning av fossila drivmedel. Man anser att det är väsentligt
            att färdriktningen, slutmålet och tidsramen för omställningen
            till fossilfria transporter framgår tydligt för såväl privata
            investerare som statliga myndigheter och andra som har i uppdrag
            att genomföra politiken. Detsamma gäller för enskilda konsumenter.
            Tydlig information om vilka drivmedel som kommer att vara tillgängliga
            i framtiden är viktigt för att kunna fatta beslut om att köpa
            en ny bil under de närmaste åren. Det är också viktigt i ett längre
            perspektiv, för tillgången och priserna på användbara begagnade
            fordon. Därför anser Klimatpoliska rådet att ett formellt slutdatum
            bör slås fast för försäljningen av fossila drivmedel och att det
            bör omfatta såväl vägtransporter som arbetsmaskiner. Vänsterpartiet
            delar Klimatpolitiska rådets uppfattning om behovet av att införa
            stoppdatum för försäljning av fossila drivmedel men anser inte
            att frågan om ett stoppdatum i alla delar behöver utredas. Klimatkrisen
            kräver tydlig inriktning och målsättning nu. Vi menar att stoppdatum
            redan nu politiskt kan beslutas och att övriga delar i förslaget
            som teknisk utformning och eventuella undantag bör utredas.
          </p>
          <p xml:id="i-SwM14BCqEGidbtuYaJyavS">
            Sverige ska införa stoppdatum till år 2035 för försäljning av
            fossila drivmedel. Detta bör riksdagen ställa sig bakom och ge
            regeringen till känna.
          </p>
          <head type="h3" xml:id="i-PqJ9hH3F4EhBziDAYX9Qx4">
            4.11.5 Inför förbud mot nybilsförsäljning av fossildrivna bilar
            efter 2025
          </head>
          <p xml:id="i-8Axcj4tJb3b8WhBZcE2xvT">
            För att Sverige ska kunna genomföra en omställning till fossilfria
            vägtransporter behövs ytterligare åtgärder i närtid. I en rad
            europeiska länder diskuteras och förbereds förbud mot nyförsäljning
            av bilar som är drivna med bensin eller diesel. Vänsterpartiet
            anser att det är hög tid även för Sverige att ansluta sig till
            en sådan målsättning. Det skulle även ge goda förutsättningar
            att utveckla en modern fordonsindustri i vårt land med en sådan
            tydlig målsättning. Även Klimatpolitiska rådet anser att ett stoppdatum
            för försäljning av fossila drivmedel kan kompletteras med att
            i närtid införa ett formellt krav om att nya bilar som säljs ska
            kunna drivas på ett fossilfritt drivmedel (inklusive el) eller
            på ett bränsle med hög inblandning biodrivmedel. Regeringen väljer
            även i denna fråga i klimathandlingsplanen att utreda och tar
            sikte på ett förbud först 2030. Vänsterpartiet anser att ett sådant
            förbud ligger för sent för att Sverige ska kunna reducera utsläppen
            med 70 procent inom transportsektorn till 2030. Sverige ska införa
            ett förbud mot försäljning av nya bilar som drivs med fossila
            bränslen efter 2025. Detta bör riksdagen ställa sig bakom och
            ge regeringen till känna.
          </p>
          <p xml:id="i-BVqXDV4xqBvo9KQNffHdrv">
            Sverige ska inom EU verka för ett förbud mot försäljning av nya
            bilar som drivs med fossila bränslen efter 2025. Detta bör riksdagen
            ställa sig bakom och ge regeringen till känna.
          </p>
          <head type="h3" xml:id="i-Dtker41TisA4KW76nKNuqK">
            4.11.6 Klimatmålen ska vara målstyrande för vår infrastrukturplanering
          </head>
          <p xml:id="i-7N731HhULZE8UGQcjrRPxs">
            Vänsterpartiet har i likhet med Naturvårdsverket och miljöorganisationerna
            i åratal uppmärksammat det orimliga med att vår infrastrukturplanering
            utgår från prognoser om ökad vägtrafik i stället för att vara
            styrd av riksdagens antagna klimatmål. En sådan planering möjliggör
            långsiktiga klimatförödande miljardinvesteringar i nya motorvägssatsningar
            som Förbifart Stockholm och Tvärförbindelse Södertörn samt ny
            flygplats i Sälen. Vi välkomnar att regeringen nu äntligen uppmärksammar
            denna problematik i handlingsplanen. Myndigheterna på området
            har nu i sin styrning och planering fått i uppdrag att verka för
            att etappmålet för inrikes transporter till 2030 ska nås. Regeringen
            har förtydligat att det transportpolitiska funktionsmålet (för
            att stärka tillgängligheten) i huvudsak behöver utvecklas inom
            ramen för hänsynsmålet (för trafiksäkerhet och miljökvalitetsmål)
            för att klimatmålet ska nås. Etappmålet för inrikes transporter
            till 2030 inom miljömålssystemet ska även utgöra ett nytt etappmål
            för det transportpolitiska hänsynsmålet. Detta är enligt Vänsterpartiets
            uppfattning bra för att berörda myndigheter också ska verka för
            att våra klimatmål uppfylls men säkerställer inte att nuvarande
            och kommande infrastrukturplaneringar utformas med klimatmålen
            som ram. Regeringen bör återkomma med nödvändiga åtgärder så att
            transportinfra­strukturplaneringen utformas så att klimatmålen
            är målstyrande och att tillgängligheten utvecklas inom ramen för
            dessa samt i linje med andra transportpolitiska hänsynsmål. Detta
            bör riksdagen ställa sig bakom och ge regeringen till känna.
          </p>
          <p xml:id="i-2PCCPQi9aS2ThcGaqbUB5E">
            Regeringen bör genomföra en omprövning av projekt inom nuvarande
            investeringsplaner för transportsystemet med utgångspunkten att
            klimatmålet för transportsektorn ska nås. Detta bör riksdagen
            ställa sig bakom och ge regeringen till känna.
          </p>
          <head type="h3" xml:id="i-FRTHpq92SeLb32p49tCBt9">
            4.11.7 Prioritera kostnadseffektiva transportåtgärder med låg
            klimatpåverkan
          </head>
          <p xml:id="i-CGPu6Mh4pSokPdbBYXPYm6">
            För att utsläppen av växthusgaser ska minska i nödvändig takt
            i enlighet med våra klimatmål krävs ytterligare åtgärder för att
            skapa ett transporteffektivt samhälle. Att fyrstegsprincipen till
            fullo tillämpas för ett trafikslagsövergripande arbetssätt är
            en förutsättning för att vi ska nå effektiva och hållbara transporter.
            Detta är en central hörnsten i bygget för att Sverige till 2030
            ska nå mål om att minska transportsektorns utsläpp med 70 procent
            jämfört med 2010. Principen innebär att möjliga förbättringar
            i transportsystemet ska prövas stegvis enligt följande:
          </p>
          <list style="ul">
            <item xml:id="i-MYeJEzgTuaRGU8mRVuY4tk">
              Det första steget innebär att överväga åtgärder som kan påverka
              transportefterfrågan och val av transportsätt.
            </item>
            <item xml:id="i-2Fpgn3FzrCDzoowBtXmV5D">
              Det andra steget innebär att överväga åtgärder som medför ett
              mer effektivt utnyttjande av befintlig infrastruktur.
            </item>
            <item xml:id="i-9YoMr1mLKj8vPYQSruTyvb">
              Det tredje steget innebär att vid behov överväga begränsade ombyggnationer.
            </item>
            <item xml:id="i-HFa6XZsW8nSvCsGXgbNGdK">
              Det fjärde steget innebär att, om behovet inte kan tillgodoses
              i de tre tidigare stegen, överväga nyinvesteringar eller större
              ombyggnadsåtgärder.
            </item>
          </list>
          <p xml:id="i-8qjQh1BMcdVkFm3LmAnttJ">
            Det finns få steg 1-åtgärder i fyrstegsprincipen som Trafikverket
            råder över. Det är i huvudsak regeringen, kommunerna och regionerna
            som ansvarar för att genomföra steg 1-åtgärder som kan gälla t.ex.
            skatter, avgifter och informationsinsatser. Regeringen bör för
            Trafikverket förtydliga hur myndigheten ska arbeta med första
            steget i fyrstegsprincipen, som består i att försöka lösa brister
            genom sänkt efterfrågan eller överflyttningar mellan trafikslag.
            Detta bör riksdagen ställa sig bakom och ge regeringen till känna.
          </p>
          <p xml:id="i-CJV6izkXAMroqca8n2dxcw">
            Riksrevisionen har i en rapport konstaterat att steg 1- och steg
            2-åtgärder vidtas i alltför låg utsträckning för att åtgärda brister
            i vår infrastruktur. Det försvårar Sveriges möjligheter att ekonomiskt
            effektivt uppnå ett transportsystem som är klimat- och miljömässigt
            hållbart. I dag finns begränsade möjligheter för kommunerna att
            få ekonomiskt stöd för vissa steg 1- och steg 2-åtgärder. Det
            finns i dag ingen möjlighet till statlig medfinansiering av icke-fysiska
            steg 1- och steg 2-åtgärder i länsplanerna eller den nationella
            transportplanen. Ansvaret för att finansiera och vidta dessa åtgärder
            ligger i dag hos kommuner, regioner och privata aktörer. Möjlighet
            till incitament för kommunerna att genomföra steg 1- och steg
            2-åtgärder finns i begränsad utsträckning genom krav på motåtgärder
            för bidrag genom stadsmiljöavtal och genom stöd från Klimatklivet.
            Av regeringens klimathandlingsplan framgår att regeringen i större
            utsträckning ska prioritera kostnadseffektiva åtgärder som stärker
            steg 1- och steg 2-åtgärder, men det saknas konkreta förslag som
            ska genomföras under mandatperioden. Regeringen bör senast 2021
            återkomma med förslag om hur statlig medfinansiering kan stärkas
            för att fyrstegsprincipens tillämpning ska förbättras genom att
            fler steg 1- och steg 2-åtgärder genomförs i infrastrukturplaneringen.
            Detta bör riksdagen ställa sig bakom och ge regeringen till känna.
          </p>
          <p xml:id="i-8sRDGFEAcj4fkjBsi1zfeJ">
            Riksrevisionens granskning visar att Trafikverket nästan alltid
            beskriver bristerna utifrån den specifika vägen eller järnvägen,
            vilket försvårar en helhetssyn. Regeringen bör för Trafikverket
            senast 2021 förtydliga vad som konkret menas med att tänkbara
            åtgärder ska prövas med ett trafikslagsövergripande anslag. Detta
            bör riksdagen ställa sig bakom och ge regeringen till känna.
          </p>
          <p xml:id="i-WBzzi9hD3jDLCEWbogwpS6">
            Nuvarande planeringssystem bygger i hög grad på brister som identifieras
            från en lokal nivå, vilket enligt Riksrevisionens iakttagelser
            pekar på att det ofta kan vara svårt att hitta kostnadseffektiva
            lösningar. Detta riskerar att försvåra en planering som stärker
            våra möjligheter att uppnå antagna nationella klimatmål. Regeringen
            bör senast 2021 återkomma med förslag på hur nationellt framtagna
            bristanalyser och prioriteringar på systemnivå kan utgöra en utgångspunkt
            för den tidiga planeringen av investeringar i transportinfrastruktur.
            Detta bör riksdagen ställa sig bakom och ge regeringen till känna.
          </p>
          <head type="h3" xml:id="i-94k94pZgoxnaNJv4EpQRo4">
            4.11.8 Minska bilberoendet i tätorterna
          </head>
          <p xml:id="i-HRw88NtKNcVfYM4LbxDzsH">
            Klimatpolitiska rådet uppmärksammar behovet av en transportplanering
            som ur ett bredare perspektiv integrerar administrativa, ekonomiska
            och informativa styrmedel. En integrerad transportplanering skulle
            bl.a. skapa bättre förutsättningar att begränsa tillväxten i transportefterfrågan
            och bryta bilberoendet i tätorterna. I klimathandlingsplanen presenterar
            regeringen inga nya åtgärder för denna inriktning. Regeringen
            bör senast 2021 återkomma med förslag på stärkt regelverk och
            processer för samhällsplanering som minskar bilberoendet. Detta
            bör riksdagen ställa sig bakom och ge regeringen till känna.
          </p>
          <head type="h3" xml:id="i-MFkGRwfryaFny9Z8BD2gFw">
            4.11.9 Ge kommuner och regioner rätt att besluta om trängselavgifter
          </head>
          <p xml:id="i-XXzSqdDAFJB4LBpQTjavh2">
            Den intensiva privatbilismen i våra större städer är ett betydligt
            större hot mot miljön än biltrafik på landsbygden. Större städers
            miljö- och klimatpåverkan från transporter kan t.ex. åtgärdas
            med hjälp av trängselavgifter och stora satsningar på en förbättrad
            kollektiv- och cykeltrafik.
          </p>
          <p xml:id="i-LXMA95YSSL7P775wd2f6sC">
            Vänsterpartiet välkomnade införandet av trängselskatt i Göteborg
            2013 och ser behov av ytterligare åtgärder för att stärka trängselavgifter
            som styrmedel. En kommun kan i dag inte själv bestämma om att
            införa trängselavgift. Vi anser att kommuner och regioner själva
            bör få avgöra om de vill införa trängselavgift samt hur intäkterna
            ska användas. De av riksdagen och staten redan fattade besluten
            och ingångna avtalen gällande redan införda trängselskatter i
            Stockholm och Göteborg ska inte beröras av ny lagstiftning. Regeringen
            bör ges i uppdrag att senast 2022 återkomma med förslag på ny
            lagstiftning som ger kommuner och regioner möjlighet att själva
            besluta om införande av trängselavgifter och deras utformning.
            Detta bör riksdagen ställa sig bakom och ge regeringen till känna.
          </p>
          <head type="h3" xml:id="i-3ETSz1xA33fqgeQB1Nauuf">
            4.11.10 Begränsa externa köpcentrum
          </head>
          <p xml:id="i-UsGBX2e7QFpG2ehPcuHoox">
            Etableringen av externa köpcentrum är en miljöfråga, en jämlikhetsfråga
            och en jämställdhetsfråga. Det är de utan bil i samhället som
            drabbas medan bilägarna, som till övervägande del är män, ökar
            sin tillgänglighet. Bland de som inte har bil finns ett stort
            antal kvinnor men även låginkomsttagare, personer med funktionsnedsättning
            och äldre. Införande av externa handelscentrum kring våra städer
            bidrar till en infrastruktur som varken är jämställd eller jämlik.
            Det är en utveckling som sker på landsbygdens bekostnad där centrumhandel
            och mindre butiker konkurreras ut med ökat resande som följd.
            Ur ett jämställdhetsperspektiv drabbas kvinnor i större utsträckning
            när den bostadsnära servicen försämras eller, som på många platser,
            försvinner helt.
          </p>
          <p xml:id="i-WPJjghv5ATxXawWtnVmqtQ">
            Kommuner saknar ofta samordning och övergripande konsekvensutredningar
            för handelns utveckling. Alla kommuner är dock skyldiga att verka
            för de nationella miljömålen om god luft, god bebyggd miljö och
            begränsad klimatpåverkan. Kommun och länsstyrelse ska också se
            till att inblandade kommuner samråder inför beslut som får konsekvenser
            för grannkommunerna. Ur ett miljö- och klimatperspektiv är det
            inte hållbart att etablera verksamheter som bygger på bilen som
            transportmedel. Vi behöver i stället skapa verksamheter som minskar
            de fossila utsläppen, vilket främst kan ske genom mindre bilåkande
            samtidigt som inte minst de kollektiva lösningarnas andel av transporterna
            ökar. Externa affärscentrum medför alltså att fler stimuleras
            att använda bilen och att resorna blir allt längre. Det i sin
            tur medför ökad miljöbelastning med buller, resursförbrukning,
            barriäreffekter från nya vägar, ökad energiförbrukning och utsläpp
            av hälso- och klimatstörande ämnen.
          </p>
          <p xml:id="i-8TtjNT5VhZ73eKnSPju2M8">
            Det numera nedlagda Glesbygdsverket gjorde en sammanställning
            som visade att utbyggnad av externhandel är en viktig orsak till
            att allt fler affärer stänger både i städer och på landsbygden.
            Verket krävde därför ett tillfälligt stopp för utbyggnaden. De
            befintliga stadskärnorna bör utvecklas hållbart och transportsnålt.
            Det bör införas begränsande bestämmelser i plan- och bygglagen
            rörande detaljhandelsanläggningar i externa lägen. Detta bör riksdagen
            ställa sig bakom och ge regeringen till känna.
          </p>
          <head type="h3" xml:id="i-UyW75Qybjhnk6GaipamboK">
            4.11.11 Ändra väglagen för att möjliggöra fler cykelstråk
          </head>
          <p xml:id="i-JEzj8VUTNt27tMBG8yEcrL">
            Ett hinder för ökad cykling är myndigheternas tolkning av väglagen
            och anläggningslagen som tolkas som att gång- och cykelväg endast
            får byggas om den är i anslutning till allmän väg. Enligt den
            tolkningen får alltså cykelled inte byggas om den inte ligger
            i närheten av och har ett funktionellt samband med en statlig
            väg för allmän samfärdsel. Enligt väglagen måste också en väg
            i dag vara en väg för ”allmän samfärdsel”, vilket innebär att
            alla trafikslag ska kunna köra där, inte minst bilen. Att bygga
            separata cykelvägar – som inte är i anslutning till bilväg – har
            tolkats som i strid med principen om allmän samfärdsel eller funktionellt
            samband med bilväg. Det finns därför stort behov av att tydliggöra
            lagstiftningen så att gång- och cykelvägar ska kunna byggas separat.
            Det finns flera exempel på att regioner har velat finansiera cykelvägar
            men förhindrats att göra så på grund av lagstiftningen. När cykelvägar
            inte definieras som allmän väg skapas också problem med ägandeskapet
            av den färdiga cykelvägen. Det blir t.ex. otydligt vem som ansvarar
            för drift och underhåll av den färdiga cykelvägen. Denna problematik
            kan säkert spåras till väglagens tillkomst för nästan 50 år sedan
            då cykelns status som ett färdmedel och del i infrastrukturplanering
            i praktiken var obefintlig. Även om väglagen reviderats ett antal
            gånger är det uppenbart att ändringar skyndsamt måste göras för
            att tydliggöra cyklingens status i infrastrukturplaneringen. I
            Tyskland har man löst liknande utmaningar med skapandet av vägtypen
            ”regional snabbcykelväg” (Radschnellweg).
          </p>
          <p xml:id="i-YUQ6SQAYAiFespc1tX9x3N">
            Vänsterpartiet anser att väglagen bör ändras genom att begreppet
            funktionellt samband omtolkas så att det tydliggörs att gång-
            och cykelväg kan byggas oavsett koppling till väg för allmän samfärdsel
            samt att ansvaret för drift och underhåll av färdiga gång- och
            cykelvägar ska tydliggöras.
          </p>
          <p xml:id="i-2ZYapPuh8KqiaeqoEnp3Pe">
            Regeringen bör återkomma med förslag på ändring i väglagen för
            att stärka cyklingens status i infrastrukturplaneringen och möjliggöra
            byggande av gång- och cykelvägar utan krav på allmän samfärdsel
            eller funktionellt samband med statlig väg. Detta bör riksdagen
            ställa sig bakom och ge regeringen till känna.
          </p>
          <head type="h3" xml:id="i-MGSyRXpMo6cyaCAKL2KjZg">
            4.11.12 Säker och framkomlig cykelinfrastruktur vid två-plus-ett-vägar
          </head>
          <p xml:id="i-TNr6M8phSsQeF1BeTdoAab">
            Staten har ett delat ansvar med kommuner för att bidra till att
            det skapas cykelnät som knyter ihop kommuner. Det är därför nödvändigt
            att staten uppmärksammar cykeltrafikens behov vid anläggande av
            vägar. Trafikverket behöver t.ex. en tydligare gränsdragning för
            när investering ska göras i cykelinfrastruktur vid dragningen
            av två-plus-ett-vägarnas utbyggnad.
          </p>
          <p xml:id="i-WcfimGMreWwutrQgKnvW2H">
            En två-plus-ett-väg är ett exempel på mötesseparering och innebär
            två körfält i ena riktningen och ett körfält i andra riktningen.
            Dessa vägar har ett flertal fördelar men innebär ofta försämrad
            framkomlighet för cyklister. Vid byggande av två-plus-ett-vägar
            bör alltid cykeltrafikanternas framkomlighet vara lika viktig
            att beakta som trafiksäkerheten för bilister. Därför behöver riktlinjerna
            till Trafikverket göras tydligare gällande när insatserna ska
            göras för att åtgärda saknade cykellänkar i och med anläggande
            av två-plus-ett-väg.
          </p>
          <p xml:id="i-766utbSFFA9Ak3zj8r2SgZ">
            Cykeltrafikanternas framkomlighet ska alltid vara lika viktig
            att beakta som trafiksäkerheten för bilister vid byggande av två-plus-ett-vägar.
            Detta bör riksdagen ställa sig bakom och ge regeringen till känna.
          </p>
          <head type="h3" xml:id="i-PwynfVCtfXX96CzfvNu2kq">
            4.11.13 Stöd för mobilitetstjänster som ökar hållbart resande
            med cykel
          </head>
          <p xml:id="i-9b2LT91r1EFLWAis66vAu8">
            Det sker en snabb utveckling av mobilitetstjänster med digitalisering
            och delnings­ekonomi som starka drivkrafter. Transport som tjänst
            brukar beskrivas som en samlad tjänst där användarens olika behov
            av transport samlas hos en och samma leverantör. Transporttjänsterna
            utförs av olika leverantörer men samordnas i ett gemensamt system.
            Resenärens aktuella behov står i centrum och kollektivtrafiken
            är en central aktör, men även bilpooler och hyrcykel är viktiga
            delar. Dessa nya mobilitetstjänster kan bidra till ökad valfrihet
            och minskat behov av att äga en egen bil, särskilt i större städer
            och storstadsregioner.
          </p>
          <p xml:id="i-SfRviMxsRH83jo8rM12yyD">
            Regeringen bör återkomma med förslag på styrmedel för att stimulera
            mobilitets­tjänster som främjar minskat behov av att äga egen
            bil samt ökar det hållbara resandet med kollektivtrafik och cykel.
            Detta bör riksdagen ställa sig bakom och ge regeringen till känna.
          </p>
          <head type="h3" xml:id="i-QuaoBpCfHP1jcVxxMXT9Wd">
            4.11.14 Möjliggör för cyklister att svänga höger vid rött
          </head>
          <p xml:id="i-NC3jGRBxc9dvsNKU3yGRK7">
            Ett sätt att underlätta för cykling är att tillåta högersväng
            även när trafikljuset visar rött. Detta tillämpas i många städer
            i Europa, bl.a. i Danmarks huvudstad Köpenhamn och Groningen i
            Nederländerna. Där det tillämpas finns särskilda trafikmärken
            som tillåter cyklister att svänga till höger vid röd signal. Cyklisterna
            har fortfarande väjningsplikt mot fotgängare vid högersvängen.
            I Sverige finns stort intresse från kommuner att tillåta högersväng
            vid rött men rättsläget är oklart. I den nationella cykelstrategin
            lovade regeringen att utreda möjligheterna till undantag från
            röd signal vid högersväng. Nu har det gått över två år sedan den
            utfästelsen och vi har ännu inte sett något konkret förslag från
            regeringen. Vänsterpartiet anser att det är angeläget att regeringen
            vidtar nödvändiga åtgärder för att möjliggöra detta på lämpliga
            platser.
          </p>
          <p xml:id="i-TDFTSoGQkC6KqiFrH8zsv1">
            Regeringen bör återkomma med ett förslag till skyltning som tillåter
            undantag från rött ljus för cyklister vid högersväng senast 2021.
            Detta bör riksdagen ställa sig bakom och ge regeringen till känna.
          </p>
          <head type="h3" xml:id="i-QnSAX3xo1tCxjyHypFNVwP">
            4.11.15 Möjliggör medtagande av cykel vid resor med buss och
            tåg
          </head>
          <p xml:id="i-V93SwLAfwjd2SwGPNMhQ4V">
            Ett miljöanpassat samhälle måste målmedvetet arbeta för att undanröja
            hinder för hållbara transporter. Med ett hela-resan-perspektiv
            skulle fler kunna välja cykeln som en del av resan till arbete
            och studier. För att öka möjligheterna att ta med cykeln inom
            kollektivtrafiken måste det bli möjligt att ställa detta krav
            på kommersiell trafik. I dag har Trafikverket inga befogenheter
            att tvinga tågoperatörer att använda sig av tåg som kan medföra
            cykel. Vänsterpartiet anser att en ändring krävs inom detta område.
          </p>
          <p xml:id="i-Ueyqv8XuXeu1Hrwy3hSozb">
            Trafikverket bör senast 2022 få befogenhet att ställa krav på
            att tågoperatörer ska använda sig av tåg som kan medföra cykel
            där behov finns. Detta bör riksdagen ställa sig bakom och ge regeringen
            till känna.
          </p>
          <head type="h3" xml:id="i-FkQGuNfmsLvpzgi8DM6oa1">
            4.11.16 Ett nationellt biljettsystem för all kollektivtrafik
            bör införas senast 2021
          </head>
          <p xml:id="i-6n2UjZCqgaLtnP6Xtxrk5t">
            Vänsterpartiet har under lång tid drivit krav på att ett nationellt
            biljettsystem ska införas för all kollektivtrafik i Sverige. Regeringen
            har nu tillsatt en utredning som ska redovisa sitt uppdrag senast
            i april 2020. Av regeringens klimathandlingsplan framgår att regeringen
            anser att ett nationellt biljettsystem bör införas senast 2022.
            Vänsterpartiet anser att det brådskar att genomföra denna åtgärd
            för att underlätta för resenärerna och öka andelen kollektivtrafikresenärer.
            Ett nationellt biljettsystem för all kollektivtrafik bör införas
            senast 2021. Detta bör riksdagen ställa sig bakom och ge regeringen
            till känna.
          </p>
          <head type="h3" xml:id="i-RziBCuYVk5ebFReqdFLPDw">
            4.11.17 Staten måste ta ett ökat ansvar för förbättrad och billigare
            kollektivtrafik och järnväg
          </head>
          <p xml:id="i-GPgFM1VwfZC7VZoUvJvx1C">
            Det ska vara enkelt och fördelaktigt att resa klimatsmart. För
            att möjliggöra en fossilfri transportsektor måste staten öka stöd
            och investeringar till kollektivtrafik och järnväg. För att råda
            bot på de omfattande tågstörningar som drabbar resenärer och näringsliv
            måste decenniers eftersläpande underhåll på järnvägen åtgärdas.
            Det är otillräckligt att anslå nivåer för banunderhållet som bara
            bibehåller nuvarande standard, vilket är det regeringen gör. Klimatkrisen
            kräver en fungerande och attraktiv järnväg. Detta förutsätter
            att underhållsskulden i vårt järnvägssystem åtgärdas samt att
            staten får ett utökat ansvar för att åtgärda dessa brister. Investeringar
            i nya järnvägar måste öka för att möjliggöra att tillgängligheten
            förbättras till hållbara resor och godstransporter i hela vårt
            land. För att stärka människors tillgänglighet till kollektivtrafik
            krävs ett ökat statligt ansvar som möjliggör billigare och utökad
            regionaltrafik såväl i tätorter som i glesbygd. I Vänsterpartiets
            motion Utgiftsområde 22 Kommunikationer (2019/20:2697) redovisar
            vi våra förslag på en sådan inriktning för år 2020. Av klimathandlingsplanen
            framgår att regeringen gör bedömningen att punktligheten för svensk
            järnväg bör öka och kollektivtrafiken främjas, men man redovisar
            inte några nya åtgärder för ökat statligt stöd för förbättrad
            och billigare kollektivtrafik och järnväg.
          </p>
          <head type="h3" xml:id="i-ShhA6f5PXptfkhfY8Hnp7W">
            4.11.18 Ändra avkastningskrav och ägardirektiv till SJ
          </head>
          <p xml:id="i-8AJEdVP2yzmD1xftjjBqGe">
            SJ AB är av staten ålagt att skapa företagsekonomisk vinst och
            har därutöver ett avkastningskrav som innebär att staten kräver
            utdelning till statskassan på den redovisade nettovinsten. Avkastningskravet
            leder till starkt fokus på att skapa vinst. SJ AB tvingas därmed
            se till marknadsandelar och snäv vinstmaximering. Det gör att
            resenärers behov prioriteras ned. Bolaget har exempelvis beslutat
            att ta bort försäljning av utlandsresor över disk. I dag har SJ
            bara tre butiker kvar i Stockholm, Göteborg och Malmö, vilket
            innebär att alla andra järnvägsstationer i Sverige saknar manuell
            biljettförsäljning.
          </p>
          <p xml:id="i-5SzyeH5vkmgrf5s7kdjhtz">
            Järnvägssystemets uppsplittring och avreglering har generellt
            lett till en mängd olika bolag vars drivkraft är vinstmaximering
            för varje enhet. Med ett sådant system kan avisningslokaler för
            tågen prissättas så att de inte används optimalt och plogtåg hyras
            ut som godståg för att det lönar sig bättre. Samhällsnyttan är
            ingens ansvar och med rådande situation riskerar resenärer och
            skattebetalare att få bära de kostnader som aktörerna kan undkomma.
          </p>
          <p xml:id="i-7mk4wfEaYjQQFTNRuhNXAB">
            Avkastningskravet missgynnar även den regionala utvecklingen
            eftersom SJ tvingas prioritera bort lågtrafikerade sträckor. Många
            resenärer måste därför välja flyg eller bil i stället. Effekten
            är helt orimlig om vi vill minska klimatpåverkan. Om SJ inte hade
            haft ett avkastningskrav skulle SJ ha kunnat sänka priserna på
            biljetter och förbättra servicen och därmed prioritera samhällsnyttan.
            I stället för att ge avkastning till staten bör pengarna användas
            i verksamheten med en sådan inriktning.
          </p>
          <p xml:id="i-TyWNcYct33P2XXTZfMzB7F">
            Vänsterpartiets mål är att det överskott SJ gör på sin verksamhet
            ska användas för att förbättra servicen och sänka biljettpriserna.
            Det skulle då bidra till att fler kan åka kollektivt och till
            minskad miljö- och klimatpåverkan.
          </p>
          <p xml:id="i-XE22GkPYqRJuLo6wqDpS6a">
            Regeringen bör återkomma med ett samhällsuppdrag som stärker
            SJ AB:s samhälls­nytta samt ett förändrat avkastningskrav för
            SJ AB senast till bolagsstämman 2021. Detta bör riksdagen ställa
            sig bakom och ge regeringen till känna.
          </p>
          <p xml:id="i-YYRP819DjmaHze7pHXHfKE">
            Vi anser även att SJ AB ska ges trafikeringsrätt och företrädesrätt
            att bedriva länsgränsöverskridande trafikförsörjning, vilket i
            första hand ska ske genom järnvägstrafik på kommersiella villkor.
            Men SJ bör även bedriva trafik på företags­ekonomiskt olönsamma
            sträckor när det är samhällsekonomiskt försvarbart.
          </p>
          <p xml:id="i-82sNxWd1tdrAeaaKcbBfDX">
            Om trafiken på en viss sträcka i dag anses vara viktig kan den
            upphandlas av Trafikverket. Om SJ AB ges ett större mandat utifrån
            ett samhällsansvar att bedriva nationell tågtrafik, kan sträckor
            som Trafikverket i dag upphandlar överflyttas till andra ännu
            mindre lönsamma sträckor eller så kan omfattningen av Trafikverkets
            upphandling minskas.
          </p>
          <p xml:id="i-TsQVaXC9hRmmHwq9tRFMdh">
            När SJ AB tidigare hade ensamrätt till stambanorna hade man ingen
            skyldighet att de facto trafikera en linje. Detta var en orimlig
            ordning. Det ledde i praktiken till att SJ AB avstod från att
            köra på vissa sträckor och satte avkastningen och inte resenärerna
            i första rummet. Ett av de viktigaste skälen till statligt ägarskap
            av samhällsviktiga verksamheter, exempelvis en fungerande kollektivtrafik
            på järnväg, är att använda bolaget för att uppnå demokratiskt
            beslutade mål. En sådan inriktning är enligt vår uppfattning fullt
            möjlig utan att det hindrar utvecklande av den regionala järnvägs­trafiken.
          </p>
          <p xml:id="i-3qvwbsbAJkZdBgDmWUMfuU">
            SJ AB:s ägardirektiv bör ändras senast 2021 så att trafikeringsrätten
            för SJ AB också innebär en skyldighet att genom plikt bidra till
            att upprätthålla en väl fungerande trafik på järnväg i hela landet.
            Detta bör riksdagen ställa sig bakom och ge regeringen till känna.
          </p>
          <head type="h3" xml:id="i-SQgzXnFffVJ9pifRNQu3zc">
            4.11.19 Höjda banavgifter begränsar järnvägens klimatnytta
          </head>
          <p xml:id="i-kk8PwUzS4UABLsGkkz3DF">
            Vänsterpartiet delar en allmän inriktning att alla trafikslag
            på sikt ska bära de externa kostnader de orsakar samhället i form
            av t.ex. miljö- och klimatpåverkan, slitage och olyckor. I dag
            varierar det dock kraftigt i vilken utsträckning godstransporter
            bär de kostnader de orsakar, beroende på om de t.ex. sker med
            tunga lastbilar eller på spår med järnväg. Därtill kräver det
            alltmer växande klimathotet att de klimatpåverkande utsläppen
            från våra transporter skyndsamt minskas. Vi måste därför försäkra
            oss om att våra styrmedel inom transportområdet inte försvårar
            konkurrensmöjligheterna för de trafikslag som minskar utsläppen
            och stärker hållbarheten.
          </p>
          <p xml:id="i-3FzE4EPFtUKUgMZKTRXnBv">
            I dag är det EU-direktiv som styr hur Trafikverket ska och får
            sätta banavgifter. Genom järnvägslagen har kraven skrivits in
            i svensk rätt. Det innebär att banavgifterna i allt högre grad,
            genom att successivt årligen höjas, ska tillse att trafikoperatörerna
            betalar för de samhällskostnader de orsakar, t.ex. slitaget. Intäkterna
            använder Trafikverket för banunderhåll. År 2018 uppgick Trafikverkets
            intäkter till 1 767 miljoner kronor från banavgifterna. Till år
            2025 beräknas de uppgå till nästan 2,5 miljarder kronor per år.
            Detta är en kostnad som i hög utsträckning drabbar godstransportörerna
            på järnvägen och som försvårar deras möjlighet att konkurrera
            med den tunga lastbilstrafiken som orsakar större klimatutsläpp.
            Det är en orimlig ordning enligt vår uppfattning. Vi motsätter
            oss inte att även järnvägsoperatörerna ska bidra till sina samhällskostnader,
            men i ett läge då den tunga, och delvis konkurrerande, lastbilstrafiken
            i alltför liten utsträckning betalar för sin höga påverkan på
            klimat och vägslitage gynnar inte rådande situation en utveckling
            mot hållbara godstransporter. EU:s reglering av banavgifterna
            måste i högre grad beakta den miljö- och klimatnytta en ökad andel
            godstransporter på järnväg skulle ge samt att detta förutsätter
            att järnvägens konkurrenskraft i förhållande till andra trafikslag
            inte får undermineras av höjda banavgifter. Regeringen bör verka
            för förändring av EU:s reglering av banavgifter i syfte att minska
            dess negativa effekt för godstrafik på järnväg. Detta bör riksdagen
            ställa sig bakom och ge regeringen till känna.
          </p>
          <head type="h3" xml:id="i-V9BuRhZChSQQoL8rsdpz3T">
            4.11.20 Stärk miljökompenserande system för järnvägen
          </head>
          <p xml:id="i-3563mGSbEBo26VN3bZ2rtq">
            Genom Vänsterpartiets budgetsamarbete med regeringen under föregående
            mandat­period infördes miljökompensation för godstransportörer
            på järnvägen. Detta styrmedel infördes i syfte att motverka de
            negativa effekterna av höjda banavgifter och kompensera för den
            miljönytta godstransporter på järnväg ger jämfört med de på väg.
            Stödets omfattning var dock enligt vår uppfattning alldeles för
            liten och upphör dessutom år 2020. Vi vill därför förlänga miljökompensationen
            samt öka den med motsvarande medel som banavgifterna höjs den
            kommande treårsperioden. Vi föreslår därför en miljökompensation
            på 500 miljoner kronor till år 2020. I vår motion för utgiftsområde
            22 (2019/20:2697) redogör vi för vår ökade satsning.
          </p>
          <p xml:id="i-XPKeA7Rn4vAmmoMvbykzSJ">
            I Danmark har, enligt uppgift från Branschföreningen Tågoperatörerna,
            banavgifterna närapå reducerats till noll genom det kompensationssystem
            som man tillämpat i över tio år. Det visar att det inom ramen
            för EU:s regelverk finns nationellt utrymme att agera. För att
            ytterligare stärka överflyttning av gods och passagerare till
            mer klimatsmarta transporter är det centralt att utsläppen av
            växthusgaser värderas korrekt. Forskning visar att riskerna med
            och effekterna av utsläppen av växthusgaser kan vara större än
            man trott. I Tyskland har den tyska motsvarigheten till Naturvårdsverket
            föreslagit ett värde på koldioxidutsläpp som är nästan dubbelt
            så högt som svenska myndigheters. Korrekta värderingar över de
            negativa effekter som utsläpp av växthusgaser orsakar samhället
            är grunden för att styrmedel ska ge tillräckliga incitament att
            genomföra överflyttning av passagerare och gods till mer klimatsmarta
            transporter där så är möjligt. Regeringen bör återkomma med förslag
            senast 2021 på styrmedel, inklusive reformerad miljökompen­sation,
            med incitament för att stärka transportköpares val för att välja
            transportalternativ med låg klimat- och miljöpåverkan. Detta bör
            riksdagen ställa sig bakom och ge regeringen till känna.
          </p>
          <head type="h3" xml:id="i-NzfjpiUQ9mBmwu6LLjerz5">
            4.11.21 Nationell handlingsplan för att nå fördubblad marknadsandel
            för kollektivtrafiken
          </head>
          <p xml:id="i-LgUfWvAVpFj38eHotANK21">
            En mängd utredningar och rapporter de senaste åren har presenterat
            möjliga åtgärder för att minska klimatpåverkan från våra transporter
            och öka andelen persontransporter med kollektivtrafik. Dit hör
            t.ex. betänkandet Fossilfrihet på väg (SOU 2013:84), regerings­uppdraget
            Strategisk plan för omställning av transportsektorn till fossilfrihet
            (2017) och Trafikverkets inriktningsunderlag inför antagandet
            av den nationella planen 2018–2029. År 2016 tog Partnersamverkan
            för en förbättrad kollektivtrafik genom uppdrag fram en rapport
            som redogör för möjligheterna till fördubblad marknadsandel för
            kollektivtrafik till år 2030. Rapporten konstaterar att det kommer
            att krävas betydande insatser för att nå en marknadsandel på 36
            procent som är branschens målsättning för det motoriserade resandet.
            Detta skulle innebära en fördubbling om man utgår från en basnivå
            år 2006, vilket branschen gör, då marknadsandelen var 18 procent.
            För att strukturerat arbeta med de åtgärder som presenterats i
            dessa underlag gällande att öka kollektivtrafikens marknadsandel
            bör en handlingsplan tas fram med lämpliga statliga åtgärder för
            att möjliggöra branschens målsättning till år 2030. Regeringen
            bör återkomma till riksdagen senast 2022 med förslag på handlingsplan
            för hur mål om fördubblad marknadsandel för kollektivtrafiken
            ska realiseras. Detta bör riksdagen ställa sig bakom och ge regeringen
            till känna.
          </p>
          <head type="h3" xml:id="i-RvwsNU9mAUiRnSKN5g7Ver">
            4.11.22 Inför styrmedel som minskar bilberoendet och ökar resandet
            med kollektivtrafik
          </head>
          <p xml:id="i-9jVDY2TP3zAZwrHRrsie5k">
            Vänsterpartiet anser att det ska vara enkelt och ekonomiskt lönsamt
            att välja de klimatsmarta alternativen. En stadsplanering med
            ett tillgängligt och sammanhållet kollektivtrafiksystem i kombination
            med lägre pris har visat sig vara ett framgångsrikt sätt att minska
            bilismen och uppnå hållbara städer. Det har visat sig att effektiva
            helhetssatsningar som innehåller stadsplanering för minskat utrymme
            för bilar samt en ökad täckningsgrad för kollektivtrafik med sänkt
            taxa ger ett större antal resenärer till kollektivtrafiken. Genom
            att resandet med kollektivtrafik ökar i hög grad med en sådan
            kombinerad satsning har det också lett till ökade intäkter i kollektivtrafiken.
            En sådan satsning kräver mer resurser inledningsvis men har, om
            den planeras rätt, sedan möjlighet att bli självbärande. Freiburg
            i Tyskland är ett exempel där denna modell använts och varit framgångsrik.
          </p>
          <p xml:id="i-B8Kc7Eq28EhqMeTG3LBeHF">
            För att få fler människor att välja t.ex. bussen framför bilen
            måste kollektivtrafik­resorna bli det ekonomiskt lönsamma alternativet
            i högre utsträckning. Därför krävs politiska insatser som innebär
            att det miljövänliga alternativet också är det billigaste. De
            senaste årens prisutveckling inom kollektivtrafiken är i det avseendet
            oroväckande. Priset på att resa kollektivt har ökat med ungefär
            70 procent under en period av 15 år, och konsumentprisindex (KPI)
            har under samma period ökat med 18 procent. Priset på att resa
            kollektivt har alltså ökat nästan fyra gånger så mycket som den
            allmänna prisökningen. Vänsterpartiet anser att detta är mycket
            bekymmersamt då prisbilden för resenärer är ett viktigt styrmedel
            för att minska klimatpåverkan från våra transporter. De samlade
            transporterna i samhället behöver effektiviseras och minska i
            omfattning genom resurssnål samhällsplanering. Satsningar på kollektivtrafik
            gör det lättare för den som i dag reser med bil att resa på ett
            mer hållbart sätt. Men satsningar på kollektiv­trafik ökar också
            möjligheten för den som saknar tillgång till bil att resa och
            röra sig i samhället. Vänsterpartiets långsiktiga mål är en utbyggd,
            avgiftsfri kollektivtrafik. Med satsningar på lägre priser inom
            kollektivtrafiken når vi ett rättvisare och mer jämlikt transportsystem.
          </p>
          <p xml:id="i-Cz21zWt4ELyoEnGoAsqB2c">
            Regeringen bör under mandatperioden tillse att en översyn genomförs
            av möjliga åtgärder som sänker taxorna i kollektivtrafiken och
            stärker kollektivtrafikens konkurrenskraft gällande resekostnaden
            för motsvarande resor med personbil. Detta bör riksdagen ställa
            sig bakom och ge regeringen till känna.
          </p>
          <head type="h3" xml:id="i-AxD1sp3SbHttQZ2weykVVE">
            4.11.23 Regeringen bör återkomma med förslag på konverteringsstöd
            för begagnade bilar senast 2022
          </head>
          <p xml:id="i-CoaHcLTb3rb3v8JuhkBRpu">
            Regeringen gör i klimathandlingsplanen bedömningen att förutsättningarna
            för och kostnadseffektiviteten i konverteringsstöd för omställning
            av befintliga bilar till lågutsläppsfordon bör analyseras. Det
            är en defensiv hållning till en åtgärd som stärker klimaträttvisan
            och som har stor potential att minska utsläppen i vår befintliga
            fordonsflotta. Många bilägare har inte ekonomiska resurser att
            köpa en ny bil med låga utsläpp, och en stor del av vår befintliga
            fordonspark som drivs med fossila drivmedel är möjlig att konvertera
            till t.ex. etanol- (E85) eller biogasdrift. Då t.ex. både Finland
            och Frankrike med framgång infört konverteringsregler och statligt
            ekonomiskt stöd kan enligt vår uppfattning en klimathandlingsplan
            över mandatperioden inte ha lägre ambitioner än att det ska införas.
            Regeringen bör återkomma till riksdagen med förslag på konverteringsstöd
            för omställning av befintliga bilar och nödvändiga regeländringar
            för dess tillämpning senast 2022. Detta bör riksdagen ställa sig
            bakom och ge regeringen till känna.
          </p>
          <head type="h3" xml:id="i-FK4nHqnMzPrCkMcZmP9iTo">
            4.11.24 Inför avståndsbaserad vägslitageskatt för tung trafik
          </head>
          <p xml:id="i-J5D92Vaf3dwnRjr9i1F8iV">
            Den tunga lastbilstrafiken betalar i dag inte för den påverkan
            den har genom sina externa kostnader för samhället i form av t.ex.
            miljö- och klimatpåverkan och slitage på vägarna. I samarbete
            med Vänsterpartiet tog den föregående regeringen fram promemorian
            En ny inriktning för beskattning av tung lastbilstrafik som remitterades
            2018. I promemorian föreslås att beskattningen ändras från en
            tidsbaserad till en avståndsbaserad beskattning för tung lastbilstrafik.
            Inriktningen på promemorian syftar till att lastbilstrafiken i
            högre grad ska betala för sina externa kostnader, i större utsträckning
            bidra till att finansiera infrastruktur och jämna ut konkurrensförhållandena
            mellan svensk och utländsk lastbilstrafik som kör i Sverige. Skatten
            bör differentieras geografiskt dels utifrån tätorts- och landsbygdskörning,
            dels utifrån områden där det finns respektive saknas alternativ
            till vägtransporter. Remissinstanserna har bl.a. i sina yttranden
            tagit ställning till att skatten bör differentieras så att den
            avspeglar utsläpp med hänsyn till vad som är möjligt enligt Eurovinjettdirektivet,
            vilket är föremål för omförhandling.
          </p>
          <p xml:id="i-BTjFqjZ539eF5uLBBv4rtU">
            En vägslitageskatt innebär en prissättning av godstransporter
            på väg. Detta kommer enligt promemorian att leda till att en viss
            andel av transporterna flyttar över till alternativa trafikslag
            som sjöfart och järnväg. Framför allt gäller det transporter över
            30 mil, som är utsatta för konkurrens från andra trafikslag. Hur
            stor överflyttningen blir beror delvis på skattenivåer men också
            på tillgängliga alternativ. Om möjligheterna att transportera
            gods via järnväg eller sjöfart är goda så ökar priskänsligheten
            för vägslitageskatten och därmed överflyttningen.
          </p>
          <p xml:id="i-UBKPZWZGYimLywj1kYoui3">
            Den tidigare S-MP-regeringen aviserade en ambition om att man
            skulle återkomma med en inriktningsproposition före mandatperiodens
            slut. Så skedde aldrig trots det alltmer ökade behovet att klimatstyrande
            åtgärder för att minska utsläppen inom transportsektorn.
          </p>
          <p xml:id="i-LbxFF5acsZZJXwai66wkim">
            Vänsterpartiet har under lång tid förespråkat en avståndsbaserad
            skatt på tunga lastbilar som träffsäkert ska vara möjlig att differentiera.
            Förutom den klimatnytta en sådan beskattning skulle kunna medföra
            ser vi stora vinster med att svenska och utländska lastbilar skulle
            kunna beskattas på lika villkor och att myndigheter skulle ges
            bättre möjligheter, genom automatiserat avläsningsbart system,
            att upptäcka den illegala lastbilstrafiken. Promemorian En ny
            inriktning för beskattning av tung lastbilstrafik har remitterats,
            och därmed har redan en god grund lagts för att ett förslag på
            avstånds­baserad beskattning av tung lastbilstrafik bör kunna
            läggas fram i riksdagen i närtid. Regeringen bör skyndsamt återkomma
            med förslag på avståndsbaserad vägslitageskatt på tung lastbilstrafik.
            Detta bör riksdagen ställa sig bakom och ge regeringen till känna.
          </p>
          <head type="h2" xml:id="i-17NxmZH5H4sNDjk6UWhZnX">
            4.12 Försvarsmakten
          </head>
          <head type="h3" xml:id="i-2ZG84AtLZSEnsqyEDRZoLb">
            4.12.1 En gemensam lösning för utbyggnad av vindkraft
          </head>
          <p xml:id="i-PpY3WrPptXfxPKhBFVUuep">
            Försvarsmakten har i dag stora möjligheter att påverka utbyggnaden
            av förnybar energi genom att sätta stopp för nya vindkraftverk.
            Till exempel måste objekt som vindkraftverk, telemaster eller
            liknande som överstiger 20 meter, alternativt 45 meter i bebyggelse,
            ha Försvarsmaktens godkännande. Genom att hänvisa till totalförsvarets
            riksintresse har Försvarsmakten möjlighet att lägga in sitt veto
            mot viktig utbyggnad av förnybar energi.
          </p>
          <p xml:id="i-U4v9zZsNsrc6gNFLVeF53f">
            Ett aktuellt exempel är vindkraftsparken Blekinge Offshore i
            Hanöbukten. Där sa Försvarsmakten nej till ett planerat bygge
            av havsbaserad vindkraft eftersom man upplevde att det skulle
            kunna komma att inkräkta på vad man använder som militärt övningsområde.
          </p>
          <p xml:id="i-TCqTFBEyA1XQr32HnHCAez">
            Trots att det finns en stor potential för havsbaserad vindkraft
            i Sverige har byggandet ännu inte tagit fart. I dag finns det
            sex havsbaserade vindkraftsparker. De är främst lokaliserade i
            södra delen av landet. Förutom de uppenbara klimatvinsterna ger
            havsbaserad vindkraft dessutom fler jobb i Sverige, eftersom mycket
            arbete måste utföras på plats. En utbyggd havsbaserad vindkraft
            i södra Sverige skulle också minska belastningen på överföringskapaciteten
            från de norra till de södra delarna av landet.
          </p>
          <p xml:id="i-GKTuu9w5TNRLsPWPxaSfHa">
            Vänsterpartiet menar att det måste vara fullt möjligt att både
            bygga ut vindkraften, inte minst den havsbaserade, där förutsättningarna
            är som bäst och samtidigt ge Försvarsmakten rimliga förutsättningar
            för övningsverksamhet. När sådana här knutar uppstår där en myndighet
            helt kan sätta stopp för en viktig utbyggnad av förnybar energi
            måste regeringen ta ansvar för att hitta en framåtsyftande lösning.
          </p>
          <p xml:id="i-EYDJeoJLfLgRjPV4tVDDYK">
            Vänsterpartiet delar uppfattningen att totalförsvarets intressen
            är viktiga. Regeringen bör därför utreda hur havsbaserade vindkraftsparker
            kan inrättas utan att Försvarsmaktens verksamhet påverkas negativt
            på lång sikt. Detta bör riksdagen ställa sig bakom och ge regeringen
            till känna.
          </p>
          <head type="h2" xml:id="i-CRXMJwcwY4GsaYN9iLrUpP">
            4.13 EU
          </head>
          <head type="h3" xml:id="i-AEj9ETf6T39QMpumLXAsv2">
            4.13.1 Sverige bör driva krav om att EU skärper klimatmål till
            minst 70 procents minskning av växthusgaser till 2030
          </head>
          <p xml:id="i-DZNnW3iHQ44Nhw1PaqkbWd">
            Av regeringens klimathandlingsplan framgår att regeringen anser
            att EU:s nuvarande klimatmål till 2030 behöver skärpas till en
            minskning av växthusgasutsläppen till minst 55 procent jämfört
            med 1990 och vara i linje med Parisavtalets 1,5-gradersmål. Regeringen
            anser vidare att Sverige ska vara drivande i arbetet för en höjning
            av ambitionsnivån inom EU till 2030. Vänsterpartiet anser att
            om EU:s mål ska vara i linje med Parisavtalets 1,5-gradersmål
            så behöver EU anta ett klimatmål till 2030 om att utsläppen ska
            minska med minst 70 procent. Sverige bör driva krav om att EU:s
            2030-mål skärps till minst 70 procent jämfört med 1990. Detta
            bör riksdagen ställa sig bakom och ge regeringen till känna.
          </p>
          <head type="h3" xml:id="i-MYDPiBP8yTBT3F3VU83j3r">
            4.13.2 Sveriges och EU:s klimatbistånd ska vara additionella
          </head>
          <p xml:id="i-LGhqSWmtkULvFaWWwDEV2A">
            De fattiga och redan utsatta i världen drabbas värst av värme,
            torka, översvämningar, sjukdomar och bristande vattenkvalitet.
            Oavsett om fattiga och marginaliserade grupper lever i rika eller
            fattiga länder drabbas de värst. För att lyckas kombinera en effektiv
            fattigdomsbekämpning med ekologisk hållbarhet krävs satsningar
            på miljövänlig och hållbar produktion av energi och livsmedel
            samt omställning till en mer miljövänlig transport- och industrisektor.
            Vänsterpartiet vill därför se ett nytt klimatbistånd som ska användas
            till förebyggande klimatåtgärder som motverkar konsekvenserna
            av de klimatförändringar vi redan ser. Klimatmålen måste gå före
            kortsiktiga vinstintressen och den rika delen av världen måste
            ta sitt historiska ansvar. Det klimatbistånd vi vill se ska bestå
            av nya additionella medel, dvs. vara ytterligare medel utöver
            det utlovade biståndet och trappas upp under tre år. Pengarna
            kan t.ex. användas för omställning till ekologiskt hållbara jordbruk,
            teknikutveckling eller utbyggnad av förnybar energi. Vänsterpartiets
            förslag till klimatbistånd genomförs som en årsvis stegring. År
            2020 föreslås det uppgå till 500 miljoner kronor, 2021 till 750
            miljoner kronor och 2022 till 1 miljard kronor. Vårt förslag om
            införande av additionellt klimatbistånd utvecklas i vår motion
            Utgiftsområde 7 Internationellt bistånd (2019/20:3010).
          </p>
          <p xml:id="i-Pmy69irCWYn6BKuX8H5BG6">
            EU har antagit en policy för samstämmighet i utvecklingspolitiken,
            Policy Coherence for Development, som motsvarar politiken för
            global utveckling (PGU) i svensk utvecklingspolitik. Fortfarande
            finns dock grundläggande brister i samstämmigheten mellan EU:s
            olika verksamheter. Unionens handels-, jordbruks- och fiskeripolitik
            är exempel på verksamheter som försvårar, och i vissa fall helt
            slår sönder, förutsättningarna för att biståndet ska kunna ge
            resultat genom att vara utformade utifrån medlemsstaternas behov.
            Vänsterpartiet anser att Sverige bör verka för att EU:s klimatbistånd
            ska vara additionellt, alltså läggas till redan existerande åtaganden
            för biståndet. Klimatet är en ödesfråga och omställningen i den
            fattiga delen av världen är central. Regeringen bör verka för
            att EU:s klimatbistånd ska vara additionellt. Detta bör riksdagen
            ställa sig bakom och ge regeringen till känna.
          </p>
          <head type="h2" xml:id="i-LcrRBwrnskAYCvyTV72jwx">
            4.14 Klimat- och handelspolitik
          </head>
          <head type="h3" xml:id="i-SnrhQQDpLGmM45utZ8PmXh">
            4.14.1 EU bör ställa krav på efterlevnad av Parisavtalet i alla
            förhandlingar om handelsavtal
          </head>
          <p xml:id="i-XniB4A26YqVcPZmjVmVXvq">
            Vänsterpartiet vill ha en rättvis handelspolitik som sätter människor,
            social rättvisa, djur, klimatet och miljön främst och som fokuserar
            på samhällsvinster för alla – inte bara på vinster för storföretag.
            Handel med omvärlden är avgörande för Sveriges välstånd och vår
            utveckling. Vänsterpartiet har genom åren stått bakom avvecklingen
            av tullar och andra formella handelshinder.
          </p>
          <p xml:id="i-RYwwrFWEm6pf5QDrPY3abD">
            I dag har EU handelsavtal med omkring 50 länder. Vänsterpartiet
            menar att Sverige och EU måste stå upp för miljön, klimatet och
            demokratin. Det gäller även de handelsavtal som EU ingår. Därför
            motsätter vi oss en handelspolitik där vinster för storföretagen
            går före rätten till trygga jobb, klimatet och vår gemensamma
            välfärd. Vänsterpartiet är emot handelsavtal som CETA (Comprehensive
            Economic and Trade Agreement) mellan EU och Kanada och TISA (Trade
            in Services Agreement) mellan EU och 22 andra parter. Båda avtalen
            har kritiserats hårt, bl.a. för att makt flyttas från länders
            regeringar till storföretag och för att avtalen riskerar att undergräva
            arbetstagares rättigheter, slå mot välfärden och inte minst utgöra
            ett hot mot klimat och miljö. Ett stort problem är också att företag
            ges möjlighet att stämma stater för utebliven vinst genom ett
            tvivelaktigt investerare–statförfarande (ISDS). Därmed hindras
            länder från att föra den politik de vill om den strider mot avtalet.
            Vidare menar Vänsterpartiet att EU bör ställa som krav att motparten
            ska leva upp till Parisavtalet i alla förhandlingar om handelsavtal.
          </p>
          <p xml:id="i-48ZAWnGXrUpBqYqXtfiXqE">
            Regeringen bör verka för att EU ställer krav på efterlevnad av
            Parisavtalet i alla förhandlingar om handelsavtal. Detta bör riksdagen
            ställa sig bakom och ge regeringen till känna.
          </p>
          <head type="h3" xml:id="i-5fBd4d5PLDiXnnr8txSAJa">
            4.14.2 Ställ krav på hållbarhetsåtaganden för handel med Brasilien
          </head>
          <p xml:id="i-BsUGeXjnCCPqhSwLBXWYkw">
            I Brasilien härjade omfattande bränder Amazonas under sommaren
            2019. Landets president Jair Bolsonaro vägrade länge agera för
            att stoppa bränderna; han har t.o.m. hävdat att de är ett påhitt
            av miljöorganisationer. Samtidigt har EU kommit överens om ett
            gigantiskt handelsavtal med Mercosur, där bl.a. Brasilien ingår.
            Avtalet har mötts av omfattande kritik från civilsamhället. I
            juni uppmanades EU av över 300 frivillig­organisationer att stoppa
            förhandlingarna om avtalet med hänvisning till den kraftigt försämrade
            situationen för klimatet och de mänskliga rättigheterna i Brasilien
            under Bolsonaros styre. Frankrikes miljöminister är djupt kritisk
            till avtalet, och efter Brasiliens undermåliga hantering av skogsbränderna
            i Amazonas har såväl Frankrikes som Irlands regering hotat med
            att inte godkänna avtalet. Tyskland och Norge har dragit in sitt
            stöd för att bekämpa skogsavverkningen i Brasilien eftersom landets
            president uppenbarligen inte använder pengarna till det avsedda
            ändamålet. I Finland diskuteras ett importstopp av brasilianskt
            nötkött.
          </p>
          <p xml:id="i-UAiPo2sQK8fWXikXEM8Ndy">
            Vänsterpartiet kräver därför att det nuvarande handelsavtalet
            med Mercosur stoppas och kräver bindande klimat- och miljöåtaganden
            i fortsatta förhandlingar. Regeringen bör verka för att stoppa
            handelsavtalet med Mercosur och kräva bindande klimat- och miljöåtaganden
            för fortsatta förhandlingar. Detta bör riksdagen ställa sig bakom
            och ge regeringen till känna.
          </p>
          <head type="h3" xml:id="i-Ry1QapXYbzoH2pyWyDzMmG">
            4.14.3 Tydliggör sanktioner om handelspartner inte håller åtaganden
            om hållbarhet
          </head>
          <p xml:id="i-DDWvJzhSBbLeTuSjjabcjh">
            En annan brist i EU:s handelsavtal är att de inte fastslår vilka
            sanktioner som ska användas när ett land som Brasilien inte respekterar
            sina åtaganden. Kapitlet om hållbarhet blir därför tandlöst. Just
            därför är kritiken så massiv från alla de organisationer och personer
            som på allvar bryr sig om klimatet. Om Brasilien lämnar Parisavtalet,
            som de hotat att göra, skulle det inte påverka det ingångna avtalet
            eller leda till sanktioner. Detta är en uppenbar svaghet som Vänsterpartiet
            vill åtgärda.
          </p>
          <p xml:id="i-MsALNe6mWy7iYPLRnt51Mf">
            Regeringen bör verka för att kapitlen om hållbarhet i de handelsavtal
            som EU ingår med andra länder ska stipulera sanktioner ifall parterna
            inte håller sina åtaganden. Detta bör riksdagen ställa sig bakom
            och ge regeringen till känna.
          </p>
          <head type="h3" xml:id="i-BWxt4wvRHMGPspdQtxAjLA">
            4.14.4 Senast 2022 bör de svenska exportkrediterna i samtliga
            fossila verksamheter upphöra
          </head>
          <p xml:id="i-UnxwSY96pfXopA8YzPDgdy">
            Av klimathandlingsplanen framgår att regeringen avser att ge
            Exportkreditnämnden i uppdrag att tillsammans med Svensk Exportkredit
            AB se över hur det svenska och internationella exportfinansieringssystemet
            ska bidra till tydlig omställning och kraftigt minskade utsläpp
            av växthusgaser, detta för att verksamheten och kreditgivningen
            ska vara i linje med Parisavtalet och inte skapa inlåsningar i
            fossilberoende. Enligt regeringen görs detta bl.a. genom att man
            senast 2022 upphör med de svenska exportkrediterna till investeringar
            i prospektering och utvinning av fossila bränslen.
          </p>
          <p xml:id="i-S3Gd7o7ppP6dvhSARRJQxq">
            Vänsterpartiet välkomnar att regeringen avser att vidta åtgärder
            för att export­finansieringssystemet ska vara i linje med Parisavtalet.
            Vi anser dock, i likhet med Naturskyddsföreningen, att ett stopp
            bör införas för samtliga fossila verksamheter, dvs. även för förädling
            och kraftgenerering inom fossila verksamheter.
          </p>
          <p xml:id="i-5k4CPBSGZpLtku5V4ipYBa">
            Senast 2022 ska de svenska exportkrediterna till investeringar
            i samtliga fossila verksamheter, inklusive förädling och kraftgenerering,
            upphöra. Detta bör riksdagen ställa sig bakom och ge regeringen
            till känna.
          </p>
          <head type="h3" xml:id="i-EWzgZQ18fJSnHFiL1S4vPT">
            4.14.5 Möjliggör överföring av grön teknik
          </head>
          <p xml:id="i-kVBpq4MNTN6vN9MDx7fFU">
            För att utvecklingsländer ska ha några möjligheter att bromsa
            sina egna utsläpp och samtidigt utvecklas behöver de få tillgång
            till modern miljöteknik. Genom att förändra patentlagstiftningen
            skulle tekniköverföring gynnas. Innovationerna inom förnybar teknik,
            jordbruk och datamodellering i syfte att förutsäga väder osv.
            finns ofta koncentrerade hos företag inom den rika delen av världen.
            När utvecklingsländer vill utveckla tekniker för förnybar energi
            och hållbar livsstil, t.ex. genom att bygga ut vindkraften, måste
            de antingen betala dyra patentlicenser eller använda gammal teknik
            där patenträtten gått ut. De har helt enkelt inte råd med den
            modernaste och miljövänligaste tekniken.
          </p>
          <p xml:id="i-5yEX5Df4Vq3MFENKUAsQYB">
            Ett center för tekniköverföring har visserligen inrättats (CTCN
            i Köpenhamn) men det saknas i stor utsträckning konkreta politiska
            initiativ för att underlätta tekniköverföring till utvecklingsländer.
            Sverige borde ta liknande initiativ och driva på EU och andra
            industriländer så att en storskalig tekniköverföring kan komma
            till stånd. Det skulle bl.a. kunna göras genom en reform av bestämmelser
            kring patent och immaterialrätt för vissa utvalda tekniker. Sverige
            bör, i internationella klimatförhandlingar och andra forum, verka
            för att miljöteknik och vissa livsmedelstekniker som begränsar
            klimatförändringen ges liknande undantag som finns inom TRIPS-avtalet
            gällande livsbesparande mediciner. Detta bör riksdagen ställa
            sig bakom och ge regeringen till känna.
          </p>
          <head type="h3" xml:id="i-SFa5Naquxm8Pn56Yuri9cB">
            4.14.6 IMF:s och Världsbankens verksamhet bör anpassas till Agenda
            2030
          </head>
          <p xml:id="i-Vj2DSMgHbTJVbZm64HTmxF">
            I december 2017 meddelade Världsbankens chef Jim Yong Kim att
            banken efter 2019 skulle upphöra med låneprojekt till gas- och
            oljeutvinning samt borrning och drift av oljebrunnar. Banken meddelade
            också att den kommer att använda sig av ett skuggpris på koldioxid
            i de ekonomiska analyserna av alla projekt i sektorer med höga
            utsläpp.
          </p>
          <p xml:id="i-NEKBqWnLdLPzb9QJSWiLD9">
            Bankens besked bedöms som viktiga av flera miljöorganisationer
            som pekar på att många satsningar inte skulle bli av utan stöd
            från Världsbanken och att banken tidigare gjort stora investeringar
            i sektorn. Samtidigt finns det mycket kvar att göra i Världsbankens
            miljö- och klimatarbete. Löftet innebär inget totalt stopp av
            finansiering för projekt som rör fossila bränslen eller fossil
            energi. Bland annat undantas byggandet av gas- och oljeledningar
            och lån till fattiga länder för sådana investeringar under vissa
            förutsättningar. Lån via mellanhänder omfattas inte heller. På
            den vägen finansierar Världsbanken indirekt byggandet av kolkraftverk
            i länder som Bangladesh, Indien och Filippinerna. Vänsterpartiet
            menar att dessa s.k. Bretton Woods-institutioner i högre grad
            bör sträva i samma riktning och att den riktningen bör styras
            av Agenda 2030.
          </p>
          <p xml:id="i-UEF9MZ3i6EBFiUG1jeo1ac">
            Regeringen bör verka för att IMF:s och Världsbankens verksamhet
            anpassas till Agenda 2030. Detta bör riksdagen ställa sig bakom
            och ge regeringen till känna.
          </p>
          <head type="h3" xml:id="i-WdAJNSJwnhVpH4b84zbjmS">
            4.14.7 Stärk företagens klimat- och miljöansvar utomlands
          </head>
          <p xml:id="i-63E94EMkiASSYnskagSFAe">
            För att tydliggöra företagens miljö- och klimatansvar bör även
            ett klimat- och miljöperspektiv anläggas på de förslag som regeringen
            arbetar fram. Det kan ske med utgångspunkt i environmental due
            diligence, ett verktyg som liknar human rights due diligence,
            men där miljö- och klimatperspektivet är vägledande. Regeringen
            bör utreda möjligheten att även införa klimat- och miljöperspektiv
            enligt environmental due diligence i regelverken för företags
            agerande utomlands. Detta bör riksdagen ställa sig bakom och ge
            regeringen till känna.
          </p>
        </div>
        <div type="motSignatures">
          <list>
            <item xml:id="i-My1RwoxMSMHJLry2jyBFfR" who="i-HNw1w34Sd2tGfFnWtdrzZb">
              Jens Holm (V)
            </item>
            <item xml:id="i-9nNRc5gb2QEw5FSMePPefL" who="i-6CAgZyR6FvVqYZHQfCw5HJ">
              Hanna Gunnarsson (V)
            </item>
            <item xml:id="i-EmetAr7NUpV6G9xHhPPYqZ" who="i-7EGhEVdWhirq9oiHvVcrQR">
              Lotta Johnsson Fornarve (V)
            </item>
            <item xml:id="i-KdKXC6wvcwdyFaCQmxDHUs" who="i-CgLZxiLTqtr669ULBLHcuK">
              Yasmine Posio (V)
            </item>
            <item xml:id="i-SUracdxSD6kp5ztg2mvgtF" who="i-KNRqa17M8avm4WSafSQiUy">
              Elin Segerlind (V)
            </item>
            <item xml:id="i-HvES93rA88exhoyWdBVGgy" who="i-HG8uLqLT7SnwSx5YRobkVr">
              Håkan Svenneling (V)
            </item>
            <item xml:id="i-GGgSQbYeCYR8sddDFYTxMn" who="i-G9GHaoV5TJoYjtjUJ6EXYj">
              Jessica Thunander (V)
            </item>
          </list>
        </div>
      </div>
    </body>
  </text>
</TEI>
