<?xml version="1.0" encoding="utf-8"?>
<TEI xmlns="http://www.tei-c.org/ns/1.0" xmlns:xi="http://www.w3.org/2001/XInclude" xml:id="mot-202122-FiU-04727">
  <teiHeader>
    <fileDesc>
      <titleStmt>
        <title>med anledning av prop. 2021/22:100 2022 års ekonomiska vårproposition</title>
        <author corresp="i-bRyJHEKb5DCkicXkuZwMY i-84DiaFjYsBoBUQnKJiSte9">av Ulf Kristersson och Elisabeth Svantesson (båda M)</author>
      </titleStmt>
      <publicationStmt>
        <authority>SWERIK PROJECT</authority>
      </publicationStmt>
      <sourceDesc>
        <bibl>
          <title>Motion 2021/22:4727 av Ulf Kristersson och Elisabeth Svantesson (båda M)</title>
          <idno type="rdwebb">H9024727</idno>
          <rs type="number">4727</rs>
          <orgName type="comitteeAbbreviation">FiU</orgName>
          <ref type="dokument_url_text">http://data.riksdagen.se/dokument/H9024727/text</ref>
          <ref type="dokument_url_html">http://data.riksdagen.se/dokument/H9024727</ref>
          <ref type="dokumentstatus_url_xml">http://data.riksdagen.se/dokumentstatus/H9024727</ref>
          <ref type="docx">http://data.riksdagen.se/fil/D363E336-E3EF-4E40-A430-D67127ED388C</ref>
          <ref type="pdf">http://data.riksdagen.se/fil/02DF9850-D30B-424E-A5F9-AB86AAE10C5A</ref>
        </bibl>
      </sourceDesc>
    </fileDesc>
    <profileDesc>
      <particDesc>
        <listPerson>
          <person gender="man">
            <idno>i-bRyJHEKb5DCkicXkuZwMY</idno>
            <name>Ulf Kristersson</name>
            <state type="partyAffiliation" ref="Q110843">
              <desc>M</desc>
            </state>
          </person>
          <person gender="woman">
            <idno>i-84DiaFjYsBoBUQnKJiSte9</idno>
            <name>Elisabeth Svantesson</name>
            <state type="partyAffiliation" ref="Q110843">
              <desc>M</desc>
            </state>
          </person>
        </listPerson>
      </particDesc>
      <correspDesc>
        <correspAction type="status" subtype="closed"/>
        <correspAction xml:id="i-MZmNJ9xzdSTWsxkPLxvpy2" type="basedOn"/>
        <correspContext corresp="i-MZmNJ9xzdSTWsxkPLxvpy2">
          <ref>Proposition 2021/22:100</ref>
        </correspContext>
        <correspAction xml:id="i-JnfdoiqBwY4Z4n141ovkdq" type="signed"/>
        <correspContext corresp="i-JnfdoiqBwY4Z4n141ovkdq">
          <note type="signatory" corresp="i-bRyJHEKb5DCkicXkuZwMY"/>
          <note type="signatory" corresp="i-84DiaFjYsBoBUQnKJiSte9"/>
        </correspContext>
        <correspAction xml:id="i-JtEYh4Cwg6bU1c4tjHVJ8e" type="submitted">
          <date when="2022-05-04"/>
          <time when="18:19:55"/>
        </correspAction>
        <correspAction xml:id="i-Gx4M8S4phKXWGdMivw9geA" type="reviewed">
          <date when="2022-05-06"/>
          <time when="14:53:41"/>
        </correspAction>
        <correspAction xml:id="i-VpzDPoMGNfjpHR3R1yvgpk" type="dismissed">
          <date when="2022-05-10"/>
        </correspAction>
        <correspAction xml:id="i-GgxcTJqc4R51g68pVdB56" type="referred">
          <date when="2022-05-11"/>
        </correspAction>
        <correspAction xml:id="i-5XJB4z2YTxHrZNErCy6Wue" type="assigned">
          <date when="2022-10-12"/>
          <time when="11:38:39"/>
        </correspAction>
        <correspContext corresp="i-5XJB4z2YTxHrZNErCy6Wue">
          <ref type="assignedTo">Finansutskottet</ref>
        </correspContext>
        <correspAction xml:id="i-MxB7uh5UrGXuJ4Lfw5m5WU" type="behandlas_i"/>
        <correspContext corresp="i-MxB7uh5UrGXuJ4Lfw5m5WU">
          <ref type="uppgift">2021/22:FiU20</ref>
          <ref type="ref_dok_id">H901FiU20</ref>
          <ref type="ref_dok_typ">bet</ref>
          <ref type="ref_dok_rm">2021/22</ref>
          <ref type="ref_dok_bet">FiU20</ref>
          <ref type="ref_dok_titel">Riktlinjer för den ekonomiska politiken</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
      </correspDesc>
      <textClass>
        <catRef scheme="#docType" target="#mot"/>
        <catRef scheme="#motionType" target="#parti"/>
        <catRef scheme="#motionType" target="#följd"/>
      </textClass>
    </profileDesc>
  </teiHeader>
  <text>
    <body>
      <div type="motHeader">
        <div type="motTitle">
          Motion till riksdagen 2021/22:4727 av Ulf Kristersson och Elisabeth
          Svantesson (båda M) med anledning av prop. 2021/22:100 2022 års
          ekonomiska vårproposition
        </div>
      </div>
      <div type="motBody">
        <div xml:id="i-ABtieJGc2hR7rvn8CnR1D7" type="TOC">
          <head xml:id="i-XKuZvmtB7BbWbJJzi1Hs1G">
            Innehållsförteckning
          </head>
          <list>
            <item style="indent-level: 1">
              Förslag till riksdagsbeslut
            </item>
            <item style="indent-level: 1">
              1 Inledning
            </item>
            <item style="indent-level: 1">
              2 Det ekonomiska läget
            </item>
            <item style="indent-level: 2">
              Ökade risker i ekonomin
            </item>
            <item style="indent-level: 2">
              Offentliga finanser
            </item>
            <item style="indent-level: 1">
              3 Inriktning för den ekonomiska politiken
            </item>
            <item style="indent-level: 2">
              Budgetpolitiken och det finanspolitiska ramverket
            </item>
            <item style="indent-level: 2">
              Riktlinjer för budgetpolitiken
            </item>
            <item style="indent-level: 2">
              Stärkt ekonomi för Sveriges hushåll
            </item>
            <item style="indent-level: 2">
              En politik för ökad tillväxt
            </item>
            <item style="indent-level: 1">
              4 Fler ska försörja sig själva
            </item>
            <item style="indent-level: 2">
              Återupprätta arbetslinjen
            </item>
            <item style="indent-level: 2">
              Mer lönsamt att arbeta
            </item>
            <item style="indent-level: 2">
              Bidrag och ersättningssystem
            </item>
            <item style="indent-level: 2">
              Genomför en bidragsreform
            </item>
            <item style="indent-level: 2">
              Rusta med kunskaper
            </item>
            <item style="indent-level: 1">
              5 Stärk Sveriges motståndskraft
            </item>
            <item style="indent-level: 2">
              Ett starkare försvar
            </item>
            <item style="indent-level: 2">
              Inriktningen för upprustningen av försvaret
            </item>
            <item style="indent-level: 2">
              Stärkt civil beredskap och inhemsk livsmedelsförsörjning
            </item>
            <item style="indent-level: 1">
              6 En stabil och fossilfri elförsörjning
            </item>
            <item style="indent-level: 2">
              Värna och utveckla kärnkraften
            </item>
            <item style="indent-level: 1">
              7 Återupprätta lag och ordning
            </item>
            <item style="indent-level: 2">
              Kriminaliteten ska pressas tillbaka
            </item>
            <item style="indent-level: 2">
              Stärk polisen
            </item>
            <item style="indent-level: 2">
              Ökade resurser till hela rättsväsendet
            </item>
            <item style="indent-level: 2">
              Stärk enskildas fri- och rättigheter och domstolars oberoende
            </item>
            <item style="indent-level: 2">
              Krafttag mot bidragsfusk och välfärdsbrottslighet
            </item>
            <item style="indent-level: 1">
              8 En starkare välfärd
            </item>
            <item style="indent-level: 2">
              En politik som prioriterar välfärden
            </item>
            <item style="indent-level: 2">
              En tillgänglig hälso- och sjukvård att lita på
            </item>
            <item style="indent-level: 2">
              En skola i världsklass
            </item>
          </list>
        </div>
        <div type="motProposal" subtype="förslag">
          <head xml:id="i-NDpn8VBpF3wDSt1s5amEBd">
            Förslag till riksdagsbeslut
          </head>
          <list>
            <item xml:id="i-9BQ1gXu7dLc2wpHirdA7pJ" sortKey="Yrkande 1">
              Riksdagen godkänner de förslag till riktlinjer för den ekonomiska
              politiken och budgetpolitiken som anförs i motionen.
            </item>
          </list>
        </div>
        <div type="motContent">
          <head xml:id="i-K14i9G5xEF9mr2hWy5vtQX" type="h1">
            1 Inledning
          </head>
          <p xml:id="i-KXhs9hZiiSyGZQ9AkWZhDy">
            Sverige har allvarliga problem. Utbredd kriminalitet, hög arbetslöshet,
            tydliga brister i välfärden, betydande integrationsproblem och
            svag ekonomisk utveckling är resultatet av snart åtta år av socialdemokratiskt
            maktinnehav.
          </p>
          <p xml:id="i-Ks2NaY43ATNNjSiJsUZHLx">
            På kort tid har samhällsproblemen vuxit på ett sätt som har fått
            statens grundläggande funktioner att svikta. Den svenska modellens
            legitimitet bygger på att människor kan lita på våra samhällsfunktioner
            och på att våra gemensamma skattepengar går till att stärka statens
            kärnuppgifter. Det blir alltmer uppenbart att det nuvarande ledarskapet
            för landet saknar förmåga att göra de prioriteringar som krävs
            för att den ordningen ska värnas.
          </p>
          <p xml:id="i-EMczZM4n7JCRPBaoYndA3e">
            Bristen på konkreta reformer för ökad sysselsättning och högre
            tillväxt försvagar Sveriges förutsättningar att pressa tillbaka
            brottsligheten och stärka skolan, vården och pensionerna. Jobben
            var Socialdemokraternas främsta löfte i valet 2014 – men blev
            ett av deras största misslyckanden.
          </p>
          <p xml:id="i-5jr14HpXLQeuKy929DnA1y">
            Socialdemokraterna lovade EU:s lägsta arbetslöshet inför valet
            2014. Efter snart åtta år med en vänsterregering har Sverige nu
            EU:s fjärde högsta arbetslöshet. En avsaknad av fungerande jobbpolitik
            och för svaga incitament att gå från bidrag till arbete har skapat
            ohälsa, cementerat utanförskap, försvårat integration och spätt
            på grogrunden för de kriminella gängen.
          </p>
          <p xml:id="i-Cut1jPf71dQxdBHqfGVrHD">
            Hopplösheten växer hos många som lever i områden och städer där
            mord och skjut­ningar blir allt vanligare, eller där inbrott och
            stölder blivit vardag. Många kvinnor vågar inte vistas utomhus
            när det är mörkt, andra får över huvud taget inte röra sig fritt.
          </p>
          <p xml:id="i-TJ6WZsGEctZfjs4S1AvW3s">
            Regeringen har misslyckats med att stoppa de kriminella gängen.
            Vi ser hur vittnen skräms till tystnad, företag stängs och boende
            ser sig tvingade att flytta. Offentliga tjänstemän tvingas utstå
            hot och drar sig för att anmäla brott. Pengar försvinner genom
            bidragsfusk i stället för att gå till välfärd och brottsbekämpning.
            Den bristande integra­tionen berör hela vårt samhälle i form av
            bostadssegregation, arbetslöshet och bidrags­beroende.
          </p>
          <p xml:id="i-Lfo9UAF9mnDJBZFCjkJVgu">
            Svenska hushåll får bära en allt tyngre ekonomisk börda som en
            följd av en illa förd politik under de senaste åren. Sedan 2014
            har fyra kärnkraftsreaktorer avvecklats, vilket nu leder till
            allvarliga konsekvenser i form av rekordhöga elpriser.
          </p>
          <p xml:id="i-C6bQMFRuYN2LeaQCwSxXXQ">
            Sverige försämras just nu i snabb takt. Oron och rädslan äter
            sig in i vardagen. Rädslan för att familj och vänner ska drabbas
            av brott. Oron för att välfärden inte ska finnas där när den behövs
            eller för hur det ska gå med den egna försörjningen. Farhågor
            om huruvida pensionen räcker till att betala elräkningen eller
            om lönen räcker till nästa månads transporter. Ängslan inför säkerhetsläget
            i vår omvärld. Priset för detta är högt, såväl personligt som
            ekonomiskt.
          </p>
          <p xml:id="i-8viM6NhEL3L7Ym2odMJ3V1">
            Den nuvarande regeringens skadliga prioriteringar och passivitet
            har blivit en symbol för politikens oförmåga. Politiska reformer
            och ekonomiska prioriteringar måste utgå från de samhällsproblem
            som ska lösas. Att skapa säkerhet och trygghet i Sverige mot inre
            och yttre hot och angrepp är centralt. De ekonomisk-politiska
            prioriteringarna behöver också syfta till att trygga hög kvalitet
            och tillgång till vår gemensamma välfärd, säkra en politik för
            full sysselsättning samt stärka konkurrenskraften och hushållens
            ekonomi. Lika angeläget är det att politiken nu riktar de ekonomisk-politiska
            satsning­arna till att stärka samhällsgemenskapen i Sverige och
            att säkra människors möjlighet att bo, leva och driva företag
            i hela landet.
          </p>
          <p xml:id="i-3xnQ2xQhk6RrwFNStBTKqF">
            Det här blir de allra viktigaste uppgifterna för politiken efter
            2022 års val. I grunden är dock uppgiften större än så – förtroendet
            för politikens förmåga och statens funktions­sätt behöver återupprättas.
          </p>
          <p xml:id="i-HZMh1zBxE2xUpnyz26dbky">
            Sverige befinner sig i ett besvärligt läge. Men utvecklingen
            går att vända. Tillsam­mans kan vi vinna tillbaka Sverige.
          </p>
          <head xml:id="i-Q5DGp5HVnLSikBkzJ1wtvn" type="h1">
            2 Det ekonomiska läget
          </head>
          <head xml:id="i-NaUDXiwJSxVwQw53MH8EHE" type="h2">
            Ökade risker i ekonomin
          </head>
          <p xml:id="i-HMhFhLT5wnff4u9X8oghDC">
            Riskerna i världsekonomin är omfattande till följd av Rysslands
            invasion av Ukraina, särskilt mot bakgrund av att världsekonomin
            fortfarande återhämtar sig efter den eko­nomiska nedgång som pandemin
            fört med sig. Omfattande stödpaket under pandemin kombinerat med
            utbudschocker till följd av problem i leverantörskedjorna har
            inneburit den högsta inflationen på flera decennier (se figur
            1). Alltmer talar för att inflationen inte är ett snabbt övergående
            problem. Det innebär att centralbanker runt om i världen planerar
            att höja styrräntorna. En alltför snabb höjning riskerar att få
            betydande effekter på tillväxten, men en alltför långsam höjning
            skulle riskera att leda till att den höga inflationen biter sig
            fast. Tillväxtprognoserna är givet detta mycket osäkra.
          </p>
          <p xml:id="i-3kPAs53NJ4hfn4ohRdPncE">
            Internationella valutafonden (IMF) bedömer att kriget i Ukraina
            dämpar återhämt­ningen från coronakrisen och samtidigt driver
            på inflationen när tillgången på driv­medel, gas och livsmedel
            försämras. I coronakrisens spår är det också många länder som
            har begränsade utrymmen att stimulera ekonomin för att möta nedgången,
            då statsskuldnivåerna är högre än någonsin tidigare. Tillväxten
            i världen bromsar enligt IMF in från 6,1 procent 2021 till 3,6
            procent 2023 och 2024. För 2022 är det en ned­revidering på nära
            1 procentenhet jämfört med prognosen före kriget.
          </p>
          <p xml:id="i-HF5ScVAJb5cYGPaDd9TN3o">
            Effekten av sanktionerna har hittills varit relativt begränsade.
            Ryssland utgör bara 1,8 procent av världens BNP och andelen har
            minskat i takt med att Rysslands ekonomi har försvagats. USA:s
            och EU:s ekonomier är tillsammans nästan 25 gånger så stora. Dessutom
            är Ryssland framför allt en råvaruekonomi och därför inte lika
            integrerat i de globala värdekedjor som i allt högre grad utgör
            världsekonomin. Däremot märks stopp av råvaruexport i världsekonomin,
            särskilt för de råvaror där Ryssland utgör en stor del av världsmarknaden.
            Det handlar om olja och gas, men även om metaller såsom alu­minium
            och palladium, en viktig insatsvara för fordonsindustrin, samt
            livsmedel och insatsvaror för jordbruket. Av Rysslands totala
            export utgör råolja, kol, petroleum­produkter och gas 49 procent,
            stål och metaller 14 procent, livsmedel 6 procent och konstgödning
            3 procent.
          </p>
          <p xml:id="i-NbwPe89ixjVFK8r375YSqn">
            Bristen på råvaror driver på inflationen. IMF prognostiserar
            en inflation på 5,7 procent i avancerade ekonomier och 8,7 procent
            i tillväxtekonomierna, vilket är 1,8 respektive 2,8 procentenheter
            högre än prognosen i januari. IMF konstaterar att pressen uppåt
            på priserna blir allt bredare och därmed inte kan förväntas falla
            tillbaka utan åtgärder från centralbankerna runt om i världen.
            Däremot finns det betydande skillnader mellan olika länder, där
            t.ex. inflationen i USA redan före kriget var den högsta på flera
            decennier.
          </p>
          <p xml:id="i-GMfZHHtLLAjmf6Mx8Cj3RL">
            Även i Sverige ser vi en kombination av lägre tillväxt och högre
            inflation. Konjunk­turinstitutets senaste prognos anger att BNP-tillväxten
            faller tillbaka tydligt under det första halvåret av 2022, vilket
            till stor del beror på de faktorer som nämns ovan. Riks­banken
            tror också på en tydlig dämpning av den ekonomiska aktiviteten,
            inte minst då styrräntorna väntas höjas från 0,25 procent till
            1,6 procent 2024. Det kan få betydande effekter, inte minst på
            högt belånade hushåll som kan få se sina disponibla inkomster
            kraftigt dämpade. Stigande boräntor, höga energikostnader och
            en svag utveckling av disponibelinkomsten under 2023 och 2024
            gör att Riksbanken tror att bostadspriserna faller med ca 7 procent
            fram till 2024. Det får i sin tur effekten att bostadsbyggandet
            väntas minska med 25 procent.
          </p>
          <p xml:id="i-2SXuqpuqLd8iu75a1ssLtb">
            Figur 1 Inflation (KPI) i euroområdet, USA och Sverige
          </p>
          <p xml:id="i-8CY6ueLFaAnrhyh7xEQh6Q">
            Källa: Konjunkturinstitutet.
          </p>
          <p xml:id="i-FCUbZVPTE2mQi8X3GUw4fY">
            Till detta kommer att svensk ekonomi har haft en svag utveckling
            i ett internationellt perspektiv de senaste åren. Sverige hade
            underliggande ekonomiska problem redan innan coronapandemin bröt
            ut. Sverige hade nästan den lägsta tillväxten per person i hela
            EU och är det enda land där arbetslösheten, jämfört med hösten
            2014, var högre redan innan krisen bröt ut. Sverige har under
            lång tid haft en av EU:s högsta arbetslös­hetsnivåer. Hög arbetslöshet
            och bidragsberoende är inte minst ett strukturellt problem bland
            utrikes födda och andra utsatta grupper på arbetsmarknaden. Att
            stora grupper inte är självförsörjande innebär stora påfrestningar
            för den gemensamma välfärden och skatteintäkterna.
          </p>
          <p xml:id="i-33EKJ84uvGE2hpTKkiSZLf">
            Den disponibla inkomsten har samtidigt utvecklats svagt under
            de senaste åren i Sverige, och kommer i år att bli negativ.
          </p>
          <p xml:id="i-3Z8C9buPLZ5S62ocDdNyir">
            Den ekonomisk-politiska krishanteringen under pandemin har dock
            medfört att Sveriges ekonomiska situation är något bättre än många
            andra jämförbara länder i EU. Coronakommissionens slutrapport
            fastslår att de ekonomiska krisåtgärderna överlag varit lyckade
            och i stort gett goda resultat. Det beror framför allt på att
            partier utanför regeringen har varit pådrivande i just dessa frågor
            alltsedan krisen startade. Utan arbetet i riksdagen hade en betydande
            andel av de viktigaste krisstöden över huvud taget inte kommit
            på plats, haft sämre villkor eller försenats.
          </p>
          <p xml:id="i-MEbghCEEDnViPGvNxyQ3zQ">
            Partierna utanför regeringen har sedan pandemins början lagt
            fram flertalet av de avgörande förslagen i den ekonomiska krispolitiken.
            Det gäller bl.a. omställnings­stöd, hyresstöd, slopade arbetsgivaravgifter,
            permittering, omsättningsstöd, statliga räntekrediter, sänkt ränta
            på uppskjutna skatteinbetalningar, undantag av förmåns­beskattning,
            förstärkningar av äldreomsorgen, evenemangsstöd och stöd till
            civil­samhället.
          </p>
          <p xml:id="i-8FQgbSgjA442hut8uHrKdm">
            Regeringen menar nu att Sveriges ekonomiska problem enbart är
            en effekt av coronapandemin – och nu Rysslands invasion av Ukraina.
            Det stämmer dock inte. Den svenska arbetsmarknaden har underpresterat
            under lång tid, även om problemen har satts i blixtbelysning under
            coronakrisen. Den höga arbetslösheten – i synnerhet långtidsarbetslösheten
            – är fortsatt ett av Sveriges största problem, och regeringens
            förda politik och passivitet är starkt bidragande orsaker till
            problemets omfattning.
          </p>
          <p xml:id="i-NXJ7GgUmFpAdJepEAv12nb">
            Även för de som har ett jobb har utvecklingen varit svag de senaste
            åren. Real­löneutvecklingen, löneökningar utöver inflationen,
            har tidigare legat på 2 till 3 procent per år, men de senaste
            sex åren har reallönerna totalt vuxit med 1 procent. Prognoserna
            för åren framöver pekar på en liknande utveckling. Det är resultatet
            av en politik där arbetslinjen har försvagats, företagsklimatet
            har försämrats och kon­kurrenskraften urholkats. När detta nu
            läggs till högre inflation och stigande räntor riskerar utvecklingen
            att försämras ytterligare.
          </p>
          <p xml:id="i-Ci96YmiBvXVGDQnqjm366i">
            Figur 2 Reallöneutvecklingen i Sverige sedan 2000
          </p>
          <p xml:id="i-GxBaYGDnWR94ohgT9YGryu">
            Källa: Konjunkturinstitutet och Finansdepartementet.
          </p>
          <head xml:id="i-T6ciY9ewggMRESjVsAbFp9" type="h2">
            Offentliga finanser
          </head>
          <p xml:id="i-SdKHsazpAZE227L2F9VPGL">
            Sverige gick in i coronakrisen med relativt starka offentliga
            finanser, framför allt i form av en låg statsskuld. Finans- och
            penningpolitiken har stimulerat ekonomin mer eller mindre oavbrutet
            i ett drygt årtionde. Konsekvensen är att stora skulder bland
            hushåll och företag, och andra ekonomiska obalanser, har byggts
            upp i ekonomin. Stora skulder och obalanser riskerar att dämpa
            ekonomins tillväxtförmåga. Med säkerhet spär detta på risken för
            nya kriser. Sverige har fortfarande utrymme att använda finanspolitiken
            för att dämpa effekterna av höjd inflation. Samtidigt bör finanspolitiken
            i normalfallet inte vara expansiv i ett läge med hög inflation
            och ett positivt BNP-gap. Den finanspolitiska inriktningen framöver
            kommer att kräva en avvägning i detta hänseende.
          </p>
          <p xml:id="i-5sWf2sSMf1dxEfv7Y9mqmZ">
            Det s.k. massflyktsdirektivet har aktiverats av EU med anledning
            av Rysslands inva­sion av Ukraina, vilket innebär att flyktingar
            från Ukraina får ett tidsbegränsat arbets- och uppehållstillstånd
            i EU:s samtliga medlemsländer. Reglerna gäller inledningsvis under
            ett år men kan förlängas med ytterligare två år som mest. Direktivets
            aktivering påverkar de offentliga finanserna i flera avseenden.
            Först och främst ger direktivet rätt till boende och vård som
            inte kan anstå men även skolgång och vård till barn. Flyktingar
            från Ukraina har utöver detta även rätt till dagersättning när
            de befinner sig i Sverige. Direktivets aktivering påverkar därmed
            den offentliga konsumtionen på såväl statlig som regional och
            kommunal nivå.
          </p>
          <p xml:id="i-EhL4fDXWrvK5n6R1zNdsfs">
            I detta läge är det centralt att staten ett stort ansvar för
            de ökade kostnader som det tillfälligt höga mottagandet medför
            för landets kommuner.
          </p>
          <head xml:id="i-6DuRxaCMG1H7PV4rrmZH6a" type="h1">
            3 Inriktning för den ekonomiska politiken
          </head>
          <head xml:id="i-5a48A9iAZXTVQFyENsr3pS" type="h2">
            Budgetpolitiken och det finanspolitiska ramverket
          </head>
          <p xml:id="i-SxaQEmaFmyX3QRkrZMNR1o">
            Det finanspolitiska ramverkets syfte är att skapa stabila förutsättningar
            för att kunna bedriva en långsiktigt hållbar finanspolitik. Ramverket
            innehåller bl.a. de budget­politiska målen, som består av ett
            överskottsmål, ett skuldankare för den offentliga sektorn, ett
            utgiftstak för statens utgifter samt det kommunala balanskravet.
          </p>
          <p xml:id="i-C9Np1Qw1DQHGNqJrVxf6eM">
            Överskottsmålet har tjänat Sverige väl som en hörnsten i det
            finanspolitiska ram­verket. Det ger finanspolitiken förutsättningar
            att bedriva en aktiv stabiliseringspolitik för att dämpa effekten
            av kriser på tillväxt och sysselsättning. Överskottsmålet bidrar
            också till den trovärdighet som behövs för att finans- och penningpolitiken
            ska kunna verka tillsammans, liksom för stabilitet och motståndskraft
            i svensk ekonomi. De senaste åren har visat att det finanspolitiska
            ramverket är förenligt med en mycket aktiv finanspolitik i en
            lågkonjunktur. Det är genom att vara återhållsam i goda tider
            som det skapas utrymme att agera i dåliga.
          </p>
          <p xml:id="i-E33KfRQ9ucM99UZLa2x3ZS">
            En annan del av det finanspolitiska ramverket är utgiftstaket,
            som utgör en övre gräns för statsbudgetens utgiftsnivå. Genom
            utgiftstaket ges riksdag och regering goda möjligheter till kontroll
            och styrning av utgifterna. Enligt de riktlinjer som finns bör
            en buffert för oförutsedda händelser lämnas obudgeterad under
            utgiftstaket för nästkom­mande budgetår. Hur stort budgetutrymmet
            för reformer på utgiftssidan till slut blir beror bl.a. på hur
            stor del av budgeteringsmarginalen som under de kommande åren
            tas i anspråk av oförutsedda utgiftsökningar, t.ex. till följd
            av volymökningar i transferer­ingssystemen eller den makroekonomiska
            utvecklingen.
          </p>
          <p xml:id="i-WR67vc2sJamuLibMWPeL5K">
            Skuldankaret är ett riktmärke för den offentliga sektorns bruttoskuld
            som ska uppgå till 35 procent. Det är avgörande att värna skuldankaret
            för att kunna eftersträva hållbara offentliga finanser, annars
            riskerar statsskulden att försvaga de offentliga finanserna genom
            ökade räntekostnader.
          </p>
          <p xml:id="i-ViREoZFcf47p9FYGawQ4LL">
            På sikt är det en central uppgift att återföra de offentliga
            finanserna till balans och stärka skyddsvallarna i ekonomin så
            att Sverige ska kunna möta nästa kris med utrym­me att agera.
            Överskottsmålet gäller tills vidare men bör ses över varannan
            mandat­period. Slutsatserna av översynen bör förankras brett bland
            riksdagspartierna för att värna ramverkets stabilitet och trovärdighet.
            Vid översynen ska skuldens utveckling i relation till skuldankaret
            beaktas.
          </p>
          <head xml:id="i-9RGQZzUs2t4SYo1uVC5AJ9" type="h2">
            Riktlinjer för budgetpolitiken
          </head>
          <p xml:id="i-ExmY2krX2hqFFw4zGodfgb">
            Sverige är i behov av att hitta tillbaka till en ansvarsfull
            ekonomisk politik som bygger upp en motståndskraft mot kriser
            samt reformer som leder till att fler kommer i arbete. Med fler
            sysselsatta ökar välståndet i samhället. Dessutom ökar skatteintäkterna
            som finansierar bl.a. rättsväsendet och välfärden. När fler kommer
            i arbete ökar resurserna så att vi kan säkerställa kortare köer
            i vården, mer kunskap i skolan, fler poliser i hela landet och
            ett Sverige som håller ihop.
          </p>
          <p xml:id="i-MrUpmZwqShwhBQ9mSgEqXg">
            En av finanspolitikens huvuduppgifter kommer under en period
            sannolikt att behöva vara att stötta de svenska hushållen för
            att mildra effekterna av kostnadsökningar till följd av både politiska
            beslut i Sverige och händelser i vår omvärld. För att inflationen
            ska kunna hållas i schack är det avgörande att penningpolitiken
            kan verka fullt ut. För att underlätta detta bör finanspolitiken
            inte vara expansiv under kommande år, och därmed inflationsdrivande.
            Den bör samtidigt dämpa effekterna på hushållen både av den höga
            inflationen och av åtgärderna för att motverka inflationen. Därför
            bör finans­politiken de kommande åren rikta in sig på att bryta
            den politik som drivit fram stora kostnadsökningar och lagt nya
            ekonomiska bördor på hushållen. Bland annat har höga bränslepriser
            och nedläggningen av ett flertal kärnkraftsreaktorer lett till
            att kostnaderna för hushållen har pressats upp påtagligt. Givet
            läget bör det vara uteslutet att det samlade skattetrycket för
            de svenska hushållen nu tillåts öka. Åtgärder för att dämpa effekterna
            på hushållen ska inte heller försämra drivkrafterna till arbete.
            Därmed är stora bidrags­ökningar också uteslutna.
          </p>
          <p xml:id="i-F1josXEaifaK3CC7FFZPcG">
            Under nästa mandatperiod kommer Sveriges trygghet och säkerhet
            att behöva ha en central ställning i budgetpolitiken. Behoven
            i rättsväsendet och försvaret samt finansi­ering av politiska
            reformer för att slå tillbaka hoten mot det svenska samhället
            behöver tillgodoses i större utsträckning än nu. Samtidigt kommer
            finanspolitiken att behöva inriktas mot att på ett betydande sätt
            stärka vården, skolan och andra delar av välfärden i Sverige.
            För att möjliggöra andra påkallade reformer kommer det därutöver
            att vara nödvändigt att vidta åtgärder för att stärka tillväxten
            i samhället, öka effektiviteten och minska slöseriet med offentliga
            medel.
          </p>
          <p xml:id="i-9s14w9FDYpjXJZr37XmBRt">
            Här och nu behöver den ekonomiska politiken stå redo att hantera
            eventuella effekter av den stegrande kostnadskris som förstärks
            av Rysslands invasion av Ukraina och skapa förutsättningar för
            att öka hushållens och företagens motståndskraft. Skattelättnader
            – såväl tillfälliga som permanenta – och ekonomiska stödåtgärder
            kan fortsatt behöva säkras för att hantera hushållens och företagens
            situation och för att kunna trygga jobben.
          </p>
          <p xml:id="i-T5hg1UeBLTPixfYcSfrcLy">
            Sverige behöver en ny kurs i den ekonomiska politiken som baseras
            på reformer och prioriteringar som kan lösa Sveriges mest allvarliga
            problem. Prioriteringar som stärker hushållens ekonomi. Prioriteringar
            som ser till att alla i Sverige som vill och kan arbeta också
            ska ha ett arbete att gå till. Prioriteringar som rustar Sveriges
            motståndskraft – såväl ekonomiskt som militärt. Prioriteringar
            för brottsbekämpning och ett starkare rättsväsen. För ökad företagsamhet,
            fler investeringar, mer forskning och en högre till­växttakt.
          </p>
          <p xml:id="i-BraYo76B4GscgG13NrScZc">
            Sverige behöver en politik som fokuserar på att öka arbetsutbudet
            och säkra en effektiv användning av gemensamma skattemedel. Nivån
            på skatterna påverkar driv­krafterna till arbete. Fler behöver
            komma i arbete och samtidigt uppleva att de får valuta för den
            skatt de betalar. Svenska hushåll behöver få större ekonomiska
            marginaler.
          </p>
          <p xml:id="i-GzB6UQBy6W4ULnFVEepjKL">
            För att råda bot på de försämrade villkoren att investera i Sverige
            behöver de politiska prioriteringarna kommande år tydligt riktas
            mot att förbättra villkoren för företagande och skapa förutsättningar
            för ökad tillväxt. Regelbördan på företagande behöver minska och
            investeringarna behöver öka. Även det offentligas investeringar
            i infrastruktur, utbildning och forskning behöver öka. Politiken
            behöver säkra bättre villkor för industrin genom att upprusta
            elnätet och ge förutsättningar för investeringar i ny kärnkraft.
            Bostadsmarknadens funktionssätt behöver förbättras så att det
            blir enklare att flytta till jobb och rekrytera personal.
          </p>
          <p xml:id="i-AHAWTmMqpy537o3jjD7nr1">
            För att stärka Sveriges säkerhet behöver mer resurser tillföras
            under kommande år för att öka Sveriges motståndskraft och stärka
            vår försvarsförmåga. För att kunna hantera en alltmer osäker och
            instabil omvärld behöver vi betala för det försvar som detta kräver.
            Försvarsmyndigheterna behöver långsiktiga besked för kunna planera
            tillväxt av personal, materiel och övning för att bygga försvarsförmåga.
          </p>
          <p xml:id="i-D3HEmR77H3nHTTYWqJiUTy">
            Målsättningen är att försvarsanslagen bör uppgå till 2 procent
            av BNP 2025. An­slagsökningen är avgörande främst för att kunna
            möta det försämrade säkerhetsläget, möjliggöra en stärkt förmåga
            samt även för att kunna uppfylla kraven för ett möjligt medlemskap
            i Nato. Försvarsmakten behöver ökade resurser för mer personal,
            moder­nare utrustning och förutsättningar för en ökad övningsverksamhet.
            Därtill är det även angeläget att öka Försvarsmaktens tekniska
            förmåga som kommer att ha stor betydelse på det framtida slagfältet.
          </p>
          <p xml:id="i-MS2CSwbWDKXFk3LH3jzCZe">
            För att öka tryggheten och pressa tillbaka våld och kriminalitet
            är det av stor vikt att stärka rättsväsendet. Betydande skärpningar
            av strafflagstiftningen är helt nödvändigt för att hålla gängkriminella
            borta från gator och torg. Med ambitionen att betydligt fler brottslingar
            ska vistas längre tid i fängelse krävs också att hela rättskedjan
            prioriteras – för att kunna rusta Polismyndigheten, Åklagarmyndigheten,
            domstolarna och Kriminal­vården. Särskilt viktigt är fortsatta
            satsningar som ger oss en realistisk möjlighet att öka antalet
            poliser betydligt.
          </p>
          <p xml:id="i-ByXhuy5rm8aYm3QJAXCCkF">
            Sverige behöver en ny integrationspolitik som ställer krav och
            har höga förvänt­ningar, och en restriktiv och långsiktigt hållbar
            invandringspolitik. För att säkerställa detta måste Sveriges asyllagstiftning
            anpassas efter den rättsliga miniminivån enligt EU-rätten. Det
            ska samtidigt inte gå att leva i Sverige utan tillstånd. Fler
            utvisningar och avvisningar ska verkställas och arbetet mot illegal
            invandring och personer som befin­ner sig i Sverige illegalt ska
            prioriteras. Sverige behöver samtidigt begränsa arbets­kraftsinvandringen
            med regelskärpningar, exempelvis genom höjt lönekrav.
          </p>
          <head xml:id="i-4znnB6NJUcSF3FBjQZVKyk" type="h2">
            Stärkt ekonomi för Sveriges hushåll
          </head>
          <p xml:id="i-2rSbSj2bJFsCxoWVDZHF9H">
            Till följd av ett högre inflationstryck och Rysslands invasion
            av Ukraina finns en stor risk för att prisuppgångarna minskar
            hushållens köpkraft i Sverige. Riksbanken har, liksom andra centralbanker,
            börjat höja räntan för att hantera inflationstrycket och aviserat
            ytterligare höjningar framöver. Bankerna har redan börjat höja
            sina listräntor för bolån i och med de högre marknadsräntorna.
          </p>
          <p xml:id="i-GadirTDgT7jXS1kWEJtGUY">
            Svenska hushåll har under senare tid pressats av historiskt höga
            elpriser. Omfattande problem i energiförsörjningen, som bl.a.
            är en följd av regeringens kärnkraftsavveck­ling, har medfört
            stigande elpriser som slår hårt mot tillväxten och hushållens
            ekonomi. Före kärnkraftsnedläggningen var det små skillnader i
            elpriserna mellan norra och södra Sverige. Efter nedläggningen
            av Ringhals 1 och 2 är priserna i södra Sverige ofta många gånger
            högre än i norra Sverige.
          </p>
          <p xml:id="i-9ABQx59DLCzsYLcizeGCNE">
            Sedan 2014 har ett antal olika skatter höjts som medfört minskade
            ekonomiska marginaler för svenska hushåll. Även om vissa skattelättnader
            har genomförts har olika skatter på jobb och företag höjts sedan
            2014, liksom på sparande, el, bilar och driv­medel. Till detta
            har en mängd nya skatter införts som flygskatten, elektronikskatten
            och plastpåseskatten – alla skatter som läggs på hushållen.
          </p>
          <p xml:id="i-SJSfjX78FijXDnat2L8ShZ">
            Drivmedelspriserna har nått nivåer som medför att vissa tvingas
            säga upp sig från jobbet när pendlingen blir för dyr, och medför
            konkurser och uppsägningar inom exempelvis jordbruket och åkerinäringen
            där drivmedel är en särskilt stor kostnad.
          </p>
          <p xml:id="i-AbZMsarYS3dQrv9s243eYn">
            Det här bidrar till att driva upp inflationen som gör att den
            ekonomiska situationen för hushållen blir alltmer pressad, och
            medför negativ reallöneutveckling för hushållen i år. Till detta
            kan eventuellt stigande räntekostnader medföra minskad konsumtion,
            vilket riskerar att leda till ökad arbetslöshet och svårigheter
            för många hushåll att klara sina krediter.
          </p>
          <p xml:id="i-BXSoGZDUmfxQG8JDws8E7i">
            En betydande minskning eller avveckling av produktion i svenskt
            jordbruk skulle slå hårt mot hushållens ekonomi och äventyra vår
            inhemska livsmedelsproduktion på både kort och lång sikt. Livsmedelsförsörjningen
            i Sverige är inte hotad i dagsläget, men om säkerhetskrisen i
            vårt närområde förvärras är det viktigt att vi är förberedda.
            Mot bak­grund av den rådande situationen krävs mer kraftfulla
            åtgärder för att säkra svensk livs­medelsförsörjning, dämpa kostnadskrisen
            samt mildra effekterna av prishöjningar för svenska hushåll.
          </p>
          <p xml:id="i-Rh6AVgfgZvihMrCPGrVfrD">
            Regeringens ekonomisk-politiska ambitioner bygger trots kostnadskrisen
            på ökade skattebördor på svenska hushåll. Socialdemokraterna med
            samarbetspartier hotar dess­utom med ytterligare pålagor på hushållen
            i olika former – bl.a. genom fastighetsskatt, högre skatt på sparande,
            högre bilskatter och minskat rutavdrag. Det är en väg som nu vore
            mycket riskfylld för Sverige, med sammanlagda ekonomiska konsekvenser
            som är svåra att överblicka.
          </p>
          <p xml:id="i-MKwb1wvsgKNNHsfPdW8pck">
            Sammantaget är det uppenbart att den växande ekonomiska bördan
            på svenska hus­håll till stor del är en konsekvens av en undermålig,
            men högst medveten, politik. Det här fordrar att politiken kommande
            år riktas mot att avveckla den politik som har skapat en alltmer
            trängd ekonomisk situation för hushållen, och att i takt med att
            ekonomin tillåter i stället eftersträva att stärka människors
            privatekonomi.
          </p>
          <p xml:id="i-XkSdb8gmzhqYWvcGqPz6Cs">
            En starkare ekonomi och fler i arbete skapar förutsättningar
            för högre pensioner. Inget är viktigare för en högre pension än
            att sysselsättningen, tillväxten och reallönerna ökar.
          </p>
          <p xml:id="i-BMECwzHhSkpcmA59wMvRGt">
            Pensionerna ska stärkas. Det finns ett stort värde i att ge alla
            landets pensionärer större ekonomiska marginaler. De kraftiga
            kostnadsökningarna drabbar alla pensionärer och därför behöver
            mer göras för att förbättra pensionärernas ekonomi.
          </p>
          <p xml:id="i-VH8E1QZGiTfJQP2YDew5Bo">
            Det är samtidigt en rättvisefråga att inom pensionssystemet upprätthålla
            ett respekt­avstånd mellan de som har arbetat ett helt yrkesliv
            och de som inte har gjort det. Det ska löna sig att ha arbetat.
          </p>
          <p xml:id="i-6CwEieCJpAo9XKrNuGmax7">
            Under nästa mandatperiod behöver reformer av pensionssystemet
            göras och skatten för pensionärer sänkas ytterligare. Den som
            under ett helt arbetsliv varit med och byggt Sverige måste känna
            att det premieras – att pensionen räcker till. Det är både rätt
            och rättvist att Sveriges pensionärer får mer pengar kvar i plånboken.
          </p>
          <p xml:id="i-H3EfYyEx2FrLSxdbxZcKyq">
            Svenska bensin- och dieselpriser är på historiskt mycket höga
            nivåer, vilket ökar pressen på hushållens ekonomi – liksom för
            de branscher där drivmedel är en stor kostnad. Det beror delvis
            på Rysslands invasion och risken för sanktioner mot den ryska
            oljan, men inte enbart. Redan innan kriget bröt ut var det svenska
            dieselpriset, på grund av politiska beslut, det högsta i världen.
          </p>
          <p xml:id="i-W2Cg3MurA6ZR4HsFbeQFKd">
            Det beror till stor del på att reduktionsplikten, inblandning
            av biodrivmedel, lett till högre bränslepriser. Sverige har betydligt
            högre krav på inblandning än övriga EU-länder. Detta gäller i
            synnerhet diesel, där inblandningen är som störst. Reduktions­plikten
            behöver ses över i syfte att reducera de kostnader dagens inblandningskrav
            medför för den som är beroende av bilen.
          </p>
          <p xml:id="i-NmbqdF7HeNWcm75KDhqFmX">
            Om Sverige ska hålla ihop måste människor ha råd att transportera
            sig till jobb, familj, vänner och fritidsaktiviteter. Det är inte
            rimligt att den som bor på landsbygden och är beroende av bilen
            ska dra ett mycket tyngre lass för klimatomställningen än den
            som bor i storstaden. Mot bakgrund av de höga bränslepriserna
            är det motiverat att underlätta arbetsliv och vardag för dem som
            är beroende av bilen.
          </p>
          <p xml:id="i-KDkwXePosZ5nZSkvuJqPsA">
            Under våren 2022 har Moderaterna tagit viktiga initiativ i riksdagen
            för att sänka bränslepriserna, något som nu blir verklighet. Fler
            insatser behöver prioriteras framöver för att reducera kostnaderna
            för att transportera sig med bil. Vidare behöver laddinfra­strukturen
            fortsatt byggas ut för att underlätta elektrifieringen av fordonsflottan.
          </p>
          <p xml:id="i-Jkch1XHGL9ntMJBsxvFCY">
            Att pressa tillbaka arbetslösheten är avgörande för Sveriges
            framtid av många skäl. Betydelsen av egen försörjning går inte
            att överskatta, vare sig för den enskilde eller för samhället.
            Med en åldrande befolkning behövs varenda arbetad timme för att
            klara välfärdens finansiering. Den höga arbetslösheten kan också
            resultera i ohälsa, och leder i längden till sämre pensioner och
            försvårar inkludering och integration. Det innebär också att människor
            inte inkluderas i en arbetsgemenskap, och inte heller får chansen
            att visa vad de går för och bidra till det gemensamma. Arbetslöshet
            och utanförskap kan också innebära hopplöshet och frustration,
            som kan utgöra grogrund för de kriminella gängens rekrytering.
          </p>
          <p xml:id="i-84dUY7t45wtBk9N47eu8CB">
            För låginkomsttagare lönar det sig sämre att gå från bidrag till
            arbete i Sverige än i nästan något jämförbart land. Detta är en
            viktig orsak till den misslyckade integrationen och till att långtidsarbetslösheten
            fortsätter att vara hög. Lägre skatt på framför allt låga och
            medelstora inkomster är därför en central del för att fler ska
            få egen lön och en arbetsgemenskap.
          </p>
          <head xml:id="i-MaWbDdUTc6B9jY9wxtLA24" type="h2">
            En politik för ökad tillväxt
          </head>
          <p xml:id="i-3nVejbZeKprHqekqph84up">
            Ska vi långsiktigt ha råd med välfärd och pensioner behövs reformer
            som säkerställer välståndstillväxt genom högre produktivitet.
            Utan en växande ekonomi saknas lång­siktig finansiering för såväl
            fler poliser som fler anställda i vården och omsorgen. Samhällsgemenskapen
            tar skada när människor upplever att välståndet hotas av att fler
            ska dela på resurser som inte blir större. Endast en växande ekonomi
            kan bära fram­tidens välfärd och stärka sammanhållningen. Att
            den historiskt låga tillväxten per capita har bestått under flera
            år är ett tecken på att tillväxtpolitiken inte är tillräckligt
            bra.
          </p>
          <p xml:id="i-Shxw2sU88U3DH1oEkmxu4a">
            Med de rådande grundläggande problemen i elförsörjningen hotas
            tillväxt och svenska jobb. Kommuner runt om i Sverige tvingas
            i dag säga nej till företag som vill starta eller bygga ut sin
            verksamhet på grund av brist på just el. Sveriges elförsörjnings­problem,
            som är en konsekvens av en ansvarslös energipolitik, är ett hot
            mot tillväxt, omställning och landets motståndskraft. Därför bör
            politiken för kommande år ha som tydligt mål att rusta för en
            utökad och mer robust elproduktion som framför allt bygger på
            att bana väg för utbyggd kärnkraft och upprättandet av teknikneutrala
            spelregler för fossilfri elproduktion. Utöver brister i elförsörjningen
            är miljötillståndsprövningen ofta ett av de största hindren för
            företag som vill ställa om. Miljöprövningarna måste gå betydligt
            snabbare och bli mer förutsägbara för att inte hämma omställning
            och tillväxt.
          </p>
          <p xml:id="i-PVaspckSVB96LxBySWEnMX">
            Höga skatter, krångliga tillståndsprocesser och byråkrati sätter
            käppar i hjulet för innovation och tillväxt i Sverige. En arbetar-
            och kunskapsnation som ska vara konkur­renskraftig i en globaliserad
            värld och världsledande inom innovation och forskning behöver
            ha ett skattesystem som stöttar entreprenörskap, investeringar,
            utbildning och ansträngning. Bolags‑, kunskaps- och kapitalskatter
            ska vara konkurrenskraftiga och uppmuntra till investeringar i
            Sverige. Det är centralt att utbildning, att ta ansvar på jobbet
            och entreprenörskap lönar sig. Utbildningspremien bör på sikt
            öka.
          </p>
          <p xml:id="i-TqxhBuD6hgJNw8gkA2QDmy">
            Politiken bör kommande år säkra ett åtgärdspaket för förbättrade
            villkor för företag. Nya mål för att förenkla reglerna för företagen
            måste tas fram och styra mot minskad administrativ börda och minskade
            kostnader för landets företag. Bland annat behöver de grundläggande
            problemen med långa handläggningstider vid landets myndigheter
            åtgär­das. Ett av de tydligaste hindren för företag är de olika
            typer av miljötillstånd som i dag kan ta både sex, åtta och tio
            år. En ny strategi för att korta handläggningstiderna på svenska
            myndigheter bör tas fram. Vår målsättning är att företagens kostnader
            för administration ska minska med 30 procent åren framöver.
          </p>
          <head xml:id="i-D7p61d1eY1XP1bXWcnfXd5" type="h1">
            4 Fler ska försörja sig själva
          </head>
          <head xml:id="i-MRAey8YuxGiD2hkjZiQYUP" type="h2">
            Återupprätta arbetslinjen
          </head>
          <p xml:id="i-4AZYaznNJCQTNSZEpxMTUd">
            Sverige behöver en politik för full sysselsättning. En viktig
            anledning till den höga arbetslösheten i Sverige är att det inte
            lönar sig tillräckligt att gå från bidrag till arbete. Bidragsberoendet
            behöver brytas. Principen om att alla som kan och vill arbeta
            i Sverige också ska ha ett jobb att gå till ska vara ett rättesnöre
            för politiken under kommande mandatperiod.
          </p>
          <p xml:id="i-8coCgfb35ZvuMY8vPfsUEJ">
            Ska vi möjliggöra växande företag, högre tillväxt och hög kvalitet
            i välfärden behöver vi fler arbetade timmar. Sverige har stora
            problem med självförsörjningen – varannan invandrad i arbetsför
            ålder kan i dag inte försörja sig själv. Det får stora och skadliga
            konsekvenser. Framför allt för den enskilde som inte får komma
            till sin rätt. Men också för samhället som helhet när färre betalar
            skatt och mer skattepengar går till bidrag. Att stora grupper
            inte arbetar är ett hot mot den svenska välfärdsmodellen som bygger
            på att så många som möjligt arbetar. Integrationspolitiken bör
            genomsyras av tydliga krav och förväntningar på att människor
            ska bli självförsörjande.
          </p>
          <p xml:id="i-MooBJ8t5XUyPLuEocn6nuL">
            I en tid när andelen personer i arbetsför ålder minskar som andel
            av hela befolk­ningen är det särskilt angeläget med reformer för
            att fler ska arbeta och försörja sig själva i stället för att
            leva på bidrag. Den som vill få ordning på Sverige måste bryta
            med den kravlösa bidragspolitik som möjliggjort dagens situation.
          </p>
          <p xml:id="i-DkFH7cvkXJhekooJn5fxFk">
            Ett utbrett utanförskap är också en grogrund för kriminella gäng.
            Barn som växer upp utan att se sina föräldrar gå till jobbet på
            morgonen har stor risk för att själva fastna i bidragsberoende
            och utanförskap – och högre risk för psykisk ohälsa, missbruk
            och kriminalitet.
          </p>
          <p xml:id="i-39AWMC1HkFAkGXQH11peL1">
            Den socialdemokratiska regeringens jobbmisslyckande har gjort
            att Sverige har rekordhög långtidsarbetslöshet och nu tillhör
            de EU-länder som har högst arbetslöshet. I stället för lägst arbetslöshet
            i EU, som var regeringens löfte, har Sveriges arbetsmarknad utvecklats
            sämre än i jämförbara länder, både före och under coronakrisen.
            Sedan reger­ingen tillträdde har inget annat land i EU haft en
            sämre arbetslöshetsutveckling och Sverige har nu EU:s fjärde högsta
            arbetslöshet.
          </p>
          <p xml:id="i-VzTVXFKFPt3EwGaoBWwbvR">
            Omkring 170 000 personer har nu varit inskrivna vid Arbetsförmedlingen
            som arbetslösa i mer än ett år. Och trots den höga efterfrågan
            på arbetskraft ökar antalet personer med ännu längre arbetslöshetstider
            – 100 000 personer har varit arbetslösa över två år; det är 30
            000 fler än hösten 2014.
          </p>
          <p xml:id="i-C7pqKDkhCPqmfmGMfJ7a8k">
            Det finns en överhängande risk att långtidsarbetslösheten biter
            sig fast på höga nivåer under lång tid. Risken förstärks med tanke
            på att regeringen misslyckades med att minska långtidsarbetslösheten
            under den långa högkonjunktur som föregick corona­krisen. Sättet
            på vilket utanförskapet har fördjupats under de senaste åren är
            ett av regeringens största misslyckanden.
          </p>
          <p xml:id="i-YQAYwy4Qpm7GKE99xqCWfU">
            Ett av de största problemen med den politik som förts är kravlösheten
            och de låga förväntningarna. I dag finns inga språkkrav för den
            som invandrat till Sverige – ej heller några krav på aktivitet
            för den som är långtidsarbetslös och lever på bidrag. Och bidragen
            kan bli så höga när de staplas på varandra att det för många inte
            lönar sig alls att ta ett jobb. Enligt våra bedömningar finns
            det 50 000 hushåll som löper risk att hamna i de ekonomiska situationer
            som vårt bidragstak är utformat för att hantera. Situationen förbättras
            inte av att regeringens höjning av a‑kassan gjort att även nyligt
            arbetslösa tackar nej till jobb.
          </p>
          <p xml:id="i-5DGwhAHW4y4qN4GbW2DVWk">
            Hade Sveriges arbetslöshet under Socialdemokraternas regering
            utvecklats som genomsnittet i EU, i stället för sämst, hade välfärden
            haft över 40 miljarder kronor mer, varje år. Det motsvarar 80
            000 undersköterskor. Den höga arbetslösheten leder i längden också
            till lägre pensioner. Det i sin tur medför den hopplöshet och
            frustration som bl.a. lägger grund för de kriminella gängens rekrytering.
          </p>
          <head xml:id="i-Cwh3vxHX6reGWowwxCphsa" type="h2">
            Mer lönsamt att arbeta
          </head>
          <p xml:id="i-Ca8LY5247nt7SfpEzkGPDd">
            Den kanske viktigaste anledningen till den höga arbetslösheten
            i Sverige är just att det inte lönar sig tillräckligt att gå från
            bidrag till arbete. Det gäller särskilt för låga inkomster, där
            utbytet av arbete i Sverige är lägre än i nästan något annat land.
            Om utbytet av att arbeta ökar kommer arbetslösheten att bli lägre
            och arbetslöshetstiderna kortare. Det finns det ett robust stöd
            för inom den nationalekonomiska forskningen och det är den insikten
            som ligger bakom exempelvis jobbskatteavdraget, som i någon form
            finns i de flesta länder. Att det lönar sig för dåligt att gå
            från bidrag till arbete gäller framför allt för försörjningsstöd
            och etableringsersättning, men också för dem som har a‑kassa eller
            aktivitetsstöd.
          </p>
          <p xml:id="i-CXQNhCrhF9hiM8yrnuoWqa">
            Moderaterna vill sänka skatten för dem som arbetar – med fokus
            på låga och medel­stora inkomster. Vi gör det för att det är rätt;
            det ökar sysselsättningen, och vi gör det för att det är rättvist
            att ansträngning lönar sig. Förstärkningen av jobbskatteavdraget
            innebär att utbytet av att gå från bidrag till arbete ökar, också
            på sikt. Tillsammans med en bidragsreform med bl.a. ett bidragstak
            är sänkta skatter på låga och medelstora inkomster en central
            reform för att knäcka arbetslösheten. Det gäller inte minst för
            ut­satta grupper på arbetsmarknaden med mycket hög arbetslöshet,
            såsom kvinnor födda i Afrika eller Asien.
          </p>
          <p xml:id="i-DBUekeuGmceuEPPs3ctiEh">
            För att undvika att arbetslösheten biter sig fast och i stället
            öka självförsörjningen behöver även en tillfällig jobbpremie införas
            under nästa mandatperiod för de som varit arbetslösa längre än
            ett år. Jobbpremien har testats med stor framgång i Danmark, senast
            2017–2019 då över 55 000 långtidsarbetslösa fick en jobbpremie
            när de gick från bidrag till arbete, detta trots att arbetslösheten
            är betydligt lägre i Danmark än i Sverige.
          </p>
          <p xml:id="i-Lin1EpEW7MyDi3WYzF152c">
            Det behöver även bli billigare att anställa. Anställningsstöd
            är viktiga för att sänka anställningskostnaderna för grupper som
            har svårt att komma in på arbetsmarknaden. Nystartsjobben, sänkta
            anställningskostnader för arbetsgivare som anställer långtids­arbetslösa,
            leder till kortare arbetslöshetstider. Längre nystartsjobb och
            en större kostnadssänkning leder till mer positiva sysselsättningseffekter.
          </p>
          <p xml:id="i-PpBx3t6P5jxD1Vw1KszB8A">
            Efter att regeringen genomfört flera försämringar av nystartsjobben
            2017 för att gynna de egna extratjänsterna började antalet nystartsjobb
            minska. Trots att långtids­arbetslösheten är högre än någonsin
            har bara hälften så många ett nystartsjobb nu som före försämringarna.
            För att motverka att långtidsarbetslösheten biter sig fast förstärktes
            nystartsjobben den 1 april 2022 till följd av M‑SD‑KD-budgeten.
            Samtidigt fasas extra­tjänsterna ut eftersom de visat sig både
            vara dyra och sällan leda till riktiga jobb. Om inte förändringarna
            får avsedd effekt kan mer behöva göras för att sänka anställnings­kostnaderna
            under nästa mandatperiod.
          </p>
          <head xml:id="i-78v73mx8UvrEyih6DLbbhF" type="h2">
            Bidrag och ersättningssystem
          </head>
          <p xml:id="i-3NRahT4trCZrgMGBvJSsiC">
            I dag kan bidrag staplas på varandra så att det sammantaget inte
            lönar sig tillräckligt att börja jobba i stället för att leva
            på bidrag. Detta är en viktig förklaring till det utanför­skap
            som vi i dag ser. För att arbetsinkomst ska bli mer lönsamt i
            förhållande till bidrag och för att fler personer ska jobba, behöver
            – förutom sänkt skatt på arbete – ett bidrags­tak införas för
            personer som lever på försörjningsstöd.
          </p>
          <p xml:id="i-PSbrhkfXHRHpPy65KjnLwV">
            Socialtjänstlagen bör också tydligt slå fast att den som är arbetsför
            är skyldig att stå till arbetsmarknadens förfogande i hela landet.
            Om den enskilde utan godtagbart skäl inte deltar i de aktiviteter
            som krävs ska försörjningsstödet kunna sättas ned. Detsamma gäller
            om den enskilde inte samarbetar kring kontrollerna av hur försörjningsstödet
            används. Kommunernas möjlighet att ge ett mer generöst försörjningsstöd
            än vad som är normen bör begränsas på grund av att det gör arbete
            mindre lönsamt.
          </p>
          <p xml:id="i-YXz8P7p5whiFJgxf85aKEB">
            I Sverige finns ett stort antal bosättningsbaserade välfärdsförmåner.
            Det betyder i praktiken att den som bor här har tillgång till
            alla förmåner från dag ett. Det är inte rimligt. Den som är ny
            i vårt land borde i stället kvalificera sig in till den svenska
            väl­färden genom arbete eller genom permanent uppehåll och medborgarskap.
            Att ha ett arbete ska alltid berättiga till fler förmåner än att
            inte ha ett arbete. Det bör även ske en kvalificering in till
            försörjningsstödet där inriktningen är att den som är nyanländ
            ska ha en låg, enhetlig statlig ersättning under de första fem
            åren och inte ha rätt till komplette­rande försörjningsstöd.
          </p>
          <p xml:id="i-GrT7AJHfktg23B3aWdR1qr">
            A-kassan ska vara skälig för att klara kortare perioder av arbetslöshet.
            Men Sverige bör inte ha en a‑kassa som leder till högre arbetslöshet
            över tid. Som en följd av pande­mins effekter på arbetsmarknaden
            har regeringen tillfälligt, fram t.o.m. 2022, höjt nivån i a‑kassan
            och lättat på kvalificeringsvillkoren. Efter att restriktionerna
            avskaffats har läget på arbetsmarknaden förändrats till en hög
            efterfrågan på arbetskraft med rekryter­ings­problem för många
            arbetsgivare. Inflödet till arbetslöshet är lägre än före pandemin.
            Att Socialdemokraterna i det läget vill höja a‑kassan ytterligare
            och finansiera de högre bidragen med höjda skatter kommer att
            förvärra problemen på arbetsmarknaden. För Moderaterna är det
            är viktigare med reformer för fler jobb och som motverkar att
            arbets­lösheten biter sig fast på höga nivåer än att a‑kassan
            är kvar på höga nivåer. Den som under kort tid blir arbetslös
            ska ha en god trygghet. Men det behöver sedan följas av en tydlig
            avtrappning och tidsgränser för att människor inte ska fastna
            i bidragsberoende. Även inom sjukförsäkringen bör det införas
            en bortre tidsgräns för att inte onödigt många ska fastna i fleråriga
            sjukskrivningar.
          </p>
          <head xml:id="i-8smBruzoeUzeNS71MoDmz1" type="h2">
            Genomför en bidragsreform
          </head>
          <p xml:id="i-6Zu67x7WQeWxVgSTrcSC93">
            Alltför många kan eller väljer att inte försörja sig själva fullt
            ut trots att Sverige, före coronapandemin, precis genomgått en
            stark högkonjunktur. Detta ställer krav på strukturella reformer
            på den svenska arbetsmarknaden och inte minst i de svenska bidragssystemen.
            I dag kan den sammantagna nivån av olika bidrag och ersättningar
            innebära att det inte lönar sig tillräckligt att börja jobba i
            stället för att leva på bidrag. Samtidigt har exempelvis försörjningsstödet
            höga marginaleffekter och de krav som ställs på den som står utan
            arbete ser olika ut i olika delar av landet.
          </p>
          <p xml:id="i-3FKJJnSLx1B6yJHqw1rWmH">
            För att bryta det utanförskap som nu förstärks och som gör att
            alltför många inte kan försörja sig behöver en stor bidragsreform
            genomföras som bygger på följande delar:
          </p>
          <list style="ul">
            <item xml:id="i-Sz7UBf4QesTncBa81RxkWm">
              Skärpning av socialtjänstlagen och annan relevant lagstiftning
              så att samtliga kommuner i Sverige ställer likvärdiga och tydliga
              aktivitetskrav på de som har försörjningsstöd på grund av arbetslöshet.
              Den som har försörjningsstöd ska även kunna delta i samhällsnyttiga
              insatser och formerna för detta bör utredas.
            </item>
            <item xml:id="i-nCgMHwgeiF34jLsBSjWx2">
              Begränsning av möjligheten att lokalt skjuta till försörjningsstöd
              utöver det som anges i riksnormen, för att stärka drivkraften
              till egen försörjning.
            </item>
            <item xml:id="i-R66szJD4b67sREcFqzkD6t">
              Möjligheten att avskaffa rätten till kompletterande försörjningsstöd
              för den som även har etableringsersättning, för att stärka drivkraften
              till egen försörjning. Även annan kvalificering in till de svenska
              transfereringssystemen för den som är nyan­länd i Sverige kan
              övervägas.
            </item>
            <item xml:id="i-AxYTDZeoawZRQWgJFGPzYr">
              Tydligt förbättrat ekonomiskt utfall för den som går från försörjningsstöd
              till arbete, antingen i form av en utbetalning eller en skattelättnad,
              genom att marginaleffekter­na vid övergång i arbete minskas påtagligt.
            </item>
            <item xml:id="i-N1pUT5wY2z8svzJuHGTCLt">
              Åtgärder för att komma till rätta med problemet med att den sammantagna
              nivån av staplade bidrag och ersättningar kan göra det olönsamt
              att gå från bidrag till arbete.
            </item>
            <item xml:id="i-QVUjLpdf4QtN4pEiB7d1NP">
              Ansvarsfördelning mellan stat och kommun för långtidsarbetslösa.
            </item>
          </list>
          <head xml:id="i-J1qAE4Z5gq7DL6t5ha2Jmw" type="h2">
            Rusta med kunskaper
          </head>
          <p xml:id="i-Um2YESRmcF4j1q5fafi2C1">
            En viktig del i Sveriges hantering av finanskrisens effekter
            på arbetsmarknaden var stora satsningar på praktikplatser för
            arbetslösa. En praktikplats kan vara en bra väg in på arbetsmarknaden
            för personer som varit arbetslösa en längre tid. Det kan också
            vara ett sätt att överbrygga arbetsgivarens osäkerhet kring en
            persons kompetenser. Två av tre långtidsarbetslösa som är inskrivna
            vid Arbetsförmedlingen saknar helt aktivitet. Ett större utbud
            av praktikplatser skulle bidra till att bryta passiviteten. Särskilt
            bör praktik­platser för unga och för personer som står långt ifrån
            arbetsmarknaden prioriteras, där äldre är överrepresenterade.
            Om den ekonomiska utvecklingen mattas ökar behovet ytterligare
            av insatser som t.ex. praktik för att så många som möjligt ska
            behålla kontak­ten med arbetsmarknaden.
          </p>
          <p xml:id="i-7FnUt61vE253Yy1Ck6Bnc6">
            Nära samtliga Sveriges kommuner uppger att de utför uppgifter
            som ligger inom Arbetsförmedlingens uppdrag – och de har uttryckligen
            tappat tilliten till att Arbetsför­medlingen och regeringen kommer
            att säkra en fungerande arbetsmarknadspolitisk verksamhet. Det
            är ett stort misslyckande för regeringens styrning av Arbetsförmed­lingen
            – och en konsekvens av att regeringen påbörjat förändringar av
            myndigheten utan samlade bedömningar av hur verksamheten bäst
            ska utformas för att bekämpa den växande långtidsarbetslösheten.
            Verksamheten behöver effektiviseras och präglas av att ge arbetslösa
            aktivt stöd i stället för en tillvaro i passivt bidragsberoende.
          </p>
          <p xml:id="i-8aH3CRPtesqVfCnimqS8wn">
            Många personer som varit arbetslösa under lång tid behöver möjligheter
            till utbild­ning för att kunna få ett arbete. Ett brett utbud
            av utbildningar i sådan kompetens som efterfrågas på arbetsmarknaden
            är därför centralt. Det är också viktigt att fler långtids­arbetslösa
            söker och går de utbildningar som finns. Arbetsförmedlingen och
            andra matchningsaktörer har en viktig uppgift att matcha arbetssökande
            till rätt utbildningar. Att bara 10 procent av de som omfattas
            av utbildningsplikten för nyanlända faktiskt går en reguljär utbildning
            är ett misslyckande – plikten behöver skärpas.
          </p>
          <head xml:id="i-9FBFx3ctcRMmufwjca1qvB" type="h1">
            5 Stärk Sveriges motståndskraft
          </head>
          <head xml:id="i-FHeciKpDfsgYnDf9enEmLf" type="h2">
            Ett starkare försvar
          </head>
          <p xml:id="i-NPpLZyoVN614iYkkxSsKJZ">
            Rysslands invasion av Ukraina har skapat den allvarligaste säkerhetspolitiska
            krisen i Europa sedan andra världskrigets slut. Rysslands president
            Vladimir Putin bär ansvaret för tusentals döda och miljoner människor
            på flykt.
          </p>
          <p xml:id="i-6UZJNYVmWdAyGkh5uoFqp4">
            Sveriges motståndskraft behöver öka. Försvaret måste stärkas
            för att vi bättre ska kunna försvara vårt land, hävda vår territoriella
            integritet och värna svenska intressen. Detta kräver kraftfulla
            satsningar på såväl det militära som det civila försvaret och
            att dessa satsningar går i takt för att skapa ett fungerande totalförsvar
            som stärker Sveriges säkerhet på bred front.
          </p>
          <p xml:id="i-M2K7gLTQ1eqGEkHpsNLtWa">
            Målet är att det svenska försvaret ska vara krigsavhållande och
            avskräcka en even­tuell motståndare från att angripa Sverige.
            Samtidigt ska försvaret ständigt kunna hävda Sveriges suveränitet
            och territoriella integritet och samtidigt bidra till säkerhet
            och stabilitet i närområdet i linje med den solidariska säkerhetspolitiken.
            Det svenska för­svaret ska vara interoperabelt med Nato- och EU-länders
            försvarsmakter för att kunna ge och ta emot militärt och civilt
            stöd i händelse av kris och krig.
          </p>
          <p xml:id="i-YHa5dBbSYqxDzAuPKVugcZ">
            Vår målsättning är att försvarsanslagen bör uppgå till 2 procent
            av BNP till 2025. Detta är en betydligt högre ambition än vad
            regeringen har. Denna upptrappning av anslaget kommer att möjliggöra
            ett snabbare genomförande av åtgärderna i försvars­beslutet men
            även att nya förmågor tillförs.
          </p>
          <p xml:id="i-QFMf6LDCJMj1LYg3KDmn1a">
            Förutsättningarna för att den snabbare upprustningen av försvaret
            ska kunna ske är att den sker på ett sådant sätt att det inte
            äventyrar dagens försvarsförmåga under till­växtfasen, och att
            förstärkningen sker på ett kostnadseffektivt sätt.
          </p>
          <p xml:id="i-LhKYtK3hockPAbzJedgfn3">
            Tröskeln för rysk våldsanvändning i vårt närområde är låg i ett
            läge då landet är pressat. Sammantaget inskärper den samlade säkerhetspolitiska
            bilden vikten av en snabb svensk upprustning.
          </p>
          <p xml:id="i-NjPFnXmxgeV9QCcc6qNvte">
            Skulle Sverige gå med i Nato så inskärps detta behov ytterligare.
            Vid det kommande Natotoppmötet senare i år väntas alliansen inskärpa
            att målsättningen om 2 procent av BNP i försvarsanslag är att
            se som ett golv för alliansens medlemmar och inte ett tak eller
            en statistisk målsättning.
          </p>
          <p xml:id="i-72hEFQPVSuxRrRvLMVPnVq">
            En målsättning om att öka försvarsanslagen kraftigt till 2025
            ställer stora krav på hur försvarspolitiken och styrningen av
            försvaret utformas under kommande år. Försvars­makten har exempelvis
            pekat ut möjligheten att snabbt köpa in materiel till försvaret
            som en klart begränsande faktor som behöver lösas för att kunna
            genomföra en snabb upp­rustning. Försvarets Materielverk har exempelvis
            – för Försvarsberedningen – pekat ut att det är möjligt att –
            genom forcerad anskaffning – köpa in materiel snabbare än vad
            som tidigare presenterats och därmed undvika att inköpen blir
            en lika tydligt begränsande faktor.
          </p>
          <p xml:id="i-RNbJ5w4HuXtBu36ApPh2ZZ">
            En väsentlighet för att kunna växa snabbt är att upprustningen
            inleds snarast möjligt. Det är därför angeläget att Försvarsmaktens
            bemyndiganderam höjs avsevärt i närtid så att Sverige redan under
            våren 2022 kraftfullt kan utöka anskaffningen av nödvändig materiel.
            Detta skulle medföra att försvaret snabbt kan öka inköpsvolymerna
            och minskar risken för att Sverige kan halka efter i kön vad gäller
            leveransen från försvars­industrin. Att kunna skala upp inköpen
            och anskaffningen redan under våren 2022 skulle spara avsevärd
            tid jämfört med att helt och fullt vänta på att försvarsbeslutet
            uppdateras innan ny anskaffning görs. I första hand bör man exempelvis
            fokusera på att köpa in materiel som är kopplad till det redan
            befintliga försvarsbeslutet.
          </p>
          <p xml:id="i-SpFpGARpiSqLgF8gBcCTic">
            En annan faktor som Försvarsmakten har pekat ut som en begränsande
            faktor är tillståndsprocesserna för exempelvis miljötillstånd
            kopplade till Försvarsmaktens verk­samhet. I sitt senaste budgetunderlag
            hemställde myndigheten om att ett antal regel­ändringar bör göras
            för att åstadkomma detta. Dessa bör genomföras snarast möjligt.
            Ytterligare regelförenklingar bör dessutom göras utöver detta
            och därför förbereds initiativ i relevanta riksdagsutskott för
            att möjliggöra ytterligare regelförenklingar som underlättar Försvarsmaktens
            fortsatta tillväxt. Anslagsökningen är avgörande främst för att
            kunna möta det försämrade säkerhetsläget, möjliggöra en stärkt
            förmåga samt även för att kunna uppfylla kraven för ett möjligt
            medlemskap i Nato. Försvarsmakten behöver ökade resurser för mer
            personal och mer materiel och förutsättningar för en ökad övningsverksamhet.
            Därtill är det även angeläget att öka satsningarna på nya teknologier
            som kommer att ha stor påverkan på det framtida slagfältet.
          </p>
          <p xml:id="i-8uMHrNsHfszwYRhmRgVj6g">
            Hotbilden mot Sverige har flera dimensioner och inkluderar såväl
            traditionella militära hot som hybridhot, vilka inkluderar bl.a.
            cyberattacker, desinformation och ekonomisk påverkan. Sveriges
            totala försvarsförmåga bör stärkas. Allt detta kräver sammantaget
            att Sveriges försvar och krisberedskap stärks.
          </p>
          <head xml:id="i-NWkPzve5tM1fbqt2HcLaqx" type="h2">
            Inriktningen för upprustningen av försvaret
          </head>
          <p xml:id="i-QQ8dZZrnuKKn3ZgsRHTzt7">
            Det innevarande försvarsbeslutet innebär en helt nödvändig tillväxt
            av försvaret och innehåller satsningar som kommer att stärka alla
            försvarsgrenar. Antalet anställda och värnpliktiga i krigsorganisationen
            ska öka och ny materiel tillföras. Särskilt fokus i beslutet ligger
            på åtgärder när det gäller armén, vilken har varit eftersatt i
            tidigare beslut.
          </p>
          <p xml:id="i-EGf1hBWXCzqTm7rLt9SV4t">
            Den utökade ekonomiska ramen till 2025 kommer att möjliggöra
            att en rad åtgärder som ingår i försvarsbeslutet tidigareläggs.
            Dessutom kommer det även att finnas möjlig­het att säkra finansiering
            för de 17 ofinansierade åtgärderna i senaste försvarsproposi­tionen
            som ska genomföras vid en utökad ekonomisk ram. Vissa av dessa
            punkter är delvis omhändertagna tack vare de extra resurser till
            försvaret som förhandlades fram inom ramen för Försvarsberedningen
            under våren 2022.
          </p>
          <p xml:id="i-PUkBnbywt1h3DoHSKvcuKU">
            Det finns samtidigt ett behov av att stärka samtliga tre försvarsgrenar.
            Armén, flyg­vapnet och marinen har samtliga både betydande omsättningsbehov
            av materiel samt behov av förstärkningar av sina förmågor. Även
            Sveriges försvarsunderrättelseförmåga behöver stärkas.
          </p>
          <p xml:id="i-7U2x7cNaT584zdZbsUw5M4">
            Hela försvarssektorn måste kunna hantera en snabb tillväxt. Det
            handlar t.ex. om att processerna för att få miljötillstånd för
            övnings- och skjutfält måste skyndas på, att materielanskaffningen
            måste fungera för att kunna omhänderta stora beställningar när
            det gäller både större plattformar och mängdmateriel samt att
            det finns ändamålsenlig infrastruktur och tillräckligt många utbildade
            officerare. Samtidigt behöver försvars­förmågan upprätthållas
            under tiden försvaret byggs ut.
          </p>
          <p xml:id="i-FYL8wL9HWrrzS9T8tR4vhp">
            Det är centralt att de initiala lärdomarna från kriget i Ukraina
            tas till vara och över­sätts till svenska förhållanden. Det kommer
            att ta tid att förstå vidden av hur kriget i Ukraina kommer att
            påverka såväl säkerhets- som försvarspolitiken, men redan nu går
            det dock att skönja vissa erfarenheter som är relevanta i en svensk
            kontext. Det rör sig om både taktik och utrustning, liksom användandet
            av ny teknologi.
          </p>
          <p xml:id="i-HGVUrpxAzeDXaQGvZgLB23">
            Luftherravälde är en faktor som är helt central i den pågående
            konflikten. Den ryska oförmågan att etablera luftherravälde har
            varit en förklaring till det ryska misslyckandet i ett större
            perspektiv. Detta är en relevant lärdom även för Sverige, särskilt
            med tanke på operationsdjupet i Östersjöregionen, och vårt luftförsvar
            bör utvecklas ytterligare.
          </p>
          <p xml:id="i-AGWhnguSjCS3HKNE6qZ7om">
            I försvarsbeslutet ingår även att Sverige ska påbörja anskaffning
            av långräckviddig bekämpningsförmåga under perioden 2026 till
            2030. Detta bör tidigareläggas.
          </p>
          <p xml:id="i-6qduwTNWENaeajsDetdT8c">
            Striderna i Ukraina har också visat att små rörliga förband utrustade
            med moderna pansarvärnsvapen har kunnat tillfoga de ryska förbanden
            stor skada och har kunnat störa ut stora delar av den ryska logistiken
            och försörjningen. Ukraina har även haft stor nytta av drönare.
            Här finns lärdomar att dra.
          </p>
          <p xml:id="i-QCd84PYCd2jK6wZkdpmiGH">
            Vidare behöver det svenska försvaret i ökad utsträckning ta höjd
            för de möjligheter och risker som den allt snabbare teknikutvecklingen
            innebär.
          </p>
          <p xml:id="i-FgmsgLrbpcqiLHV3bGCQbq">
            Försvarssektorn behöver även arbeta systematiskt för att integrera
            ny teknologi som löpande utvecklas inom den civila sektorn. Försvarsmakten
            behöver därför mer resurser för forskning och teknikutveckling
            för att kunna svara upp mot de behov som finns.
          </p>
          <p xml:id="i-EradDfE3PZa47AphiyHT3T">
            Sverige är i dag ett av världens mest digitaliserade länder,
            men vi har ändå påtagliga brister i vår cybersäkerhet. Det svenska
            cyberförsvaret har utvecklats i flera avseenden på senare år –
            som exempel kan nämnas etablerandet av en cybersoldatutbildning
            och it‑försvarsförband samt ett centrum för cyberförsvar och informationssäkerhet.
            Det är viktigt att politiken säkrar att utvecklingen mot ett starkare
            cyberförsvar fortsätter.
          </p>
          <p xml:id="i-JZwsfmV9nFUTqdaaobYMh7">
            Det finns ett antal ytterligare områden som behöver stärkas i
            Sverige när det kommer till cybersäkerhet. Det handlar bl.a. om
            kompetensförsörjning, investering i kommunikationer med ett högre
            säkerhetsskydd samt bättre ledning och samverkan.
          </p>
          <p xml:id="i-XSWJr4T3LJ4FDdjYCraLZH">
            Vidare är det angeläget att Sveriges samlade krisledning stärks.
            De senaste årens kriser visar på betydande svagheter i den svenska
            krisledningen när det gäller större kriser som berör flera sektorer
            och geografiska områden. Det behövs ett nationellt säkerhetsråd
            på Statsrådsberedningen lett av en säkerhetsrådgivare med ett
            permanent kansli. Säkerhetsrådet ska göra strategiska överväganden
            och, i händelse av kris, utgöra en central ledningsförmåga.
          </p>
          <p xml:id="i-4i357zPiTYjD77DK1vZTWm">
            Som medlem i Nato skulle vi dela solidariska försvarsgarantier
            med 30 andra länder och kunna ha en gemensam försvarsplanering
            som möjliggör ett snabbt agerande vid en konflikt. Det är viktigt
            att försvarssektorn bereds inför att Sverige eventuellt kan bli
            en del av Nato.
          </p>
          <head xml:id="i-CS9i28ME6WfdifjnBnExRY" type="h2">
            Stärkt civil beredskap och inhemsk livsmedelsförsörjning
          </head>
          <p xml:id="i-WawZ3xXkZkzVK5Cv3tBJpZ">
            Det pågående invasionskriget har stora effekter på de samlade
            livsmedelspriserna. Både Ryssland och Ukraina står för en stor
            del av den globala produktionen av insatsvaror till konstgödsel
            och djurfoder. Invasionskrigets effekter syns även på terminspriserna
            för vete som är uppe på historiskt höga nivåer.
          </p>
          <p xml:id="i-Eff6YiYeG9DVmx3L9YFBDN">
            Dessutom spelar säsongsarbetare från regionen vanligtvis en viktig
            roll i att förse bl.a. svenska gårdar med arbetskraft. Därtill
            drabbar de rekordhöga drivmedels- och elpriserna just nu svenska
            jordbrukare på ett allvarligt sätt.
          </p>
          <p xml:id="i-XkHY6Nc6inaZuhwvzAzGLJ">
            Rysslands invasion av Ukraina har lett till utbudsstörningar
            som kraftigt drivit upp kostnaderna i svensk livsmedelsproduktion.
            Redan före krigsutbrottet var svenska livs­medelsproducenter hårt
            pressade av kostnadsökningar. Svensk ekonomi måste stå stark för
            att hantera krigets indirekta effekter på ekonomin. De ekonomiska
            sanktionerna måste få verka fullt ut – vilket skapar ett behov
            av att stötta svensk ekonomi och svenska hushåll.
          </p>
          <p xml:id="i-7xAFB9EzkjbHtYmEGtqsWU">
            Politiken ska arbeta för ett dynamiskt och konkurrenskraftigt
            näringsliv i hela landet med ambitionen att svenska jordbrukare
            ska ha likvärdiga konkurrensförhållanden jäm­fört med jordbrukare
            i övriga EU. Livsmedelsförsörjningen i Sverige är inte hotad i
            dagsläget, men om säkerhetskrisen i vårt närområde förvärras är
            det viktigt att vi är förberedda. Sveriges självförsörjning av
            livsmedel är i dag omkring 50 procent.
          </p>
          <p xml:id="i-2mbj3wxNZAhwZo1pX36eut">
            Det är angeläget för Sveriges motståndskraft och livsmedelsförsörjning
            att vi under­lättar och stärker konkurrenskraften för svenska
            lantbrukare genom att minska regel­bördan och sänka kostnaderna.
            Vi vill se förstärkningar av livsmedelsstrategin och mer medel
            till länsstyrelserna för att korta handläggningstiderna för miljötillståndsansök­ningarna.
            Vidare är det även centralt att resurser avsätts för att staten
            tar ansvaret för att bekosta skyddsjakten på skadegörande djur.
          </p>
          <p xml:id="i-MpWqFXaWMGttWgxHNhptc5">
            På sikt måste Sverige bygga upp en hållbar livsmedelsberedskap
            för att kunna förse civilbefolkningen och militär personal med
            livsmedel.
          </p>
          <p xml:id="i-MBNuBcUVMrpdMU1crovHq9">
            Följande åtgärder bör prioriteras för att stärka Sveriges livsmedelsberedskap
            på sikt:
          </p>
          <list style="ol">
            <item xml:id="i-LdcHpg3uPsVPPEJeDsoe2S">
              Ett konkurrenskraftigt svenskt jordbruk med en högre inhemsk
              produktion minskar vår sårbarhet ur ett totalförsvarsperspektiv.
              Animalieproduktionen och växtodlingen bör ökas. Det kan enbart
              göras genom en starkare konkurrenskraft för svenska lant­brukare.
              Regelförenklingar, stärkt ägande- och brukanderätt och upphandlingar
              som inte missgynnar svenska producenter är prioriterade åtgärder.
            </item>
            <item xml:id="i-YSotpMVjeYDvQf28iWCTy5">
              Vissa strategiska varor bör finnas i omsättningslager, särskilt
              sådana varor som inte kan säkras genom leveranser från utländska
              leverantörer eller som inte kan produ­ceras inom landet. Lagringen
              bör omfatta både färdiga produkter och insatsvaror som foder och
              gödningsmedel.
            </item>
            <item xml:id="i-PbmMUZBfEYTBvBY8kFKprd">
              Det behövs målsättningar och en planering för hur animalieproduktionen
              och växt­odlingen ska kunna bedrivas vid höjd beredskap. Därför
              behövs det ett tydligare och samlat samordningsansvar när det
              gäller försörjningstrygghetsfrågorna, avseende exempelvis livsmedel
              och drivmedel.
            </item>
          </list>
          <p xml:id="i-Y53GCRbnPz9dibKMaci5jj">
            De svagheter i Sveriges beredskap som uppenbarats under coronakrisen
            måste rättas till. Strukturen för det civila försvaret har ännu
            inte kommit på plats och en rad andra viktiga frågor som hur samarbetet
            med näringslivet ska se ut, upprättandet av beredskapslager och
            en hållbar finansieringsmodell har inte lösts ut.
          </p>
          <p xml:id="i-Dd96u49je9E6vEvGfy4khU">
            Sverige är beroende av el och vid ett avbrott i elförsörjningen
            behöver det finnas reservkraft och tillgång till drivmedel. Det
            är avgörande att Sveriges beredskap för­bättras på det området.
            För att det offentliga ska kunna säkerställa tillgången till dricks­vatten
            vid höjd beredskap och krig måste även planering och logistik
            kring dricksvatten­försörjningen runt om i landet bli mer robust.
            Vidare behöver åtgärder säkras för att relevanta myndigheter än
            tydligare får ansvar för att förbereda åtgärder för att bättre
            kunna värna den finansiella stabiliteten i händelse av kris, liksom
            stärka skyddet för centrala betalningsfunktioner. En robust infrastruktur
            för kontanter är en viktig åtgärd för att öka beredskapen för
            olika typer av kriser. Att stärka det civila försvaret är inte
            bara viktigt för att stärka kapaciteten i det samlade totalförsvaret
            i händelse av krig. Det civila försvaret är även en avgörande
            resurs i händelse av kris. Utöver bättre livmedels­beredskap är
            det en prioriterad uppgift för Sverige att börja bygga upp bättre
            bered­skapslager av t.ex. läkemedel och sjukvårdsmateriel. Det
            är även uppenbart att relevanta strukturer för ansvar, ledning
            och samverkan behöver säkras inom det offentliga. Även personalförsörjningen
            av det civila försvaret bör förstärkas.
          </p>
          <p xml:id="i-HHH94RQrs4V6qrwwzazbR1">
            Ska relevanta aktörer som kommuner, regioner, stat och företag
            på allvar kunna lösa ut frågor som handlar om alltifrån befolkningsskydd
            och sjukvårdsförmåga till försörj­ningssäkerhet krävs långsiktig
            planering för det civila försvaret.
          </p>
          <head xml:id="i-DUFcsLchbv6XJGi1TtzcdE" type="h1">
            6 En stabil och fossilfri elförsörjning
          </head>
          <head xml:id="i-5S3G4NiZE6RKPXPTzgWJDY" type="h2">
            Värna och utveckla kärnkraften
          </head>
          <p xml:id="i-HCrG7Q6ksHVjtEGgXjgjUy">
            Den rådande energipolitiken skapar risker för Sveriges konkurrenskraft,
            leder till höga elpriser och äventyrar jobb och tillväxt. Regeringens
            nedstängning av fyra kärnkrafts­reaktorer sedan 2014 hämmar elektrifieringen
            och nya investeringar i Sverige. Avveck­lingen av kärnkraften
            har bidragit till kraftigt höjda elpriser som drabbat de södra
            delarna av Sverige särskilt hårt. Den svenska elkrisen är en följd
            av regeringens oansvariga energipolitik – något som hushåll och
            företag just nu får betala ett högt pris för. Reger­ingen har
            drivit en politik där ideologi snarare än analys har legat till
            grund för en om­fattande förändring i kraftsystemet. Det har försämrat
            både systemets robusthet och resiliens. Trenden mot ett allt svagare
            och mer sårbart kraftsystem fortsätter dessutom samtidigt som
            regeringen saknar handlingskraft och insikt om problemen.
          </p>
          <p xml:id="i-ChyAT67MZq4HFAczbsfRMo">
            Sverige står inför ett långsiktigt ökande behov av el. Flera
            prognoser pekar på att elkonsumtionen kommer att behöva fördubblas
            om Sverige ska elektrifiera både industrin och våra transporter.
            Ska vi klara att ställa om transporter och industrier till att
            använda el måste elen finnas både när och där den behövs. Investeringar
            i elnäten är enligt många forskare den mest kritiska punkten om
            vi ska klara av att bygga upp ett nätverk av exempelvis laddstolpar
            och elvägar. Det räcker dock inte. Det måste också finnas el att
            föra över i ledningarna, oavsett väder. Svenska kraftnät är mycket
            tydliga med behovet av mer planerbar elproduktion, särskilt i
            södra Sverige.
          </p>
          <p xml:id="i-LH4kY5ksHSQpWioYga6mTd">
            Att lägga om svensk energipolitik är nödvändigt för att säkra
            den fossilfria och stabila elproduktion och det ökade behov av
            el som behövs för att klara klimatomställ­ningen. Flera centrala
            förändringar kommer att ta tid, men det finns ett antal viktiga
            beslut och omläggningar som behöver prioriteras i närtid.
          </p>
          <p xml:id="i-VeKpApAknCQAb9RkQjYoBT">
            Ny planerbar elproduktion skulle lösa många av de bekymmer som
            finns i Sverige. Det är trots allt nedläggningen av sådan produktion
            som skapat dagens problem. Den bristande överföringskapaciteten
            i svenska elnät beror till stor del på att planerbar kraftproduktion
            har minskat i södra Sverige. Mer planerbar produktion i söder
            skulle också avlasta norra Sverige så att industrialiseringen
            där kan fortsätta. Men det behövs på sikt mer produktion även
            i norr. Kärnkraft är det enda alternativet för att tillföra planerbar
            fossilfri elproduktion i stor skala, eftersom detta kraftslag
            har potentialen att producera de stora mängder el som omställningen
            kräver. Dessutom bidrar kärnkraften med ett antal stödtjänster
            som gör elsystemet mer robust och leveranssäkert. Därför måste
            den värnas och byggas ut i stället för att avvecklas.
          </p>
          <p xml:id="i-E9Lrmy7VSFnWnurX7Fu32J">
            Sverige behöver prioritera satsningar för att möjliggöra nya
            reaktorer. Resurser för att göra tillståndsprocessen för ny kärnkraft
            kortare och mer effektiv bör utgöra en central prioritering i
            en ny energipolitik för Sverige. Det behövs också en långsiktig
            forskningssatsning för att säkra svensk spetskompetens inom området.
            Detta bör inkludera att uppföra minst en ny forskningsreaktor.
            Kärnkraftens framtid är en fråga om klimatet, jobben och vårt
            oberoende.
          </p>
          <p xml:id="i-8mE9uPUYJeMGAxDcfQDxL3">
            Följande prioriteringar bör utgöra basen för en ny energipolitik
            för Sverige:
          </p>
          <list style="ol">
            <item xml:id="i-MiYavMuzGrsDTjvnYAZvpV">
              Sätt upp målet att Sverige ska ha en helt fossilfri energiförsörjning.
              Dagens mål om 100 procent förnybar elproduktion till 2040 bör
              ersättas med ett mål om fossilfri energi, där kärnkraften är en
              självklar del.
            </item>
            <item xml:id="i-MjFDZXXprnfa1eVB4w383x">
              Uppdra åt Energimyndigheten att i sin långsiktiga scenarioanalys
              inkludera scenarier där Sverige når sina klimatmål. Myndigheten
              ska beskriva vad som krävs för att uppnå klimatmålen, även om
              det inkluderar kärnenergi.
            </item>
            <item xml:id="i-8mmwaWKzLxyznnAAjXBbY8">
              Resurser bör tilldelas till Strålsäkerhetsmyndigheten för att
              ta fram ett svenskt regel­verk för ny kärnkraft, särskilt för
              små reaktorer. Myndigheten bör även uppdras att ta fram ett snabbspår
              för att acceptera typgodkännanden av reaktorer, system och komponenter
              från länder jämförbara med Sverige.
            </item>
            <item xml:id="i-6RKX3NREj1vKj3b3qJ5h78">
              Avskaffa förbudet mot att bygga reaktorer på andra platser än
              vid de befintliga kärnkraftverken. Det kan bli aktuellt att bygga
              många mindre reaktorer snarare än några stora för att möta Sveriges
              ökande behov av el och för att säkerställa att det finns elproduktion
              som fungerar oberoende av väder och vind. Förbudet mot att ha
              fler än tio kärnkraftsreaktorer i drift bör tas bort.
            </item>
            <item xml:id="i-7sAHCXoHBP4S88QrhcaAkc">
              Framgent behöver betydande investeringar i det svenska elnätet
              prioriteras. Det är även angeläget att tillståndsprocesserna för
              elnätsutbyggnad, på alla nivåer, förenklas och kortas.
            </item>
          </list>
          <p xml:id="i-78H5Ws8d9QKzVSsSn7by6w">
            På sikt bör även elmarknadens utformning ses över. Ett elsystem
            där man betalar för kvalitet eller effekt, dvs. tillräckligt med
            energi vid ett givet ögonblick, skulle bli mer robust. Planerbara
            kraftslag som kärnkraft och vattenkraft skulle då få ersättning
            för den viktiga funktion de har i elsystemet.
          </p>
          <p xml:id="i-HvpCndYvmTbRfNSrWXsewR">
            Den nuvarande svenska energipolitiken är inte bara geopolitiskt
            riskabel utan hotar också klimatomställningen, vilken är en central
            fråga att lösa. De stora koldioxidutsläp­pen sker i dag i industrin
            och i transportsektorn. Att göra dessa sektorer fossilfria kommer
            att kräva en omfattande elektrifiering med målet att bilar, lastbilar
            och industri går på el, vilket innebär att den leveranssäkra elproduktionen
            måste byggas ut. Det kommer att behövas ny elproduktion, framför
            allt i södra Sverige, och energikällor som levererar under årets
            alla dagar och timmar. Framför allt kommer det att behövas mer
            ren el från fossilfria kraftkällor.
          </p>
          <p xml:id="i-HY8iw5QArPXxPnHELbkvP3">
            En elproduktion baserad på en rimlig balans mellan vattenkraft,
            kärnkraft och andra fossilfria kraftkällor lägger grunden för
            ett robust och motståndskraftigt kraftsystem som har förutsättningar
            att möta framtidens behov.
          </p>
          <p xml:id="i-9STaFZotNGFfbGd1wxNuv4">
            Svensk energipolitik kommer att stå inför flera stora problem
            och utmaningar de kommande åren. I flera delar av landet råder
            redan effektbrist. I praktiken medför det att städer och energibolag
            tvingas säga nej till nya företag som vill etablera sig, för att
            det inte finns tillräcklig elförsörjning. Vårt mål är ett utsläppsfritt
            energisystem genom konkreta reformer som säkrar stabilitet, tillförlitlighet,
            konkurrenskraft och klimatnytta.
          </p>
          <head xml:id="i-KR2tGdbJf2Tht9DECu4Xxz" type="h1">
            7 Återupprätta lag och ordning
          </head>
          <head xml:id="i-7PhLVZWNEX4H1hxwmcfGKj" type="h2">
            Kriminaliteten ska pressas tillbaka
          </head>
          <p xml:id="i-J5Lv8bJPHnzDfrcCx5D8FY">
            Kriminaliteten har snabbt utvecklats till ett av de mest påträngande
            samhällsproblemen. Att vända trenden och skapa ett tryggt samhälle
            kommer att vara en central prioritering under nästa mandatperiod.
            Vägen dit är lång och kommer att kräva både tid och kraft­fulla
            åtgärder. Kriminalpolitiken behöver läggas om i grunden. Särskilt
            angeläget är att återupprätta brottsofferperspektivet – fokus
            ska skifta från gärningsmannen till brotts­offer och samhällsskydd,
            och straffen ska genomgående spegla brottens allvar. Det behövs
            därför en bred och genomgripande översyn av hela strafflagstiftningen.
          </p>
          <p xml:id="i-XMwrGgeff1SJVE8z9rT4nn">
            Att vända utvecklingen och få bort parallella samhällsstrukturer
            i utsatta områden är en av de kommande decenniernas allra största
            uppgifter – både för att fler unga männi­skor ska få bättre livschanser
            och för att Sverige ska bli ett samhälle som håller ihop. Då krävs
            både en integrationspolitik som ställer krav och har höga förväntningar
            och en restriktiv och långsiktigt hållbar invandringspolitik.
          </p>
          <p xml:id="i-HWak2doZXwSmsvse44Sgnb">
            Sverige ska vara ett tryggt land för alla. Gängkriminaliteten
            och det våld den för med sig behöver därför bekämpas med full
            kraft. Samtidigt måste polis och rättsväsen ha kapacitet att bekämpa
            vardagsbrottsligheten med kraft. Ingen ska behöva utsättas för
            misshandel, inbrott, rån och andra allvarliga brott.
          </p>
          <p xml:id="i-6QkX8pqzQVkqSgTidHYHYH">
            Sverige plågas av brottslighet på bred front – alltifrån brott
            mot välfärdssystemen till gängkriminalitet som utövar makt över
            hela stadsdelar. Statistik från Brå visar att i inget annat land
            återfinns en motsvarande ökning vad gäller dödligt skjutvåld lik
            den som har ägt rum i Sverige under de senaste åren.
          </p>
          <p xml:id="i-BVSUPyHvnde7nGqKxTXCV5">
            Ungdomsrånen och sexualbrotten har sedan 2014 ökat markant. Internationella
            stöld­ligor stjäl för miljardbelopp varje år. Fusket med folkbokföring
            och falska identiteter möjliggör välfärdsbrottslighet och försvårar
            polisens arbete. Den upplevda otryggheten är samtidigt på höga
            nivåer.
          </p>
          <p xml:id="i-8NFdZRr5xzNne9Bmxg4svF">
            En ökad trygghet i Sverige kräver en politik som konsekvent stärker
            polisen genom resurser för att få fler polisanställda – särskilt
            i yttre tjänst – och goda villkor så att många fler väljer att
            bli poliser och så att de som är poliser i dag stannar kvar i
            yrket.
          </p>
          <p xml:id="i-Efqgoovt63CwDy6S5wMB9j">
            En mer kraftfull och rättvis rättspolitik krävs med genomgripande
            straffskärpnings­reformer, inklusive kraftigt skärpta straff för
            gängkriminella, ett avskaffande av dagens form av mängdrabatt
            och avskaffad automatisk ungdomsrabatt för unga myndiga för­övare,
            kraftfulla åtgärder mot våld i nära relationer, hedersbrott samt
            en uthållig kamp mot terrorismen. Fler gärningar ska resultera
            i fängelsestraff. Det i sin tur kräver för­stärkningar av hela
            rättsväsendet och förstärkningar av de brottsbekämpande myndig­heterna.
          </p>
          <p xml:id="i-XbR828HhTxudExi9EiBDg">
            Parallellt med att kriminella ledargestalter lagförs behövs fler
            förebyggande insatser för att färre ska hamna i kriminalitet.
            Mer behöver göras för att barn och unga ska klara skolan, för
            att föräldrar ska få stöd i sitt föräldraskap samt för att personer
            i kriminella gäng ska kunna lämna den brottsliga banan.
          </p>
          <p xml:id="i-FcaDcZ6gsDaibtNF1VCM2r">
            De brottsbekämpande myndigheterna behöver rustas för att hantera
            en allt grövre, mer omfattande och mer utmanande kriminalitet.
            En grundförutsättning för att skapa trygghet och pressa tillbaka
            våldet är samtidigt att bevara och stärka tilltron till sam­hället
            och till demokratin. Medborgarnas fri- och rättigheter behöver
            skyddas och stärkas, liksom domstolarnas oberoende.
          </p>
          <head xml:id="i-Bb8AV9ATqMmunJB9FKH5hs" type="h2">
            Stärk polisen
          </head>
          <p xml:id="i-t7N6oLewfSWLho613MwrS">
            Brottsutvecklingen i Sverige är mycket allvarlig. Värst är den
            grova organiserade brotts­ligheten. Våldet sprider i dag fasa
            i hela bostadsområden, i stad efter stad. Den grova och gängrelaterade
            kriminalitetens utveckling i vårt land är extrem.
          </p>
          <p xml:id="i-LubBSgfTt4w1VRXtnmpoJr">
            Svensk polis behöver stärkas avsevärt för att ha förmåga att
            bekämpa gängkriminella och samtidigt förebygga, ingripa mot och
            utreda annan brottslighet. Det kräver både resurser och att polisen
            moderniserar sin verksamhet – och lär av framgångsrika sats­ningar
            vi sett på andra håll i världen. En stärkt polis och brottsbekämpning
            behöver också gå hand i hand med bättre fungerande förebyggande
            insatser och effektiva möjlig­heter för socialtjänsten att agera
            tidigt när ett barn eller en ung person befinner sig i risk­zonen.
          </p>
          <p xml:id="i-4KjDzh9H3PzfaDPFNBZZBj">
            Många upplever i dag att polisen är frånvarande, saknar tid att
            rycka ut när något händer eller saknar förmåga att klara upp brott.
            Antalet poliser i yttre tjänst har minskat kraftigt under de senaste
            tio åren. Det framgår nu tydligt att Polismyndigheten inte har
            förutsättningar att uppnå det tidssatta polismål som sattes 2017
            av regeringen. För att möjliggöra en stor ökning av antalet poliser
            krävs såväl förstärkta resurser som särskilda åtgärder för att
            göra polisyrket mer attraktivt. Polisernas löner är fortfarande
            alltför låga. För att behålla erfarna poliser och attrahera fler
            till yrket behöver polislönerna höjas.
          </p>
          <p xml:id="i-X3RvVjjiQXHgMTvAmrZXWR">
            Polisen har vid upprepade tillfällen aviserat att myndigheten
            har ett växande behov av teknisk utrustning för att hålla jämna
            steg med brottsutvecklingen och efterlyst skarp­are och mer ändamålsenliga
            verktyg för att kunna avlyssna och avläsa de kriminella nätverken
            för att förhindra att framtida allvarliga brott begås – verktyg
            som är helt avgörande i kampen mot den grova organiserade brottsligheten.
            Den franska polisens forcering av Encrochat visade vilka framgångar
            som kan nås för polisen när man har möjlighet att använda hemliga
            tvångsmedel i ett tidigt stadium mot den grova brotts­ligheten.
          </p>
          <p xml:id="i-nGtSFvMpdnDpbTvsFreE7">
            Polismyndighetens tekniska förmåga behöver stärkas och resurser
            behöver tryggas för att säkra bättre verktyg, hantera ökade teknikkostnader
            genom fler anställda specialis­ter och höja säkerhetsnivån.
          </p>
          <p xml:id="i-3TqjQV8HQyjq2ur81CaXuA">
            Kameraövervakning är ett av polisens viktigaste verktyg för att
            klara upp brott. I de fall människor skräms från att vittna, kan
            bevakningskameror utgöra ett verkningsfullt komplement till en
            kontinuerlig polisnärvaro. Brottsutsatta områden och platser bör
            prioriteras i utbyggnaden, för att bidra till de boendes trygghet.
          </p>
          <p xml:id="i-QXSDusumRdFzk3uhywpqRT">
            Polisen och andra brottsbekämpande myndigheter behöver även bättre
            verktyg för att använda spår från fingeravtryck och DNA för att
            klara upp brott. Regelverket kring biometrisk information måste
            moderniseras och möjligheterna att lagra information utvidgas.
            Att använda biometrisk information bättre för att identifiera
            gärningsmän kan effektivisera polisens arbete betydligt.
          </p>
          <p xml:id="i-4s3HWnHCBrVbrPK2BjEzNJ">
            Sverige behöver genomföra ett brett antal åtgärder för att bekämpa
            gängbrottslig­heten. Det handlar exempelvis om förslag om att
            införa en möjlighet till proaktiv hemlig avlyssning och dataavläsning
            mot gängkriminella, utvisa fler gängkriminella, skärpa straffen
            kraftigt för gängkriminella och för brott som typiskt sett begås
            inom ramen för gängbrottslighet, införa visitationszoner, införa
            ett system med anonyma vittnen, utreda en kriminalisering av att
            vara med i kriminella gäng samt införa en ny huvudregel i sekretesslagstiftningen
            så att relevant information ska delas med polisen för att bekämpa
            brott.
          </p>
          <p xml:id="i-FyZSspZMjK7VAMerWmgLcX">
            Polisen måste vidare få kraftfullare verktyg för att kunna möta
            upplopp. Vittnesmål från poliser som deltagit i insatser visar
            att de varken har möjlighet att fullt ut skydda sig själva eller
            stävja det extrema våld de möter i dessa situationer. Det är inte
            bara farligt för poliserna utan undergräver även deras möjligheter
            att skydda allmänheten. Därför måste ordningsmakten få bättre
            verktyg, såsom vattenkanoner och annat som används i andra europeiska
            rättsstater, för att hantera allvarliga ordningsstörningar som
            urartar. Åtgärderna ska alltid vara proportionerliga mot de hot
            och det våld som polisen möter.
          </p>
          <head xml:id="i-HDp94w8bsndzapwhpMU7vF" type="h2">
            Ökade resurser till hela rättsväsendet
          </head>
          <p xml:id="i-7heUXNhib4NBCYXYxZ1gqr">
            Samtliga myndigheter inom svenskt rättsväsen är i dag underdimensionerade
            i förhål­lande till de uppgifter som de har att lösa. Trenden
            med en ökande gängrelaterad krimi­nalitet har ännu inte brutits
            och många former av brottslighet är alltmer tekniskt svår­utredda.
            Med en effektivare brottsbekämpning och en högre brottsuppklaring
            samt kriminalpolitiska reformer för längre fängelsestraff kommer
            ytterligare resurser att krävas till såväl de brottsbekämpande
            myndigheterna som domstolarna och Kriminal­vården.
          </p>
          <p xml:id="i-LRAAwAkieWYGEaPZfqnWan">
            Utbyggnaden av Åklagarmyndigheten behöver gå i takt med polisens
            ökade resurser. Det är av stor betydelse att Åklagarmyndigheten,
            inte minst på grund av utbildningstiden för åklagare, får långsiktiga
            förutsättningar att anställa fler medarbetare. Görs inte detta
            riskeras kompetensuppbyggnaden inom myndigheten, och åklagarna
            kan bli en flaskhals i rättsväsendet. Till detta måste även tillskott
            till Sveriges Domstolar prioriteras så att deras kapacitet kan
            byggas ut i takt med att man kommer att behöva hantera fler brott­mål.
          </p>
          <p xml:id="i-9jdiJZZwpkoB4UbvRYzjVU">
            Anslaget till Säkerhetspolisen behöver också öka under kommande
            år för att stärka myndigheten i dess arbete med att bekämpa våldsbejakande
            extremism och terrorism, men också för att täcka ökade kostnader
            till följd av att antalet personer som bedöms som säkerhetshot
            utan att utvisas från landet ökar. Breda åtgärder ska vidtas för
            att motverka islamism, högerextremism och vänsterextremism samt
            organisationer som bidrar till religiös radikalisering.
          </p>
          <p xml:id="i-YY2UGVf8bEFGpJv8xAbfr2">
            Inom Kriminalvården råder redan i dag överbeläggning, både på
            anstalter och i häk­ten. Detta beror på att regeringen inte prioriterat
            tillräckligt med platser för att hantera kriminalitetens omfattning.
            För att ta höjd inför kommande straffskärpningar och krimi­nalitetens
            generella utveckling är det fortsatt angeläget att förstärka Kriminalvården.
          </p>
          <p xml:id="i-GNw7r7X5Yv3k3r5ptszewH">
            Anslagen till avhopparprogrammet som säkrades i statsbudgeten
            för innevarande år är ett viktigt tillskott i arbetet för att
            fler ska kunna lämna den kriminella banan. Denna verksamhet är
            en hörnsten i arbetet för att underlätta återanpassning och hjälpa
            personer att lämna destruktiva miljöer. Det kommer åren framöver
            även att vara av stor betydelse att resurser säkras för att omfattningen
            på det statliga avhopparprogrammet ska kunna utökas.
          </p>
          <p xml:id="i-4wtPckZVtmuz7DvUVEZAdn">
            Under kommande år är det centralt att säkra att staten kan ta
            ett större ansvar för unga som begår allvarliga brott. Att bekämpa
            brott utgör i första hand statens och inte kommunernas ansvar
            och ansvaret för de tyngst kriminella personerna bör flyttas från
            Statens institutionsstyrelse till Kriminalvården, samtidigt som
            den maximala vårdtiden för sluten ungdomsvård ska förlängas.
          </p>
          <head xml:id="i-BBPxE88ChXCANzbrdXsSwo" type="h2">
            Stärk enskildas fri- och rättigheter och domstolars oberoende
          </head>
          <p xml:id="i-6h73trRGmKv4rqJLf2ArSi">
            Den nu sittande Grundlagskommittén har ett viktigt uppdrag. Regeringens
            direktiv till utredningen är dock otillräckliga. Därför vill vi
            att Grundlagskommittén ges ett bredare uppdrag – alternativt att
            en ny kommitté tillsätts – för att stärka skyddet för enskildas
            fri- och rättigheter i regeringsformen samt för att stärka domstolarnas
            oberoende.
          </p>
          <p xml:id="i-LPvbq4wGb9pwLQ8cJegkih">
            Enskildas grundläggande rättigheter behöver stärkas. Vi vill
            bl.a. se ett utökat rätte­gångskostnadsansvar för staten i tvister
            som rör enskildas fri- och rättigheter. Vi vill också att det
            förstärkta grundlagsskydd som finns för vissa typer av rättigheter
            ska omfatta fler rättigheter, t.ex. äganderätten och näringsfriheten.
            Det finns också skäl att införa en skyldighet för staten att skydda
            enskilda från kränkningar av mänskliga fri- och rättigheter som
            utförs av andra enskilda.
          </p>
          <p xml:id="i-9K7JG8rTp9cmWoEAZBmpM4">
            Något överhängande nationellt hot mot svenska domstolars oberoende
            finns inte i dagsläget. Men det finns skrämmande exempel från
            andra länder på vad som kan hända när en politisk majoritet inte
            respekterar rättsstatens principer. Det är därför av vikt även
            för en demokratisk rättsstat som Sverige att ha ett regelverk
            som gör det så svårt som möjligt för en eventuell auktoritär regim
            att politiskt styra domstolsväsendet och i synnerhet landets högsta
            domstolar. Det finns även principiella och praktiska skäl att
            förstärka domstolarnas integritet ytterligare redan i förhållande
            till den politiska makt­utövningen i vår väl fungerande demokrati.
          </p>
          <p xml:id="i-LxM1783fWeEm84cFgxgeg1">
            Grundlagskommittén, alternativt en ny kommitté, bör därför få
            ett utvidgat och kon­kretiserat uppdrag att stärka domstolarnas
            oberoende. Det handlar bl.a. om att ett organ motsvarande ett
            s.k. judicial council bör inrättas och vara frikopplat från regering
            och riksdag. Ett sådant oberoende organ bör bl.a. få ansvar för
            beredningen av domarrekry­teringar i stället för Domarnämnden
            och för tillsyn samt ansvarsutkrävande av domstolar och domare
            – sysslor som i dag utförs av myndigheter direkt underställda
            regeringen.
          </p>
          <head xml:id="i-DnA9trAHZMesu13VaWZyiw" type="h2">
            Krafttag mot bidragsfusk och välfärdsbrottslighet
          </head>
          <p xml:id="i-KSNKPjFJwx5eDx5K8ob2Zh">
            I Sverige ska man göra rätt för sig. Att utnyttja våra välfärdssystem
            för fusk och miss­bruk kan aldrig accepteras, vare sig det gäller
            att inte betala skatt som man ska eller att ta emot bidrag som
            man inte har rätt till.
          </p>
          <p xml:id="i-7phVtBf6cbZYVDPicQGhia">
            De samlade förlusterna till följd av bidragsbrott och felaktiga
            utbetalningar från väl­färdssystemen har uppskattats till omkring
            20 miljarder kronor per år, vilket mycket väl kan vara en grov
            underskattning. Utöver den faktiska kostnad som det medför för
            staten, bidrar problemen till ökad misstro inför den gemensamma
            välfärdens robusthet och ger kriminella en grundinkomst som ofta
            bidrar till att möjliggöra annan grov kriminell verksamhet. En
            avgörande del i att ta ansvar för ekonomin och pressa tillbaka
            otrygg­heten bygger på att bekämpa välfärdsbrottsligheten och
            skattefusket.
          </p>
          <p xml:id="i-LxB8uZmByxgKeheA3NJsTd">
            Kriminella använder i dag falska adresser för att tillskansa
            sig bidrag och välfärds­förmåner som de egentligen inte har rätt
            till. Fusket med folkbokföringsuppgifter är en avgörande faktor
            i den organiserade brottslighetens verksamhet. Genom att ange
            falska folkbokföringsuppgifter kan även kriminella enklare dölja
            sin identitet. För att bekämpa välfärdsbrottsligheten och den
            organiserade kriminaliteten behöver staten återta kontrol­len
            över folkbokföringen.
          </p>
          <p xml:id="i-SuJJzT9QtfrswqgdXxwKCD">
            Sverige bör under kommande år genomföra en nationell folkräkning.
            En folkräkning ger staten möjlighet att bättre bekämpa brott,
            verktyg för att hindra framväxten av utan­förskap och viktig kunskap
            i arbetet med att motverka problem som exempelvis trång­boddhet.
            En nationell folkräkning är ett viktigt steg i arbetet med att
            upprätta ett tryggare Sverige.
          </p>
          <p xml:id="i-UzS9rN1T6HpXGPhCwnvfav">
            Vidare behöver ett tydligt krav införas för samtliga berörda
            myndigheter att aktivt vidta åtgärder för att bekämpa brott och
            motverka missbruk inom respektive myndighets verksamhetsområde.
            Det bör bli tydligt i myndigheternas uppdrag att respektive myndig­het
            ska arbeta med att förebygga och avslöja brott samt aktivt bistå
            polisen och andra brottsbekämpande myndigheter i deras brottsutredningar.
            Framför allt bör samtliga myndigheter som betalar ut olika former
            av bistånd och ersättningar ges ett tydligt uppdrag att motverka
            bidragsbrott och annat missbruk.
          </p>
          <head xml:id="i-4L9WXJHhpxnkiZVpVFubut" type="h1">
            8 En starkare välfärd
          </head>
          <head xml:id="i-26YvfhjFLRcN954tBxoHB8" type="h2">
            En politik som prioriterar välfärden
          </head>
          <p xml:id="i-VGATVq6TdZPBaS6LteFXto">
            En förutsättning för ett legitimt och fungerande samhällskontrakt
            är att alla som betalar in skatt också får valuta för sina skattepengar
            – i form av en fungerande välfärd, som man kan känna sig trygg
            med. Sverige ska ha en välfärd att lita på – oavsett var i livet
            man befinner sig eller var i landet man bor. Vården, skolan och
            omsorgen behöver fler medarbetare och tillgången till välfärden
            i hela landet behöver förstärkas.
          </p>
          <p xml:id="i-7pjxG1omWnWF4KkwTw9igp">
            Kommunernas kostnader ökar över tid. Det är naturliga konsekvenser
            av en åldrande befolkning men är också kopplat till det stora
            flyktingmottagandet. Äldreomsorg, skolor och förskolor behöver
            fler medarbetare. Samtidigt som kommunerna under kommande år behöver
            ökade resurser för att klara välfärdsåtagandet behöver de också
            jobba för att förbättra integrationen och få ned bidragskostnaderna.
          </p>
          <p xml:id="i-Qrct78ytVoFic82FzUPdqB">
            Den svenska välfärden har stora resursbehov. Fler i arbete och
            högre tillväxt är av­görande för att Sverige ska kunna möta behoven
            inom välfärdssektorn kommande år. I takt med att de demografiska
            utmaningarna blir allt större tar staten ett ökande ansvar för
            välfärdens finansiering. Därmed ökar också behovet av att säkerställa
            att alla delar av den offentliga sektorn prioriterar sina resurser
            och vidtar åtgärder för att hålla nere kostnaderna. Den pågående
            kostnadskrisen skapar vidare risker även inom svensk välfärd som
            behöver mötas med ansvarsfulla ekonomiska prioriteringar.
          </p>
          <p xml:id="i-QMJs21zVXyvTUPGCeZ7oKT">
            Moderaterna vill motverka att Sverige går mot en utveckling med
            ständigt ökande kommunalskatter. Att löpande öka skatteuttaget
            skulle förvärra hushållens redan pres­sade ekonomiska situation.
            För att över tid säkerställa att arbetslinjen inte ska under­mineras
            är det uppenbart att staten behöver ta ett större ansvar för den
            svenska välfär­den. Det ställer också krav på att Sveriges kommuner
            och regioner ökar ansträngning­arna för att välfärd i alla lägen
            ska gå före bidrag.
          </p>
          <head xml:id="i-4u86PzHjh2zQn5aEvHWEk2" type="h2">
            En tillgänglig hälso- och sjukvård att lita på
          </head>
          <p xml:id="i-Tk7ej9mH2A4ap1BH93BXN9">
            Alla ska kunna känna sig trygga med att kunna få vård i rätt
            tid av hög kvalitet när man väl behöver den. Det behövs reformer
            som på kort sikt kan stärka patientens makt och samtidigt minska
            politikers makt. Sverige behöver en hälso- och sjukvård som hänger
            ihop utan onödiga gränser och ”glapp” och där mötet mellan patienten
            och professionen sätts i centrum.
          </p>
          <p xml:id="i-E2qHpXg2mcWNQ6YbJ1X5sQ">
            En helt central slutsats är att svensk hälso- och sjukvård behöver
            utvecklas i riktning mot ökad tillgänglighet i den nära vården
            och mer förebyggande långsiktiga hälsofräm­jande insatser och
            utvecklas från en splittrad vård och omsorg om de mest sjuka och
            sköra till en sammanhållen och samordnad vård med kontinuitet
            i vårdkontakterna. Att korta vårdköerna, satsa mer resurser på
            en individuell avancerad cancervård och barn­cancervård samt minska
            de omfattande regionala skillnaderna gällande väntetider och kvalitet
            i vården är allra högst prioriterat. Moderaterna vill därför genomföra
            en ny upp­daterad nationell cancerstrategi.
          </p>
          <p xml:id="i-U3U6AvtDWz43XE6H3vqDp5">
            Moderaterna vill vidareutveckla kömiljarderna och vårdgarantin.
            Det handlar bl.a. om att rikta reformen mot de områden där köerna
            är som längst. En stor andel av kömiljarderna ska användas till
            den somatiska slutenvården och omfatta bl.a. första besök och
            operationer inom specialistvården. En andra del av kömiljarderna
            ska riktas direkt till barn- och ungdomspsykiatrin.
          </p>
          <p xml:id="i-RtJT9QT3XAAuQtMMPUJ5hv">
            Den förstärkta vårdgarantin som ger barn och unga med psykisk
            ohälsa rätt till vård och stöd inom 30 dagar ska säkerställas.
            Vi vill också inkludera den första linjens psykiatri för barn
            och unga så att lättare psykiatriska diagnoser kan hanteras där
            och frigöra resurser till barn med svår ångest, självmordstankar
            eller allvarliga ätstörningar. En tredje betydande andel av kömiljarderna
            ska riktas specifikt till att korta köerna, väntetiderna och ledtiderna
            inom cancervården.
          </p>
          <head xml:id="i-BgotjvK5T29Hb1WyknUykU" type="h2">
            En skola i världsklass
          </head>
          <p xml:id="i-VZLMpRFwi41cT4cRaAEy5k">
            Få politiska uppgifter är så grundläggande för Sveriges framtid
            som att bygga en väl fungerande skola för våra barn och unga.
            Här har vårt land mycket kvar att göra. Kunskapsskolan måste återupprättas.
            Den ”progressiva pedagogiken” hotar både Sveriges ställning som
            kunskapsnation och samhällets möjlighet att kompensera för elevers
            familjebakgrund.
          </p>
          <p xml:id="i-Jhs4zyTmnk4aux6wE3cf3e">
            Skolan ska möjliggöra en trygg framtid och utjämna livschanser.
            En bra skola stärker inte bara den enskilda eleven utan är också
            avgörande för landets förutsättningar för varaktig tillväxt i
            framtiden. Moderaterna vill få ordning på svensk skola så att
            varje elev går ut nian med fullständiga betyg.
          </p>
          <p xml:id="i-RYAfGdWHfic3RKUcYj85FZ">
            Elever i svensk skola har betydligt mindre undervisningstid än
            elever i andra jämför­bara länder under grundskoleåren. Snittet
            i OECD (2021) för den obligatoriska delen av skolan är 7 638 timmar
            i undervisningstid, medan svenska elever har 6 890 timmar undervisningstid.
            En svensk elev får nästan ett helt år mindre undervisningstid
            under grundskoleåren. Internationella studier ger stöd för sambandet
            mellan utökad under­visningstid och kunskapsresultat.
          </p>
          <p xml:id="i-NBC2Uhqmzz1MV9HR5tbbSQ">
            Skolans fokus på viktiga baskunskaper som att läsa, skriva och
            räkna måste öka. Undervisningstiden behöver utökas med start i
            lågstadiet och de nya timmarna ska till­föras matematik- och svenskundervisningen.
            Lovskolan ska vara obligatorisk för alla elever som riskerar F
            eller icke godkänt i betyg. Genom extra stödinsatser som läxhjälp
            från lågstadieålder och utökad lovskola, redan från lågstadiet,
            kan antalet elever som inte blir behöriga till gymnasiet minskas.
          </p>
          <p xml:id="i-YRHX6AhwEePZifAMQPNzV1">
            Staten ska ta ett tydligare ansvar för att skolorna når målen.
            De skolor och förskolor som behöver stöd och resurser att genomföra
            de förändringar som behövs för att vända resultaten bör få det.
            Skolor som trots insatser inte kan garantera alla elever en god
            utbildning ska kunna tvångsförvaltas, och ytterst stängas, av
            Skolinspektionen. För att identifiera de skolor som år efter år
            underpresterar bör Skolverket få i uppdrag att ta fram ett robust
            kvalitetsmått som mäter varje skolas bidrag till elevernas kunskaps­utveckling.
            Detta kvalitetsmått tillsammans med de nationella proven, som
            får ett nytt syfte att mäta kunskaper med över tid jämförbara
            resultat, blir viktiga verktyg för Skolinspektionens arbete.
          </p>
        </div>
        <div type="motSignatures">
          <list>
            <item xml:id="i-DyLm91DcbyrCkYn6Zi6kt">
              Ulf Kristersson (M)
            </item>
            <item xml:id="i-YJY71QTxz4W9VGXvxy1xDB">
              Elisabeth Svantesson (M)
            </item>
          </list>
        </div>
      </div>
    </body>
  </text>
</TEI>
