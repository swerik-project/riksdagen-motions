<?xml version='1.0' encoding='utf-8'?>
<TEI xmlns="http://www.tei-c.org/ns/1.0" xmlns:xi="http://www.w3.org/2001/XInclude" xml:id="mot-201415-SoU-00164">
  <teiHeader>
    <fileDesc>
      <titleStmt>
        <title>En jämlik och jämställd vård och omsorg för äldre</title>
        <author corresp="i-9XTMNkDLu5u66FsWiwysh1">av Karin Rågsjö m.fl. (V)</author>
      </titleStmt>
      <publicationStmt>
        <authority>SWERIK PROJECT</authority>
      </publicationStmt>
      <sourceDesc>
        <bibl>
          <title>Motion 2014/15:164 av Karin Rågsjö m.fl. (V)</title>
          <idno type="rdwebb">H202164</idno>
          <rs type="number">164</rs>
          <orgName type="comitteeAbbreviation">SoU</orgName>
          <ref type="dokument_url_text">http://data.riksdagen.se/dokument/H202164/text</ref>
          <ref type="dokument_url_html">http://data.riksdagen.se/dokument/H202164</ref>
          <ref type="dokumentstatus_url_xml">http://data.riksdagen.se/dokumentstatus/H202164</ref>
          <ref type="docx">http://data.riksdagen.se/fil/1E1EAB39-F6C5-4E88-A581-917429D8EDAC</ref>
          <ref type="pdf">http://data.riksdagen.se/fil/D2E284E5-FE77-4355-977F-656CE2569224</ref>
        </bibl>
      </sourceDesc>
    </fileDesc>
    <profileDesc>
      <particDesc>
        <listPerson>
          <person gender="woman">
            <idno>i-9XTMNkDLu5u66FsWiwysh1</idno>
            <name>Karin Rågsjö</name>
            <state type="partyAffiliation" ref="Q110837">
              <desc>V</desc>
            </state>
          </person>
          <person gender="woman">
            <idno>i-8voj19hLWTGJHkxNP79tRb</idno>
            <name>Nooshi Dadgostar</name>
            <state type="partyAffiliation" ref="Q110837">
              <desc>V</desc>
            </state>
          </person>
          <person gender="woman">
            <idno>i-7Gy2xwC7Jyimjy9QTKnQEf</idno>
            <name>Rossana Dinamarca</name>
            <state type="partyAffiliation" ref="Q110837">
              <desc>V</desc>
            </state>
          </person>
          <person gender="woman">
            <idno>i-7EGhEVdWhirq9oiHvVcrQR</idno>
            <name>Lotta Johnsson Fornarve</name>
            <state type="partyAffiliation" ref="Q110837">
              <desc>V</desc>
            </state>
          </person>
          <person gender="woman">
            <idno>i-3SiHjpmKqDX1ahURx9ZWt3</idno>
            <name>Maj Karlsson</name>
            <state type="partyAffiliation" ref="Q110837">
              <desc>V</desc>
            </state>
          </person>
          <person gender="woman">
            <idno>i-PAfMpaW8KP2UfRTBpXARTc</idno>
            <name>Linda Snecker</name>
            <state type="partyAffiliation" ref="Q110837">
              <desc>V</desc>
            </state>
          </person>
          <person gender="woman">
            <idno>i-B4hV7rgBZqLtXzSvZhQHbo</idno>
            <name>Mia Sydow Mölleby</name>
            <state type="partyAffiliation" ref="Q110837">
              <desc>V</desc>
            </state>
          </person>
        </listPerson>
      </particDesc>
      <correspDesc>
        <correspAction type="status" subtype="closed"/>
        <correspAction xml:id="i-SGSS16j4EK5zs1waBAdaHq" type="signed"/>
        <correspContext corresp="i-SGSS16j4EK5zs1waBAdaHq">
          <note type="signatory" corresp="i-9XTMNkDLu5u66FsWiwysh1"/>
          <note type="signatory" corresp="i-8voj19hLWTGJHkxNP79tRb"/>
          <note type="signatory" corresp="i-7Gy2xwC7Jyimjy9QTKnQEf"/>
          <note type="signatory" corresp="i-7EGhEVdWhirq9oiHvVcrQR"/>
          <note type="signatory" corresp="i-3SiHjpmKqDX1ahURx9ZWt3"/>
          <note type="signatory" corresp="i-PAfMpaW8KP2UfRTBpXARTc"/>
          <note type="signatory" corresp="i-B4hV7rgBZqLtXzSvZhQHbo"/>
        </correspContext>
        <correspAction type="submitted" xml:id="i-KDEfPCCTjuaxVXB1bZYpEM">
          <date when="2014-11-03"/>
          <time when="14:22:19"/>
        </correspAction>
        <correspAction type="referred" xml:id="i-UytJqkihdj9mu1nx2ikrLo">
          <date when="2014-11-12"/>
        </correspAction>
        <correspAction type="assigned" xml:id="i-Sm35VpBq81KKZZ4Qnq5VL3">
          <date when="2016-07-08"/>
          <time when="10:32:30"/>
        </correspAction>
        <correspContext corresp="i-Sm35VpBq81KKZZ4Qnq5VL3">
          <ref type="assignedTo">Socialutskottet</ref>
        </correspContext>
        <correspAction type="behandlas_i" xml:id="i-7c9SputY3PQ5Q6FLRX5hRj"/>
        <correspContext corresp="i-7c9SputY3PQ5Q6FLRX5hRj">
          <ref type="uppgift">2014/15:SoU7</ref>
          <ref type="ref_dok_id">H201SoU7</ref>
          <ref type="ref_dok_typ">bet</ref>
          <ref type="ref_dok_rm">2014/15</ref>
          <ref type="ref_dok_bet">SoU7</ref>
          <ref type="ref_dok_titel">Hälso- och sjukvårdsfrågor</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction type="behandlas_i" xml:id="i-5n59HYN6T26BZNhqiDiESR"/>
        <correspContext corresp="i-5n59HYN6T26BZNhqiDiESR">
          <ref type="uppgift">2014/15:SoU11</ref>
          <ref type="ref_dok_id">H201SoU11</ref>
          <ref type="ref_dok_typ">bet</ref>
          <ref type="ref_dok_rm">2014/15</ref>
          <ref type="ref_dok_bet">SoU11</ref>
          <ref type="ref_dok_titel">Äldrefrågor</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
      </correspDesc>
      <textClass>
        <catRef scheme="#docType" target="#mot"/>
        <catRef scheme="#motionType" target="#kommitte"/>
        <catRef scheme="#motionType" target="#fristående"/>
      </textClass>
    </profileDesc>
  </teiHeader>
  <text>
    <body>
      <div type="motHeader">
        <div type="motTitle">Motion till riksdagen 2014/15:164 av Karin Rågsjö m.fl. (V) En jämlik och jämställd vård och omsorg för äldre</div>
      </div>
      <div type="motBody">
        <div type="TOC" xml:id="i-BPc4BYx4rcVqapRYvzWt5X">
          <head xml:id="i-93qsRbZ6pbnptr8LrYguUb">
            1Innehållsförteckning
          </head>
          <list>
            <item style="indent-level: 1">
              2Förslag till riksdagsbeslut
            </item>
            <item style="indent-level: 1">
              3En jämlik och jämställd äldreomsorg
            </item>
            <item style="indent-level: 1">
              4Äldreomsorg utan vinstintressen
            </item>
            <item style="indent-level: 1">
              5Arbetsmiljö och arbetsvillkor inom äldreomsorgen
            </item>
            <item style="indent-level: 1">
              6Äldreomsorgen behöver mer resurser
            </item>
            <item style="indent-level: 2">
              6.1Mer personal på äldreboenden
            </item>
            <item style="indent-level: 3">
              6.1.1Ökade kunskaper om demens
            </item>
            <item style="indent-level: 2">
              6.2Utveckla hemtjänsten
            </item>
            <item style="indent-level: 3">
              6.2.1Högre kvalitet i hemtjänsten
            </item>
            <item style="indent-level: 3">
              6.2.2Bättre kontinuitet i hemtjänsten
            </item>
            <item style="indent-level: 2">
              6.3Behovet av utbildning
            </item>
            <item style="indent-level: 1">
              7Valfrihet och inflytande i äldreomsorgen
            </item>
            <item style="indent-level: 1">
              8Bättre stöd till anhöriga
            </item>
          </list>
        </div>
        <div type="motProposal" subtype="förslag">
          <head xml:id="i-L2owrAdDhngVrW1aPMNKM">
            2 Förslag till riksdagsbeslut
          </head>
          <list style="ol">
            <item xml:id="i-37hEAf18wDh5sDta7j8xRx">
              Riksdagen tillkännager för regeringen som sin mening vad som
              anförs i motionen om att regeringen bör ge Statistiska centralbyrån
              i uppdrag att årligen publicera personalstatistik för offentligt
              finansierad äldreomsorg.
            </item>
            <item xml:id="i-KbApiMmdqU5N1SVbSTVa1z">
              Riksdagen tillkännager för regeringen som sin mening vad som
              anförs i motionen om att regeringen bör se över möjligheten att
              permanenta verksamheten vid Svenskt Demenscentrum.
            </item>
            <item xml:id="i-XXWqD25AaKgFFt9YSWrKgj">
              Riksdagen tillkännager för regeringen som sin mening vad som
              anförs i motionen om att regeringen bör ge Socialstyrelsen i uppdrag
              att i samarbete med Svenskt Demenscentrum kartlägga situationen
              och behoven för unga demenssjuka.
            </item>
            <item xml:id="i-LYa28J4CbN7zZxPzZJTmpN">
              Riksdagen tillkännager för regeringen som sin mening vad som
              anförs i motionen om att regeringen bör ge Socialstyrelsen i uppdrag
              att se över hur vård och omsorg i det ordinära boendet kan kvalitetssäkras.
            </item>
            <item xml:id="i-JtH97Qq7dWTyhwyDDGVGz6">
              Riksdagen tillkännager för regeringen som sin mening vad som
              anförs i motionen om att regeringen bör ge Socialstyrelsen i uppdrag
              att i samarbete med Sveriges Kommuner och Landsting ta fram metoder
              och kunskaper för hur kommuner kan arbeta för att öka personalkontinuiteten.
            </item>
            <item xml:id="i-ULD8AswQ1Xxwh3uJt6cmeP">
              Riksdagen tillkännager för regeringen som sin mening vad som
              anförs i motionen om att Socialstyrelsen bör få i uppdrag att
              utveckla och sprida kunskap om hur kommunerna kan göra äldreomsorgen
              mer flexibel och öka inflytandet för äldre på äldreboenden och
              inom hemtjänsten.
            </item>
            <item xml:id="i-NbfakSgUXqpzPVZHvhTmBM">
              Riksdagen tillkännager för regeringen som sin mening vad som
              anförs i motionen om att Socialstyrelsen bör få i uppdrag att
              särskilt uppmärksamma hur äldreomsorgen fungerar för äldre med
              utländsk bakgrund och hur stödet till anhörigvårdare med utländsk
              bakgrund utvecklas.
            </item>
            <item xml:id="i-6cPj7SWArbEevvspSra3GF">
              Riksdagen tillkännager för regeringen som sin mening vad som
              anförs i motionen om att regeringen bör se över möjligheten att
              permanenta verksamheten vid Nationellt kompetenscentrum anhöriga.
            </item>
          </list>
        </div>
        <div type="motContent">
          <head type="h1" xml:id="i-5Q1SPX8zwWme3HRyZM9SL6">
            3 En jämlik och jämställd äldreomsorg
          </head>
          <p xml:id="i-HSTNptfgkdYFL66zoi555J">
            I Vänsterpartiets Sverige är det en självklarhet att vi ska känna
            en trygghet i tillvaron och få den omsorg vi behöver när vi blir
            äldre. Dagens och framtidens äldreomsorg berör oss alla. Antingen
            är vi själva äldre och befinner oss i äldreomsorgen eller så kommer
            vi i de flesta fall förr eller senare att hamna där. Kanske vi
            arbetar där under stressiga arbetsförhållanden och med låga löner.
            Säkert har de flesta av oss familjemedlemmar eller släktingar
            som bor på ett boende för äldre eller har hemtjänst.
          </p>
          <p xml:id="i-EPfgvUcsbwfVyN9A1qaB8Y">
            En bra äldreomsorg är inte bara en välfärdsfråga, det är också
            en viktig jämställdhetsfråga. Kvinnor är klart överrepresenterade
            både bland personalen och bland de anhöriga som tar ett stort
            ansvar för äldre familjemedlemmar. En utbyggd och välfungerande
            äldreomsorg är en förutsättning för att många kvinnor ska kunna
            delta på arbetsmarknaden och därigenom ha en egen inkomst. Kvinnor
            utgör också majoriteten i den äldre befolkningen p.g.a. att de
            generellt sett lever längre än män. Kvinnor som har levt sina
            liv ihop med män lever ofta ensamma de sista åren i livet, bl.a.
            som en följd av kvinnors längre livslängd och det faktum att kvinnor
            i Sverige ofta är ett par år yngre än sin partner. Lägg därtill
            kvinnors lägre pensioner och att kvinnor ofta kommer från ett
            arbetsliv med högre risk för arbetsskador, så blir det tydligt
            att en god och välutbyggd äldreomsorg är avgörande för kvinnors
            livskvalitet.
          </p>
          <p xml:id="i-HrtbrXHDPbq4hyjQ2FNqyj">
            Vi vill ha en jämlik och jämställd äldreomsorg med hög kvalitet
            där de äldre har ett stort inflytande över insatserna och sin
            vardag och där personalen har bra arbetsvillkor. Äldreomsorgen
            ska vara skattefinansierad och fördelas efter behov.
          </p>
          <p xml:id="i-Vj3ykKdPgt2KdBEUQnW2LS">
            Äldreomsorgen berör många. År 2012 var 17 procent av befolkningen
            som är 65 år och äldre, motsvarande ca 309 500 personer, beviljade
            insatser enligt socialtjänstlagen, exempelvis hemtjänstinsats
            i ordinärt boende eller en plats i permanent särskilt boende.
            De flesta av oss som får leva långt upp i åren kommer någon gång
            under vårt liv att ha insatser från äldreomsorgen.
          </p>
          <p xml:id="i-CWUipHKP2RFNpWa3UWU9kP">
            I dag bor oftast både de med låg pension och de med goda inkomster
            på det särskilda boendet och hemtjänsten ger service och omsorg
            till många äldre med vitt skilda ekonomiska villkor. Det är dock
            främst äldre kvinnor med låga pensioner som är och kommer att
            vara beroende av kvalitetsnivån på den solidariskt finansierade
            äldreomsorgen eller, om den inte fungerar, att de har döttrar
            eller andra anhöriga som kan hjälpa dem. De mer välbeställda kommer
            alltid att kunna förlita sig på privata tjänster om den gemensamma
            äldreomsorgen brister.
          </p>
          <p xml:id="i-DXL7iL14xqBBPYTt1zMhYH">
            Den ökande andelen äldre – om några år är 23 procent av befolkningen
            över 65 år – ger också näring till diskussionen om behov av privata
            försäkringar i stället för en solidarisk skattefinansiering. För
            Vänsterpartiet är det självklart att alla äldre oavsett inkomst
            ska ha rätt till en äldreomsorg av god kvalitet. Vårt mål är en
            jämlik och jämställd äldreomsorg. För att nå dit behöver äldreomsorgen
            tillföras mer resurser, arbetsvillkoren för äldreomsorgens personal
            förbättras och vinstintressena i äldreomsorgen tas bort. Äldreomsorgen
            är liksom barnomsorgen en viktig del av välfärdens infrastruktur.
            Bara om det finns välutbyggda och väl fungerande omsorgstjänster
            kan kvinnor och män i alla sociala grupper förvärvsarbeta under
            hela livet.
          </p>
          <head type="h1" xml:id="i-9Eb7pF9QfSv5DY64LHxxop">
            4 Äldreomsorg utan vinstintressen
          </head>
          <p xml:id="i-BM3ngjhSrbEWyaj6mAxjtH">
            Endast genom en generell välfärd fri från kommersiella intressen
            kan hög kvalitet för alla garanteras. Resurserna till äldreomsorgen,
            liksom till andra verksamheter inom vård skola och omsorg, är
            begränsade och ska fördelas så att de går till dem som behöver
            dem mest. De äldre som är i störst behov av vård och omsorg ska
            prioriteras. Kvaliteten ska vara hög och likvärdig oavsett var
            man bor. Sådana principer för hur vi använder skattemedlen beslutar
            vi om demokratiskt, och äldreomsorgen ska organiseras så att det
            också blir de principerna som faktiskt styr verksamheten. Därför
            bör den grundläggande principen vid fördelning av skattemedel
            till såväl äldreomsorgen som vård, skola och omsorg i övrigt vara
            att detta ska ske efter människors behov och inte efter företags
            möjligheter till lönsamhet.
          </p>
          <p xml:id="i-Fe7Kk5Uk9mZGSKmitsK8Xo">
            Det borde vara en självklarhet att äldreomsorgens resurser fördelas
            utifrån behov. Äldre människor ska självklart kunna välja vilket
            äldreboende de vill bo på och påverka vilken person de får hjälp
            av, när de får hjälp och med vad samt hur insatserna utförs. Detta
            är tillsammans med tillräckliga resurser verklig valfrihet i vardagen.
            Vänsterpartiet anser att införandet av lagen om valfrihetssystem,
            LOV, dock handlar om valfrihet för företagen att etablera sig
            där det är mest lönsamt och inte om verklig valfrihet för den
            äldre.
          </p>
          <p xml:id="i-Koxb1nJYsMYeieDsiJKkyD">
            Vänsterpartiet har därför kommit överens med regeringen om att
            vinstjakten ska bort som incitament från välfärdssektorn. Skattemedel
            ska användas enbart till den verksamhet de är avsedda för. Förutsättningen
            för att privata aktörer ska få verka inom välfärdssektorn ska
            vara att syftet med verksamheten är att tillhandahålla utbildning,
            vård eller omsorg av god kvalitet, inte att dela ut vinst till
            ägarna eller på annat sätt föra ut överskott ur verksamheten.
            Tvångs-LOV inom primärvården ska upphävas och LOV i övrigt kommer
            att ersättas av ett nytt regelverk gällande valfrihetssystem.
          </p>
          <head type="h1" xml:id="i-Es7iGtq1orUSD2FwQEvGxx">
            5 Arbetsmiljö och arbetsvillkor inom äldreomsorgen
          </head>
          <p xml:id="i-EGXxNjajQS447kycun8w3t">
            I dag präglas stora delar av välfärden av ofrivillig deltid,
            delade turer och visstidsanställningar. Särskilt inom äldreomsorgen
            är denna problematik utbredd. Dåliga arbetsvillkor är alldeles
            för vanliga både inom offentligt och privat driven välfärd. En
            väsentlig skillnad är dock att vi gemensamt kan besluta om förbättrade
            villkor för personalen inom offentlig verksamhet. I en avkommersialiserad
            välfärd slipper vi vinstintressets press nedåt på arbetsvillkor
            och löner.
          </p>
          <p xml:id="i-CcBHnUfQStKNeVqPtxQRDb">
            Borgerliga politiker hävdar ofta att privatisering av vård och
            omsorg är en jämställdhetsreform eftersom kvinnor har större möjlighet
            att bli företagare. I den diskussionen glömmer de alltid bort
            de kvinnor som arbetar som vårdbiträden och undersköterskor inom
            äldreomsorgen och som i och med privatiseringarna får sämre och
            otryggare arbetsvillkor.
          </p>
          <p xml:id="i-PJ94gjFyZZ1onZ8iQkkGRZ">
            Att personalen i allmänhet får högre löner inom den privata omsorgen
            är inte sant. För den vanliga undersköterskan eller vårdbiträdet
            syns inga ökningar.
          </p>
          <p xml:id="i-Umn6pTUHijY1Bu5ibegfs2">
            I den privata hemtjänsten är det också relativt vanligt att kollektivavtal
            saknas. En undersökning som tidningen Kommunalarbetaren har gjort
            visar att fyra av tio företag inom hemtjänstbranschen saknar kollektivavtal.
            Samma tidning har också rapporterat om att kommunal hemtjänst
            som konkurrerar med privat, tvingas att minska på personalens
            raster och beräknade restider mellan brukarna. Detta skapar en
            ohållbar och stressig arbetssituation för de anställda.
          </p>
          <p xml:id="i-CvBTzxssnbfoiS559L7iSy">
            Enligt Socialstyrelsens lägesrapport för 2012 har privata verksamheter
            påtagligt lägre personaltäthet än kommunala verksamheter, vilket
            självklart leder till ökad stress i ett yrke där känslan i allmänhet
            är att man inte är tillräckligt många eller räcker till. Personaltätheten
            inom privat verksamhet är 10 procent lägre än i offentlig, vilket
            Socialstyrelsen kallar ”anmärkningsvärt”.
          </p>
          <p xml:id="i-K4a2jX1UKxmjig1EPDxBYJ">
            Att privata verksamheter har mindre personalvolymer än kommunala
            ger också en sämre anställningstrygghet. I ett valfrihetssystem
            är man sårbar och beroende av brukarnas efterfrågan. Det leder
            till fler deltider och mer osäkra anställningar. I en mindre personalstyrka
            finns också färre möjligheter till omplacering, exempelvis om
            någon p.g.a. sjukdom eller skada får svårt att klara sitt jobb.
            Risken är i stället att personen i fråga tvingas att sluta.
          </p>
          <p xml:id="i-Fu76auHXKUJ2vjRGmrZTpT">
            Särskilt inom hemtjänsten är det en utsatt situation för de anställda.
            I en studie genomförd av Anette Törnqvist vid Institutionen för
            samhälls- och välfärdsstudier Linköpings universitet, ”Mångfaldens
            marknad och arbetets villkor: om följder av kundval (LOV) i hemtjänsten”,
            visas att riskerna för osäkra anställningar, låg bemanning och
            arbetsmiljöproblem är inbyggda i kundvalsmodellen där ersättning
            bara ges för tiden på plats hos brukaren. Arbetsmiljöverkets granskningar
            av hemtjänsten runt om i landet visar att arbetsbelastningen och
            tidspressen ofta är högre inom hemtjänsten än för personal på
            tekniska förvaltningar. Den försämrade arbetsmiljön kan också
            vara en orsak till att sjukskrivningarna ökar mycket för kvinnor
            anställda i vården och omsorgen.
          </p>
          <p xml:id="i-7yg6uqiWoTZYKxkHMx8ZJZ">
            Besparingarna och nedskärningarna har försämrat kvaliteten inom
            äldreomsorgen som helhet. En rapport från Kommunal, ”Stress och
            låg bemanning i äldreomsorgen – Kommunals medlemmar 2012”, visar
            att mer än en femtedel av Kommunals medlemmar i äldreomsorgen
            och en tredjedel av dem som är 35 år eller yngre inte vill arbeta
            kvar i yrket och branschen om tre år, utifrån hur de upplever
            det i dag. Bland de orsaker som undersköterskor och vårdbiträden
            anger för varför de vill sluta finns stress och stor tidspress
            när de ska ge vård och omsorg till de äldre.
          </p>
          <p xml:id="i-XqynwSeTBp6NkdszkCBE58">
            En annan relativt vanlig stressfaktor i arbetsmiljön i äldreomsorgen
            är att arbetet är psykiskt ansträngande. Det är gamla och sköra
            människor man inte hinner med.
          </p>
          <p xml:id="i-NYvKXQ5FLgoQWdSuChyKqz">
            Stressen i äldreomsorgen kan innebära att anställda ofta avstår
            från att ta raster. Av medlemmarna som inte vill arbeta kvar i
            yrket uppger ca 49 procent att de minst en gång i veckan inte
            hinner ta en längre rast. En längre rast är exempelvis lunchuppehåll.
            Det förekommer också ofta att medlemmar inte hinner med kortare
            raster.
          </p>
          <p xml:id="i-QwvyrTk6Eu5rWpAZ3DLe1W">
            Ytterligare ett problem som anges är den låga personaltätheten.
            En mycket högre andel, 68 procent, av medlemmarna som inte vill
            arbeta kvar i yrket om tre år, jämfört med 53 procent av dem som
            vill arbeta kvar, upplever minst en gång i veckan att bemanningen
            är otillräcklig. Bland medlemmar som inte vill arbeta kvar i yrket
            om tre år är det 39 procent som minst en dag i veckan upplever
            att bemanningen är så pass låg att den innebär risk för de äldre.
          </p>
          <p xml:id="i-K9dG3jWL4Yrax8kq9uuqVg">
            Personalens arbetsvillkor är viktiga och påverkar äldreomsorgens
            kvalitet. Det gäller exempelvis förhållandena mellan andelen fast
            anställd personal och andelen månadsanställda vikarier respektive
            andelen timanställningar. Det handlar också om hur många som arbetar
            heltid respektive deltid. Personaltäthet och utbildningsnivå är
            faktorer som också är helt centrala för kvaliteten.
          </p>
          <p xml:id="i-LspBPfquWZ48ykMAmGfS9f">
            Äldreomsorgen är en ytterst kvinnodominerad arbetsplats. Både
            utifrån ett jämställdhetsperspektiv och utifrån att äldreomsorgen
            behöver vara en attraktiv arbetsplats finns det anledning att
            föra bättre statistik avseende äldreomsorgens personal och deras
            villkor. Detta bör nu vara fullt möjligt att genomföra, med tanke
            på den ”etiska plattform” som nyligen presenterats av arbetsgivare
            och fackföreningar om offentligt finansierad vård och omsorg som
            utlovar öppenhet av de privata utförarna. I betänkandet Samordnad
            kommunstatistik för styrning och uppföljning (SOU 2009:25) föreslås
            att SCB löpande ska publicera personalstatistik för all personal
            i offentligt finansierad verksamhet, uppdelad på egen regi och
            övriga utförare. Regeringen bör ge SCB i uppdrag att årligen upprätta
            sådan statistik, bl.a. vad gäller äldreomsorgen. Detta bör riksdagen
            som sin mening ge regeringen till känna.
          </p>
          <head type="h1" xml:id="i-Ah9xW4wzw1ueDuJr1aPdx1">
            6 Äldreomsorgen behöver mer resurser
          </head>
          <p xml:id="i-KzUw1BDFvzmAJNL4z2aHgc">
            Runt om i Sverige vittnar såväl personal som äldre inom äldreomsorgen
            om nedskärningar i en redan hårt prövad verksamhet. Det är de
            sociala bitarna, tiden att sitta ner och prata och tiden att komma
            utomhus, som får stryka på foten när omsorgen skärs ned. Personalen
            är engagerad men berättar om stress, att vikarier inte sätts in
            och att de inte hinner ta rast. Det har blivit budgeten som styr,
            inte de äldres behov.
          </p>
          <p xml:id="i-2LCxvLzTPguXCW4TBNZdWo">
            Varje år gör Socialstyrelsen lägesrapporter där det redogörs
            för utvecklingen inom de verksamheter som Socialstyrelsen har
            att följa. I lägesrapporten för 2011 anges att:
          </p>
          <p xml:id="i-FcX5i3Bccyk5nxddcXQeC3">
            Resurstillgången i kommunernas vård och omsorg om äldre har begränsats
            så att äldres säkerhet och trygghet inte alltid kan tillgodoses.
            Det finns starka skäl att ifrågasätta om alla äldre personer får
            den vård och omsorg de behöver för att uppnå en skälig levnadsnivå.
            Det finns också anledning att ifrågasätta om personer med stora
            hjälpbehov, för vilka alternativet är särskilt boende, får hemtjänst
            i tillräcklig omfattning.
          </p>
          <p xml:id="i-LYvgkC4oYE2bi55fbL5kRc">
            Samma budskap ger de anställda inom hemtjänsten. De är för få,
            måste stressa och hinner inte hjälpa de äldre med det som dessa
            behöver. Biståndsbedömningen är ibland alldeles för snål. Det
            finns inte tid att förflytta sig mellan vårdtagarna. Den dokumentation
            som ska göras måste ordnas på de äldres tid.
          </p>
          <p xml:id="i-DjSW7k3bCVa2BSKrrAaajK">
            Det har skett en omfördelning av platser från särskilt boende
            till insatser i det egna hemmet (vilket har pågått under hela
            2000-talet) och antalet personer som bor i särskilt boende har
            minskat från 98 600 år 2006 till 90 500 år 2012. Det är tveksamt
            om det kan förklaras med att äldre är friskare eftersom det handlar
            om ganska snabba förändringar under en kort tidsperiod. Samtidigt
            har antalet äldre ökat i befolkningen. De som är 80 år har blivit
            nära 10 000 fler sedan 2006, vilket borde ha inneburit ett ökat
            behov av platser på särskilt boende.
          </p>
          <p xml:id="i-3apYVc7bh1k6tnrsa6qkqs">
            Under samma period har fler personer beviljats hemtjänst även
            om andelen är oförändrad, som en följd av att de äldre har blivit
            fler. Antalet äldre som fått hemtjänst med mer än 25 timmar i
            månaden har ökat medan de som beviljats 1–9 timmar är färre.
          </p>
          <p xml:id="i-Vne7zBzcfG7RFig9xzbo98">
            Kort sagt har kommunerna rationaliserat i äldreomsorgen genom
            att minska antalet äldreboendeplatser och i stället satsat på
            att fler ska bo hemma med hemtjänst. Det är ett sätt att hålla
            nere kostnadsökningarna när antalet äldre ökar. Vänsterpartiet
            anser att den här utvecklingen är negativ för kvaliteten inom
            äldreomsorgen och att den går ut över de äldres behov samt begränsar
            äldres möjligheter till inflytande och valfrihet.
          </p>
          <head type="h2" xml:id="i-AcJmGs7wMgjTTGTHaCgTZ5">
            6.1 Mer personal på äldreboenden
          </head>
          <p xml:id="i-3aF2kPsPpvBhWMi5fLrmpt">
            Mot bakgrund av att låg bemanning är ett problem på såväl demensenheter
            som övriga äldreboenden har riksdagen bifallit en motion från
            Vänsterpartiet om att Socialstyrelsen ska ta fram riktlinjer för
            bemanning. Vänsterpartiet har också begärt, i ett utskottsinitiativ
            tillsammans med Miljöpartiet och Socialdemokraterna, att Socialstyrelsen
            skulle få i uppdrag att utarbeta riktlinjer för bemanningen inom
            hela äldreomsorgen. Ett enigt socialutskott och en enig riksdag
            ställde sig bakom detta förslag.
          </p>
          <p xml:id="i-Wjx5C4sZrd4niStahQCQ1K">
            Socialstyrelsen har meddelat att föreskrifterna om behovsanpassad
            bemanning inom äldreomsorgen, såväl demensboenden som övriga äldreboenden,
            kommer att träda i kraft under 2015 – drygt ett år försenat.
          </p>
          <p xml:id="i-D1EaXjeMocLvLwkFPa7gE6">
            Förseningen beror på att mer tid behövs för att samtliga föreskrifter
            ska bli färdiga men också för att dialogen med SKL, som är mycket
            kritiska mot att ingen finansiering följer med beslutet, behöver
            utvecklas. Reglerna ska tydliggöra vad som krävs för att leva
            upp till socialtjänstlagen, bl.a. avseende tillräcklig bemanning
            dygnet runt och att bemanningen ska vara anpassad efter varje
            äldre persons behov.
          </p>
          <p xml:id="i-A7wciSEFXqKX9SDRiFDTxd">
            Vänsterpartiet beklagar denna försening och kommer noga att följa
            vad som händer utifrån Socialstyrelsens beslut. Vi är också mycket
            väl medvetna om behovet av ökade resurser till kommunernas äldreomsorg.
          </p>
          <p xml:id="i-RikKd8sX1RHsiP32Mr8bdQ">
            Därför har Vänsterpartiet kommit överens med regeringen om en
            satsning på äldreomsorgen. I budgetpropositionen avsätts 2 miljarder
            kronor per år på stärkt bemanning. Målet är ökad trygghet och
            kvalitet för den enskilde. En stärkt bemanning leder till bättre
            äldreomsorg, eftersom det kan skapa utrymme för personalen att
            tillbringa mer tid med den enskilde, men också större möjlighet
            för personalen att gemensamt utveckla verksamheten. Att stärka
            bemanningen kan även förväntas förbättra arbetsmiljön och därigenom
            öka attraktionskraften för yrken inom omsorgen.
          </p>
          <head type="h3" xml:id="i-3TqWPZWqS5B4JQ3r6usYSS">
            6.1.1 Ökade kunskaper om demens
          </head>
          <p xml:id="i-VVUtBY8JRzmF2Ln2fbTRLo">
            Det är positivt att det nu finns ett nationellt demenscentrum,
            Svenskt Demenscentrum, som kan bidra med forskningsöverblick,
            spridande av goda exempel och ökad kunskap inom området. Verksamheten
            har nu utvärderats och firat femårsjubileum. Regeringen bör se
            över möjligheten att permanenta verksamheten vid Svenskt Demenscentrum.
            Detta bör riksdagen som sin mening ge regeringen till känna.
          </p>
          <p xml:id="i-5DC684Q6YxsAvbyD2NQS9S">
            För gruppen yngre demenssjuka och deras närstående saknas ofta
            anhörigstöd, dagverksamheter och boenden anpassade utifrån deras
            behov. Att bli demenssjuk i yrkesverksam ålder är en speciell
            och svår problematik. Kunskapen om yngre dementas situation är
            bristfällig. Regeringen bör därför ge Socialstyrelsen i uppdrag
            att i samarbete med Svenskt Demenscentrum kartlägga situationen
            och behoven för unga demenssjuka. Detta bör riksdagen som sin
            mening ge regeringen till känna.
          </p>
          <head type="h2" xml:id="i-2pXZ9Dq6DQCngYg46PZs43">
            6.2 Utveckla hemtjänsten
          </head>
          <p xml:id="i-9KcmVC13AjUAXsuyb4CmmL">
            Allt fler äldre kvinnor och män med mycket stora vård- och omsorgsbehov
            bor kvar i sitt ordinarie boende med hjälp av hemtjänst. Detta
            ställer stora krav på att det finns en väl fungerande hemtjänst
            med utbildad personal och god personkontinuitet.
          </p>
          <p xml:id="i-UH6ZcGuirPr5DS2cHLWpnb">
            Hemtjänstens personal gör så gott de kan efter de förutsättningar
            de har och ofta lite till. Samtidigt är utbildningsnivån lägre
            än på äldreboendena och var fjärde anställd saknar grundläggande
            yrkesutbildning, enligt Socialstyrelsens lägesrapporter.
          </p>
          <head type="h3" xml:id="i-JtDhvFntBQSdLmfJGMskNv">
            6.2.1 Högre kvalitet i hemtjänsten
          </head>
          <p xml:id="i-J4Xxgg3Dsz5TYnY41YPQpt">
            Det är i mötet mellan omsorgstagare och omsorgsgivare som kvalitet
            skapas. En god omsorg med hög kvalitet kommer aldrig att uppnås
            om inte personalen har förutsättningar för att kunna möta varje
            enskild omsorgstagare. Det måste finnas tillräcklig bemanning
            som svarar mot arbetsbelastning, ett närvarande tydligt ledarskap,
            personal med den kunskap och kompetens som arbetsuppgifterna kräver
            samt att personalgruppen är stabil så att det blir kontinuitet
            i verksamheten.
          </p>
          <p xml:id="i-H1p4kmJRVaWFqez522H9Y9">
            Verkligheten ser dock ofta annorlunda ut. Det finns betydande
            brister både i personalens arbetsmiljö och i deras förutsättningar
            att utföra biståndsbeviljade insatser. Av den telefonundersökning
            Kommunal gjort med 1 002 medlemmar framgår att det i värsta fall
            kapas såväl tid som insatser från de äldre i minst tre led – först
            i det snäva biståndsbeslutet, därefter när biståndsbeslutade insatser
            ska läggas ut på personalens arbetsscheman och slutligen av hemtjänstpersonalen
            själva då deras scheman är så snävt tilltagna tidsmässigt att
            de är omöjliga att följa.
          </p>
          <p xml:id="i-N8jaH5nEKEjcAicVM5bk7n">
            När det brister i arbetsvillkoren på många håll så brister också
            kvaliteten och möjligheten till inflytande. Det är dags att kvalitetssäkra
            hemtjänsten och se till att äldre personer som har hemtjänst får
            de insatser och den tid de beviljats.
          </p>
          <p xml:id="i-8YER6eb4hWdujuu5KZ88qb">
            Regeringen bör ge Socialstyrelsen i uppdrag att se över hur vård
            och omsorg i det ordinära boendet kan kvalitetssäkras så att den
            äldre får en god vård och omsorg med den tid och de insatser som
            beviljats. Detta bör riksdagen som sin mening ge regeringen till
            känna.
          </p>
          <head type="h3" xml:id="i-GE15uVAGpTzWnjT3sMt4DL">
            6.2.2 Bättre kontinuitet i hemtjänsten
          </head>
          <p xml:id="i-7xe6BHNHJ3Kojw6LqrRWkg">
            Det är i mötet mellan den äldre och undersköterskan som den goda
            äldreomsorgen blir till. Det är därför direkt förödande när en
            ström av olika människor passerar genom den äldres hem. Saker
            ramlar mellan stolarna. Rehabiliterande arbetssätt försvinner
            när man gör saker åt, i stället för med, den äldre. Tryggheten
            i att möta människor man känner och som vet hur man vill ha det
            försvinner.
          </p>
          <p xml:id="i-7e54GF3Mjv8vcwQSYeq2wX">
            I Socialstyrelsens lägesrapport för 2012 påpekas att en av anledningarna
            till att äldre väljer bort hemtjänsten är bristen på kontinuitet.
            I en jämförelse 2008–2010 mätte 57 kommuner personalkontinuiteten
            för brukare med två eller flera hemtjänsttimmar per dag mellan
            klockan 07.00 och 22.00. Dessa hemtjänstmottagare mötte i genomsnitt
            13 olika vårdbiträden och undersköterskor som gav dem vård och
            omsorg. I kommunen med bäst kontinuitet var det 7 olika vårdbiträden
            och undersköterskor och i kommunen med sämst kontinuitet mötte
            hemtjänstmottagaren 19 olika vårdbiträden och undersköterskor.
            Denna jämförelse är nu en del av Socialstyrelsens öppna jämförelser
            av vård och omsorg om äldre. I Öppna jämförelser 2013 finns underlag
            från 178 kommuner och i genomsnitt mötte de äldre 14 olika personer
            från hemtjänsten under två veckor. Jämfört med 2012 hade det blivit
            sämre i 74 kommuner och bättre i 36 kommuner. Spridningen varierade
            mellan 6 och 26 personer.
          </p>
          <p xml:id="i-7FMbJLcwywzwY7K73QM4jS">
            Varför blir det då så här? Argumenten brukar vara ekonomiska,
            eller att man felaktigt använder olika system för bemanning eller
            att det är bra om alla känner alla. För de äldre själva är det
            dock en viktig fråga att inte få hjälp av fler personer än nödvändigt.
            Regeringen bör ge Socialstyrelsen i uppdrag att i samarbete med
            SKL ta fram metoder och kunskaper för hur kommuner kan arbeta
            för att öka personalkontinuiteten. Detta bör riksdagen som sin
            mening ge regeringen till känna.
          </p>
          <head type="h2" xml:id="i-VudJnC76FtE3HzPurpqtNE">
            6.3 Behovet av utbildning
          </head>
          <p xml:id="i-37PWf8rVfthcKxzXZu4dfM">
            I dag saknar runt 20 procent av dem som arbetar på äldreboenden
            rätt gymnasieutbildning, dvs. omvårdnadsprogrammet, och inom hemtjänsten
            är motsvarande andel 25 procent. Vänsterpartiet vill att äldreomsorgspersonalen
            ska vara utbildad.
          </p>
          <p xml:id="i-CCK8FPD4RBzHq58wMtheWb">
            Det finns ett mycket stort behov av kvalificerade påbyggnadsutbildningar
            när det gäller demenssjukdom, rehabilitering och palliativ vård
            osv – inte minst beroende på att den tid som äldre kvinnor och
            män vistas på sjukhus blivit allt kortare och att den kommunala
            äldreomsorgen numera ger insatser som är mycket omfattande när
            det gäller omsorg, omvårdnad och läkemedel.
          </p>
          <head type="h1" xml:id="i-RgWDVkiHKg1ZtEyeUFtvZM">
            7 Valfrihet och inflytande i äldreomsorgen
          </head>
          <p xml:id="i-T2bPEicw9gy2w5qTAhhaM9">
            Äldre kvinnor och män ska kunna påverka sin vardag och insatser
            anpassas efter deras behov och önskemål. Rutiner ska inte få styra
            när den äldre ska sova, duscha eller äta. Det gynnar inte den
            enskilda brukarens livskvalitet och hälsa. Så långt som det är
            möjligt ska de som bor på äldreboendet kunna fortsätta att leva
            utifrån sina egna önskemål och vanor. Att kunna vistas utomhus
            och känna årstidernas växlingar ska vara en lika självklar rättighet
            som ett meningsfullt innehåll i vardagen. Anhöriga ska alltid
            vara välkomna på besök och kunna delta i omsorgen om och när de
            vill. För att kunna skapa verklig valfrihet krävs mer personal,
            närvarande chefer och ett aktivt utvecklingsarbete.
          </p>
          <p xml:id="i-LALW3bKA2T74kzo5SsH9S">
            Hemtjänsten har i många avseenden varit och är alltför styrd
            av strikta biståndsbedömningar och rutiner. Det är för många äldre
            som har fått svaret: ”Det har du inget beslut på så det gör jag
            inte.” Vi vill i stället flytta makten över vad som ska göras
            till den äldre själv och undersköterskan. Den första frågan en
            undersköterska ska ställa i mötet med en äldre ska vara: ”Vad
            vill du ha hjälp med i dag?” Självklart kan svaret variera beroende
            på hur personen mår, vad hon eller han orkar och vad som känns
            viktigast just för tillfället.
          </p>
          <p xml:id="i-Shn7cEN4a2eLDLtABoukvQ">
            Verklig valfrihet i vardagen handlar för Vänsterpartiet inte
            om att kunna välja mellan olika utförare, utan om att äldre personer
            ska ha ett stort inflytande över vad de får hjälp med, hur hjälpen
            utförs och när det sker. Flera kommuner arbetar med äldres inflytande
            på detta sätt, däribland Göteborg och Norrköping. Myndigheten
            för vårdanalys har också genomfört en kartläggning av kommuners
            arbete med ökad flexibilitet i hemtjänsten (Vårdanalys, PM 2013:2).
          </p>
          <p xml:id="i-BbHgqukLVxmTcgtNKnBBPb">
            En reform som innebär verklig valfrihet för de äldre är också
            en reform som innebär bättre arbetsmiljö för personalen. Mer nöjda
            brukare gynnar även personalen. Ansvar och frihet ökar genom att
            hemtjänstens innehåll utformas i mötet mellan brukaren och medarbetaren.
            Därmed får också personalen en mer tillfredsställande arbetssituation.
          </p>
          <p xml:id="i-NHzKvTFuYW6v4avp4Sk5qv">
            En förutsättning för verklig valfrihet är att den äldre också
            är delaktig i biståndsbedömningen och är med och gör genomförandeplanen.
            För att uppnå detta inflytande krävs att det finns tillräckliga
            resurser för t.ex. promenader och sociala aktiviteter och att
            personalen inte är stressad eller har för lite tid.
          </p>
          <p xml:id="i-MkTknNttztdNZVQryJ6MSa">
            Socialstyrelsen bör därför få ett uppdrag att utveckla och sprida
            kunskap om hur kommunerna kan göra äldreomsorgen mer flexibel
            och öka inflytandet för äldre på äldreboenden och inom hemtjänsten.
            Detta bör riksdagen som sin mening ge regeringen till känna.
          </p>
          <head type="h1" xml:id="i-WWpBvhYUtow5B6BYKWByc5">
            8 Bättre stöd till anhöriga
          </head>
          <p xml:id="i-N4YwKfUWp2LWUTt8oT91KR">
            Andelen äldre över 80 år som får offentlig äldreomsorg har nästan
            halverats sedan 1980. Om anledningen till den minskade omsorgen
            bara hade varit att äldre människor blir allt friskare hade det
            varit goda nyheter. Tyvärr är inte bättre hälsa bland de äldre
            den enda orsaken. Äldreomsorgen är nämligen den del av de kommunala
            välfärdsverksamheterna som sedan 90-talskrisen har fått minst
            resurser.
          </p>
          <p xml:id="i-RwRfjcdY39uiQbazWrNGyU">
            En stor del av omsorgen utförs fortfarande inte av anställd personal
            utan av anhöriga, som blir tvungna att ta ett större ansvar när
            det offentliga träder tillbaka. Enligt fackförbundet Kommunal
            fick 2010 två tredjedelar av de äldre över 75 år som är i behov
            av stöd i vardagen hjälp av någon anhörig eller bekant som de
            inte bor tillsammans med.
          </p>
          <p xml:id="i-WmA7Tk5aUsSa4rnhwcCjak">
            En nyligen publicerad forskningsrapport om anhörigomsorg, ”Att
            ge omsorg mitt i livet: hur påverkar det arbete och försörjning?”
            (Szebehely, Ulmanen, Sand 2014), visar att 42 procent av medelålders
            män och kvinnor ger anhörigomsorg minst en gång i månaden och
            kvinnor något fler timmar än män. De flesta av dem hjälper någon
            som är över 65 år. För att hinna med har många av dem som ger
            anhörigomsorg gått ned i arbetstid eller slutat arbeta helt och
            totalt handlar det om omkring 90 000 kvinnor och 50 000 män som
            har gjort det. Ännu fler har fått minskade arbetsinkomster: 114
            000 kvinnor och 75 000 män. Inte sällan påverkas också vardagslivet
            och livskvaliteten för dem som tar hand om sina anhöriga, t.ex.
            svårigheter att hinna med fritidsaktiviteter och social samvaro.
            För en del är det så psykiskt och fysiskt ansträngande att det
            leder till sjukskrivning.
          </p>
          <p xml:id="i-4A6nuQ3FTWupgDDbmNiutd">
            Anhörigomsorg ska vara ett frivilligt val för båda parter, men
            p.g.a. bristerna inom äldreomsorgen är det många som inte har
            något val. Det bästa anhörigstödet är därför en väl utbyggd äldreomsorg
            med god kvalitet och tillräckligt med kunnig och engagerad personal.
            Detta är också en förutsättning, liksom en väl utbyggd barnomsorg,
            för att både kvinnor och män ska kunna arbeta under hela sin arbetsföra
            ålder.
          </p>
          <p xml:id="i-Bo48MLTvn9D8vUX95fyBZC">
            Sambandet mellan en väl utbyggd äldreomsorg och kvinnors deltagande
            på arbetsmarknaden är också väldigt tydligt. Sverige, som i en
            internationell jämförelse satsar en relativt stor andel av BNP
            på äldreomsorgen, har därför en hög sysselsättningsgrad bland
            kvinnor, både för att kvinnor får möjlighet att ta ett arbete
            när de inte är tvungna att vårda anhöriga och för att de som anställs
            i äldrevården för det mesta är kvinnor. Därför är satsningar på
            äldreomsorgen en avgörande jämställdhetsfråga.
          </p>
          <p xml:id="i-8bSrS3c4EniYMWx7GEWY38">
            Förutom utbyggnad av äldreomsorgen behöver anhörigstödet utvecklas
            till dem som vill och kan hjälpa sina närstående eller sin partner.
            Anhörigstöd ska ingå i kommunens ordinarie verksamhet och inte
            vila på projektpengar. När de statliga stimulanspengarna till
            kommuner nu har förts över till de generella statsbidragen till
            kommuner och landsting är det upp till varje kommun att se till
            att utveckla anhörigstödet. Det är viktigt att detta sker i strukturerad
            form med tydligt ansvarig och kompetent personal. Det är nu extra
            viktigt att följa vad som händer med anhörigstödet när resurserna
            inte längre är öronmärkta.
          </p>
          <p xml:id="i-Ucj8YmrtGA2A5MjV7gh6vL">
            En fråga som genast bör belysas särskilt är att äldre personer
            med utländsk härkomst generellt sett får mindre offentlig vård
            och omsorg än svenskfödda äldre. I stället får anhöriga ge det
            stöd och den hjälp som behövs. Anhörigvårdare med utländsk bakgrund
            representerar i dag 70 procent av kommunernas anhöriganställningar.
            Det finns ett stort behov av att utveckla metoder för att nå anhörigvårdare
            med utländsk bakgrund. Socialstyrelsen bör därför få i uppdrag
            att särskilt uppmärksamma hur äldreomsorgen fungerar för äldre
            med utländsk bakgrund samt hur stödet till anhörigvårdare med
            utländsk bakgrund utvecklas. Detta bör riksdagen som sin mening
            ge regeringen till känna.
          </p>
          <p xml:id="i-KQ31mMXb3ctFyxGJmq81GP">
            Nationellt kompetenscentrum anhöriga är en viktig verksamhet
            för att utveckla anhörigstödet och sprida kunskaper och erfarenheter
            i landet. Verksamheten har utvärderats och fått mycket goda vitsord.
            Regeringen bör därför se över möjligheten att göra Nationellt
            kompetenscentrum anhöriga till en permanent verksamhet så att
            de kan arbeta mer långsiktigt. Detta bör riksdagen som sin mening
            ge regeringen till känna.
          </p>
          <p xml:id="i-JhL3qemRgUGYz42PKdqzNZ">
            Anhörigorganisationerna (Anhörigas Riksförbund, Demensförbundet
            och Alzheimersföreningen m.fl.) spelar en viktig roll som påtryckare,
            opinionsbildare, kunskapsspridare och som stöd för sina medlemmar.
            Deras kunskaper och erfarenheter ska tas till vara för att utveckla
            både äldreomsorgen och anhörigstödet. Organisationerna måste också
            få förutsättningar att utveckla sina egna verksamheter.
          </p>
        </div>
        <div type="motSignatures">
          <list>
            <item xml:id="i-JLJLJgB9mn4eBfiGDufWCm">
              Karin Rågsjö (V)
            </item>
            <item xml:id="i-BUrbFK8u3FsZc4YeJ87eFA">
              Nooshi Dadgostar (V)
            </item>
            <item xml:id="i-Epxe9tm38wonRpKZ6Sx3Yq">
              Rossana Dinamarca (V)
            </item>
            <item xml:id="i-GC7QbH8zqym1oJhQWS6msn">
              Lotta Johnsson Fornarve (V)
            </item>
            <item xml:id="i-5VKzUcSVtPu88VevP59scm">
              Maj Karlsson (V)
            </item>
            <item xml:id="i-DGYCoDnCT6kxsFeXjP6gqQ">
              Linda Snecker (V)
            </item>
            <item xml:id="i-XcH6JbJAgsDTBDnteME4eP">
              Mia Sydow Mölleby (V)
            </item>
          </list>
        </div>
      </div>
    </body>
  </text>
</TEI>
