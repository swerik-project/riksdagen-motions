<?xml version="1.0" encoding="utf-8"?>
<TEI xmlns="http://www.tei-c.org/ns/1.0" xmlns:xi="http://www.w3.org/2001/XInclude" xml:id="mot-201617-AU-01196">
  <teiHeader>
    <fileDesc>
      <titleStmt>
        <title>Ordning och reda på arbetsmarknaden</title>
        <author corresp="i-TxLwXp3MJemR8iGdYER2aZ">av Ali Esbati m.fl. (V)</author>
      </titleStmt>
      <publicationStmt>
        <authority>SWERIK PROJECT</authority>
      </publicationStmt>
      <sourceDesc>
        <bibl>
          <title>Motion 2016/17:1196 av Ali Esbati m.fl. (V)</title>
          <idno type="rdwebb">H4021196</idno>
          <rs type="number">1196</rs>
          <orgName type="comitteeAbbreviation">AU</orgName>
          <ref type="dokument_url_text">http://data.riksdagen.se/dokument/H4021196/text</ref>
          <ref type="dokument_url_html">http://data.riksdagen.se/dokument/H4021196</ref>
          <ref type="dokumentstatus_url_xml">http://data.riksdagen.se/dokumentstatus/H4021196</ref>
          <ref type="docx">http://data.riksdagen.se/fil/3615E134-8F0C-4117-9E6A-33F14FE37C7F</ref>
          <ref type="pdf">http://data.riksdagen.se/fil/0CB96CDC-EEBA-477D-B36D-98D1DF70B77A</ref>
        </bibl>
      </sourceDesc>
    </fileDesc>
    <profileDesc>
      <particDesc>
        <listPerson>
          <person gender="man">
            <idno>i-TxLwXp3MJemR8iGdYER2aZ</idno>
            <name>Ali Esbati</name>
            <state type="partyAffiliation" ref="Q110837">
              <desc>V</desc>
            </state>
          </person>
          <person gender="woman">
            <idno>i-M5o8cYSRJsbmZdvevomfQX</idno>
            <name>Ulla Andersson</name>
            <state type="partyAffiliation" ref="Q110837">
              <desc>V</desc>
            </state>
          </person>
          <person gender="woman">
            <idno>i-WjgeYy5RFWngMB9NwFvFEY</idno>
            <name>Christina Höj Larsen</name>
            <state type="partyAffiliation" ref="Q110837">
              <desc>V</desc>
            </state>
          </person>
          <person gender="woman">
            <idno>i-UhKXyeGqJBzFW5wSyeoGMt</idno>
            <name>Wiwi-Anne Johansson</name>
            <state type="partyAffiliation" ref="Q110837">
              <desc>V</desc>
            </state>
          </person>
          <person gender="man">
            <idno>i-Xbq1HVkxhCYVmfPLN63HRo</idno>
            <name>Daniel Riazat</name>
            <state type="partyAffiliation" ref="Q110837">
              <desc>V</desc>
            </state>
          </person>
          <person gender="man">
            <idno>i-7r5EMv9VstEFKe8CzeUCH5</idno>
            <name>Daniel Sestrajcic</name>
            <state type="partyAffiliation" ref="Q110837">
              <desc>V</desc>
            </state>
          </person>
        </listPerson>
      </particDesc>
      <correspDesc>
        <correspAction type="status" subtype="closed"/>
        <correspAction xml:id="i-Nm8m8uoPEP7xw9updZ3PML" type="signed"/>
        <correspContext corresp="i-Nm8m8uoPEP7xw9updZ3PML">
          <note type="signatory" corresp="i-TxLwXp3MJemR8iGdYER2aZ"/>
          <note type="signatory" corresp="i-M5o8cYSRJsbmZdvevomfQX"/>
          <note type="signatory" corresp="i-WjgeYy5RFWngMB9NwFvFEY"/>
          <note type="signatory" corresp="i-UhKXyeGqJBzFW5wSyeoGMt"/>
          <note type="signatory" corresp="i-Xbq1HVkxhCYVmfPLN63HRo"/>
          <note type="signatory" corresp="i-7r5EMv9VstEFKe8CzeUCH5"/>
        </correspContext>
        <correspAction xml:id="i-44sVaxqxRvmBxcM9aysvzm" type="submitted">
          <date when="2016-10-04"/>
          <time when="09:55:28"/>
        </correspAction>
        <correspAction xml:id="i-PUyGXSh7fqpJsWuQAzmNjU" type="reviewed">
          <date when="2016-10-04"/>
          <time when="11:07:20"/>
        </correspAction>
        <correspAction xml:id="i-UTrZqy96PkxiLFKJpB8dUq" type="referred">
          <date when="2016-10-14"/>
        </correspAction>
        <correspAction xml:id="i-SkoMRUNE9y7afbgyjq73b3" type="assigned">
          <date when="2017-08-03"/>
          <time when="09:46:10"/>
        </correspAction>
        <correspContext corresp="i-SkoMRUNE9y7afbgyjq73b3">
          <ref type="assignedTo">Arbetsmarknadsutskottet</ref>
        </correspContext>
        <correspAction xml:id="i-SK6sktyN94yLXF4PyQtjqb" type="behandlas_i"/>
        <correspContext corresp="i-SK6sktyN94yLXF4PyQtjqb">
          <ref type="uppgift">2016/17:SkU26</ref>
          <ref type="ref_dok_id">H401SkU26</ref>
          <ref type="ref_dok_typ">bet</ref>
          <ref type="ref_dok_rm">2016/17</ref>
          <ref type="ref_dok_bet">SkU26</ref>
          <ref type="ref_dok_titel">Skatteförfarande och folkbokföring</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction xml:id="i-W3pXjLBiWLXwuyUqsLpiWe" type="behandlas_i"/>
        <correspContext corresp="i-W3pXjLBiWLXwuyUqsLpiWe">
          <ref type="uppgift">2016/17:KU15</ref>
          <ref type="ref_dok_id">H401KU15</ref>
          <ref type="ref_dok_typ">bet</ref>
          <ref type="ref_dok_rm">2016/17</ref>
          <ref type="ref_dok_bet">KU15</ref>
          <ref type="ref_dok_titel">Offentlighet, sekretess och integritet</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction xml:id="i-UwNzqSookrrKDMPwC8GbQb" type="behandlas_i"/>
        <correspContext corresp="i-UwNzqSookrrKDMPwC8GbQb">
          <ref type="uppgift">2016/17:SkU23</ref>
          <ref type="ref_dok_id">H401SkU23</ref>
          <ref type="ref_dok_typ">bet</ref>
          <ref type="ref_dok_rm">2016/17</ref>
          <ref type="ref_dok_bet">SkU23</ref>
          <ref type="ref_dok_titel">Beskattning av företag, kapital och fastighet</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction xml:id="i-3NgLuKs7NPpG1XN4Kk9bit" type="behandlas_i"/>
        <correspContext corresp="i-3NgLuKs7NPpG1XN4Kk9bit">
          <ref type="uppgift">2016/17:AU4</ref>
          <ref type="ref_dok_id">H401AU4</ref>
          <ref type="ref_dok_typ">bet</ref>
          <ref type="ref_dok_rm">2016/17</ref>
          <ref type="ref_dok_bet">AU4</ref>
          <ref type="ref_dok_titel">Arbetsmarknadspolitik och arbetslöshetsförsäkringen</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction xml:id="i-5mEqULh3S9hGuUKNd3SvUB" type="behandlas_i"/>
        <correspContext corresp="i-5mEqULh3S9hGuUKNd3SvUB">
          <ref type="uppgift">2016/17:AU7</ref>
          <ref type="ref_dok_id">H401AU7</ref>
          <ref type="ref_dok_typ">bet</ref>
          <ref type="ref_dok_rm">2016/17</ref>
          <ref type="ref_dok_bet">AU7</ref>
          <ref type="ref_dok_titel">Arbetsrätt</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction xml:id="i-Uj4SjZfMnfRYbPHZqw93is" type="behandlas_i"/>
        <correspContext corresp="i-Uj4SjZfMnfRYbPHZqw93is">
          <ref type="uppgift">2016/17:AU9</ref>
          <ref type="ref_dok_id">H401AU9</ref>
          <ref type="ref_dok_typ">bet</ref>
          <ref type="ref_dok_rm">2016/17</ref>
          <ref type="ref_dok_bet">AU9</ref>
          <ref type="ref_dok_titel">Nya utstationeringsregler</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
      </correspDesc>
      <textClass>
        <catRef scheme="#docType" target="#mot"/>
        <catRef scheme="#motionType" target="#kommitte"/>
        <catRef scheme="#motionType" target="#fristående"/>
      </textClass>
    </profileDesc>
  </teiHeader>
  <text>
    <body>
      <div type="motHeader">
        <div type="motTitle">
          Motion till riksdagen 2016/17:1196 av Ali Esbati m.fl. (V) Ordning
          och reda på arbetsmarknaden
        </div>
      </div>
      <div type="motBody">
        <div xml:id="i-CvVS59Pyjv6TABWFttUB2K" type="TOC">
          <head xml:id="i-4kx8s3NctvoqnCZKZs69kk">
            1 Innehåll
          </head>
          <list>
            <item style="indent-level: 1">
              1Innehåll
            </item>
            <item style="indent-level: 1">
              2Förslag till riksdagsbeslut
            </item>
            <item style="indent-level: 1">
              3Inledning
            </item>
            <item style="indent-level: 1">
              4Nationell handlingsplan mot skattefusk, svartjobb och social
              dumpning
            </item>
            <item style="indent-level: 1">
              5Individuell redovisning av skatter och arbetsgivaravgifter
            </item>
            <item style="indent-level: 1">
              6Tydligare villkor för F-skatt
            </item>
            <item style="indent-level: 1">
              7Bättre utstationeringsregler
            </item>
            <item style="indent-level: 2">
              7.1Utstationeringskommittén
            </item>
            <item style="indent-level: 2">
              7.2Utredningen om nya utstationeringsregler
            </item>
            <item style="indent-level: 2">
              7.3Förändringar på EU-nivå krävs
            </item>
            <item style="indent-level: 3">
              7.3.1Förändra utstationeringsdirektivet
            </item>
            <item style="indent-level: 3">
              7.3.2Juridiskt bindande socialt protokoll
            </item>
            <item style="indent-level: 3">
              7.3.3Permanent skydd för den svenska kollektivavtalsmodellen
            </item>
            <item style="indent-level: 1">
              8Förbättrade regler för utländska företag som verkar i Sverige
            </item>
            <item style="indent-level: 2">
              8.1Utvidga systemet med anmälningsplikt
            </item>
            <item style="indent-level: 2">
              8.2Utred inkomstskattelagens bestämmelser om fast driftsställe
            </item>
            <item style="indent-level: 1">
              9Arbetskraftsinvandring från länder utanför EU/EES och Schweiz
            </item>
            <item style="indent-level: 1">
              10Bättre regelverk kring subventionerade anställningar
            </item>
            <item style="indent-level: 2">
              10.1Maxgräns för antalet subventionerade anställningar per arbetsgivare
            </item>
            <item style="indent-level: 2">
              10.2Arbetsförmedlingens skyldighet att genomföra samråd med facklig
              organisation inför anvisning till arbetsplatsförlagd insats
            </item>
            <item style="indent-level: 2">
              10.3Skärpt för- och efterhandskontroll av arbetsgivare som tar
              emot subventioner
            </item>
            <item style="indent-level: 2">
              10.4Öppenhet och insyn
            </item>
          </list>
        </div>
        <div type="motProposal" subtype="förslag">
          <head xml:id="i-3igUS9NAmhTBdxB7ZWBTgd">
            2 Förslag till riksdagsbeslut
          </head>
          <list style="ol">
            <item xml:id="i-Na1HF9YSHVq1Ub4aubgVNz">
              Riksdagen ställer sig bakom det som anförs i motionen om att
              regeringen bör anta en nationell handlingsplan mot skattefusk,
              svartjobb och social dumpning och tillkännager detta för regeringen.
            </item>
            <item xml:id="i-BurBCD9Ki1NA8Q2fRtbNcf">
              Riksdagen ställer sig bakom det som anförs i motionen om att
              det ska krävas flera uppdragsgivare för att godkännas för F-skatt
              och tillkännager detta för regeringen.
            </item>
            <item xml:id="i-7QCPaXXyQdMHthW5Td39gN">
              Riksdagen ställer sig bakom det som anförs i motionen om att
              ett tidsbegränsat godkännande av F-skatt bör införas och tillkännager
              detta för regeringen.
            </item>
            <item xml:id="i-Av2dz29PpSrajgdkyjwSsn">
              Riksdagen ställer sig bakom det som anförs i motionen om att
              regeringen bör fortsätta verka för att förändra utstationeringsdirektivet
              i syfte att säkerställa att direktivets regler i framtiden tolkas
              som ett golv för löne- och anställningsvillkor, inte som ett tak,
              och detta tillkännager riksdagen för regeringen.
            </item>
            <item xml:id="i-PLum8wnQPcsW1ybqt8Ahvt">
              Riksdagen ställer sig bakom det som anförs i motionen om att
              regeringen bör fortsätta verka för att EU ska anta ett juridiskt
              bindande socialt protokoll som tydliggör att fackliga rättigheter
              inte får underordnas ekonomiska intressen, och detta tillkännager
              riksdagen för regeringen.
            </item>
            <item xml:id="i-4PTG5B5R9wHUowKRGnHdzk">
              Riksdagen ställer sig bakom det som anförs i motionen om permanent
              skydd för den svenska kollektivavtalsmodellen och tillkännager
              detta för regeringen.
            </item>
            <item xml:id="i-FhpysMW2KHrp87EhJxBM3D">
              Riksdagen ställer sig bakom det som anförs i motionen om att
              systemet med anmälningsskyldighet för utländska företag som utstationerar
              arbetstagare till Sverige bör utvidgas så att även köparna omfattas
              av sanktionsansvaret, och detta tillkännager riksdagen för regeringen.
            </item>
            <item xml:id="i-BCSVoKi8SsdVC3SqKqTQof">
              Riksdagen ställer sig bakom det som anförs i motionen om att
              det bör utredas om inkomstskattelagens bestämmelser om fast driftsställe
              är ändamålsenligt utformade för att täcka in utländska företag
              som i stor omfattning verkar i Sverige, och detta tillkännager
              riksdagen för regeringen.
            </item>
            <item xml:id="i-J5xgtwNxb1gGs7rFwESwJG">
              Riksdagen ställer sig bakom det som anförs i motionen om att
              det bör införas en maxgräns för hur många eller hur stor andel
              anställda med subventionerad lön som en och samma arbetsgivare
              får ta emot, och detta tillkännager riksdagen för regeringen.
            </item>
            <item xml:id="i-6HHVGMxZNtJ7QUFvydRLQE">
              Riksdagen ställer sig bakom det som anförs i motionen om att
              regeringen bör förtydliga för Arbetsförmedlingen att myndigheten
              ska genomföra samråd med facklig organisation inför varje arbetsplatsförlagd
              anvisning, även vad gäller nystartsjobb, och detta tillkännager
              riksdagen för regeringen.
            </item>
            <item xml:id="i-PTortGFneCM8cSbEUwzeMK">
              Riksdagen ställer sig bakom det som anförs i motionen om att
              regeringen bör förtydliga för Arbetsförmedlingen att den fackliga
              organisationens yttrande alltid noga bör övervägas i myndighetens
              beslut om arbetsplatsförlagd anvisning, och detta tillkännager
              riksdagen för regeringen.
            </item>
            <item xml:id="i-YJbKYAAu8gPLysE39uh1QS">
              Riksdagen ställer sig bakom det som anförs i motionen om att
              regeringen bör ge Arbetsförmedlingen i uppdrag att tydliggöra
              sina rutiner vad gäller för- och efterhandskontroll av arbetsgivare
              som tar emot subventioner, och detta tillkännager riksdagen för
              regeringen.
            </item>
            <item xml:id="i-q8uUCsv3w2tm5FfwcAcGC">
              Riksdagen ställer sig bakom det som anförs i motionen om att
              regeringen bör göra det möjligt för myndigheter och journalister
              att granska vilka företag som tar emot statliga lönesubventioner,
              samtidigt som skyddet för den enskildes integritet säkras, och
              detta tillkännager riksdagen för regeringen.
            </item>
          </list>
        </div>
        <div type="motContent">
          <head xml:id="i-JeoYRmmBVAZ5LmhtsDozk3" type="h1">
            3 Inledning
          </head>
          <p xml:id="i-7Ms87oY5kTmASeRcmh4Zfx">
            Vänsterpartiet anser att alla som arbetar i Sverige ska ha rätt
            till de löner och arbetsvillkor som regleras i lagar och kollektivavtal
            – oavsett om man är bosatt i Sverige eller arbetar tillfälligt
            här. I dag är det inte så. En stor grupp arbetstagare, främst
            från EU och tredjeland, men även personer med subventionerade
            anställningar, har lägre löner och sämre villkor än andra arbetstagare
            på svensk arbetsmarknad. Oseriösa företag dumpar löner och anställningsvillkor
            genom att kringgå eller missbruka regelverket på den svenska arbetsmarknaden.
            Detta undergräver såväl lönearbetarnas rättigheter som seriösa
            företags möjligheter till konkurrens på lika villkor. I förlängningen
            går stat och kommun miste om skatteintäkter och den gemensamma
            välfärden hotas av medborgarnas minskade tilltro till skattesystemet.
          </p>
          <p xml:id="i-NvebTkhRwGyN1fqmf48u8s">
            Oordning på arbetsmarknaden får således stora konsekvenser för
            alla – löntagare, arbetsgivare och det omgivande samhället. Skattefusk,
            svartjobb och social dumpning måste därför bekämpas systematiskt
            och konsekvent. I denna motion lägger vi fram ett antal förslag
            för att få en bättre ordning och reda på arbetsmarknaden – förslag
            som syftar till att dels minska utrymmet för fusk och oegentligheter,
            dels stärka fackens möjligheter att ta till vara löntagarnas intressen.
          </p>
          <head xml:id="i-9k4r73VZ32JZY2kWtiC9sR" type="h1">
            4 Nationell handlingsplan mot skattefusk, svartjobb och social
            dumpning
          </head>
          <p xml:id="i-SipT32qKv9VRgRuuzYei1C">
            Den borgerliga regeringen visade aldrig något seriöst intresse
            för att bekämpa skattefusk, svartjobb och social dumpning. Tvärtom
            underlättade den i praktiken fusk och utnyttjande av arbetskraft
            genom exempelvis ändrade regler för F-skattsedlar, avregleringen
            av arbetskraftsinvandringen och sänkta krav på företag som tar
            emot lönesubventioner från Arbetsförmedlingen. Även det man valde
            att inte göra pekar i samma riktning. Det kanske mest flagranta
            exemplet är då man inte tog strid för den svenska kollektivavtalsmodellen
            då Lavaldomen föll i EU:s domstol.
          </p>
          <p xml:id="i-8TFmaityKt6wthaC4pv2a5">
            Vänsterpartiet anser att kampen mot skattefusk, svartjobb och
            social dumpning måste ges en hög prioritet och att det inte saknas
            beprövade metoder om bara den politiska viljan finns. Den nuvarande
            regeringen har visat prov på sådan vilja och har vidtagit ett
            antal åtgärder i rätt riktning. För att komma till rätta med problemen
            krävs dock ett bredare angreppssätt.
          </p>
          <p xml:id="i-UgvKXYf9RLGm8Zvt96mCCh">
            Vänsterpartiet har vid flera tillfällen lagt fram förslag till
            riksdagen om att regeringen bör anta en nationell handlingsplan
            mot skattefusk, svartjobb och social dumpning. Skatteutskottet
            har avstyrkt vårt förslag, senast med motiveringen att det pågår
            ett aktivt arbete på flera fronter som är inriktat på att komma
            till rätta med alla former av skattefusk och svartarbete. Utskottet
            lyfter fram ett antal åtgärder som regeringen och riksdagen vidtagit
            de senaste åren (2015/16:SkU20).
          </p>
          <p xml:id="i-QN1WYHVWHKfPAhm8NM9h9q">
            Vänsterpartiet välkomnar det arbete som pågår och de åtgärder
            som vidtagits, men vidhåller att det krävs en samlad, nationell
            handlingsplan för att komma till rätta med skattefusk, svartjobb
            och social dumpning. Vi väljer därför att lägga fram vårt förslag
            på nytt.
          </p>
          <p xml:id="i-Pt2Nfr4TFAskj9Bvp9U8t">
            Regeringen bör anta en nationell handlingsplan mot skattefusk,
            svartjobb och social dumpning. Planen bör sträcka sig över en
            längre tid med tydliga prioriteringar och delmål och omfatta flera
            myndigheter med uppdrag att samverka inbördes och med arbetsmarknadens
            parter. Detta bör riksdagen ställa sig bakom och ge regeringen
            till känna.
          </p>
          <head xml:id="i-TZ9VXrFWZCjkoJKgWqHxCE" type="h1">
            5 Individuell redovisning av skatter och arbetsgivaravgifter
          </head>
          <p xml:id="i-J6EiGP66SHvGQPHLu6nFiv">
            I dag redovisar företag skatter och arbetsgivaravgifter i en
            klumpsumma utan att det går att direkt härleda vilka anställda
            som avses och inte heller hur många anställda som inbetalningen
            avser. Genom att koppla inbetalningarna till enskilda individer
            försvåras fusk och ohederlig hantering. Den anställda kan på detta
            sätt också få möjlighet att kontrollera att hens skatter och avgifter
            betalas in på ett korrekt sätt.
          </p>
          <p xml:id="i-WZ6bCMfMjELgcMNeEw7Xcu">
            I utredningen ”Månadsuppgifter – snabbt och enkelt” (SOU 2011:40)
            presenterades ett förslag med innebörden att arbetsgivare ska
            redovisa utbetalningar och skatteavdrag per individ och månad.
            I januari 2013 riktade riksdagen ett tillkännagivande till regeringen
            om att återkomma med ett förslag med den innebörden. Den förra
            regeringen underlät trots detta att vidta några åtgärder med anledning
            av tillkännagivandet.
          </p>
          <p xml:id="i-KuX8VvbAGNCkSV16jathsz">
            Vänsterpartiet har drivit kravet om individuell redovisning av
            skatter och avgifter i många år och vi noterar att utskottet under
            2015 uttalade att man förväntar sig att regeringen ska återkomma
            med ett sådant förslag. I april 2016 presenterade regeringen tio
            åtgärder i arbetet mot skatteflykt, skatteundandragande och penningtvätt,
            däribland att vidta ytterligare åtgärder mot inhemskt skattefusk.
            En av de åtgärder som regeringen har sagt sig vilja införa är
            en skyldighet om att månadsvis redovisa utbetald ersättning för
            arbete på individnivå i en arbetsgivardeklaration, i stället för
            bara en gång om året i en kontrolluppgift. Regeringen har erhållit
            ett förslag om utformning från Skatteverket och har meddelat att
            den planerar en proposition i detta ärende i december 2016. Vänsterpartiet
            välkomnar detta och utgår från att förslaget förverkligas.
          </p>
          <head xml:id="i-ZVtQB9q4N1RAgLV2uNiE2" type="h1">
            6 Tydligare villkor för F-skatt
          </head>
          <p xml:id="i-JqizaNW4h1qY3DZ9dPH1cn">
            Vänsterpartiet har under flera år lagt fram förslag till riksdagen
            om att skapa tydligare villkor för F-skatt. Skatteutskottet har
            dock avstyrkt våra förslag, senast med hänvisning till bl.a. Skatteverkets
            bedömning (2015/16:SkU20). Vi delar inte utskottets ställningstagande
            och väljer därför att återigen lägga fram våra förslag på detta
            område.
          </p>
          <p xml:id="i-2dZgaBtc2U16y447XZHUSe">
            Reglerna för F-skatt förändrades vid 2009 års ingång. Bland annat
            utvidgades näringsbegreppet i syfte att fler skulle kunna beviljas
            F-skatt. Förändringarna innebär att det numera är tillräckligt
            att uppdragstagaren har en enda uppdragsgivare. Denna uppdragsgivare
            kan dessutom vara personens tidigare arbetsgivare.
          </p>
          <p xml:id="i-S7sGnnqJnkySGiUd2vq8JJ">
            År 2013 utvärderade Skatteverket förändringarna av näringsbegreppet.
            I utvärderingen är det tydligt att Skatteverket anser att det
            finns en strävan bland många arbetsgivare att använda sig av personer
            med F-skatt i stället för att anställa i syfte att undvika att
            ta sitt arbetsgivaransvar.
          </p>
          <p xml:id="i-Q3NL7PdCfkX8rtS82ba8VA">
            Vänsterpartiet anser att det ska krävas mer än en uppdragsgivare
            för att godkännas för F-skatt. På så sätt vill vi värna arbetstagarbegreppet
            och arbetsrätten. Kravet på fler än en uppdragsgivare skulle minska
            risken för att arbetsgivare tvingar anställda att starta företag
            enbart i syfte att sänka sina arbetskraftskostnader. Vänsterpartiet
            har framfört det här kravet tidigare, senast för ett år sedan.
            Vi fick då medhåll från skatteutskottet som anförde att ett regelverk
            som beaktade antalet uppdragsgivare är ett bra mått på huruvida
            en person med F-skatt är beroende av sina uppdragsgivare och om
            någons uppdrag innebär ”inordning i dennes verksamhet”, som lagen
            uttrycker det. Något lagförslag med den innebörden har dock ännu
            inte presenterats.
          </p>
          <p xml:id="i-9mT6F7DwryJJg2EsTH86Nk">
            Vad som ovan anförts om att det ska krävas flera uppdragsgivare
            för att godkännas för F-skatt bör riksdagen ställa sig bakom och
            ge regeringen till känna.
          </p>
          <p xml:id="i-Y2jgKg6rMZgUSY6VvQ2ZDe">
            Det är viktigt att framhålla F-skattens roll som skydd för den
            enskilde konsumenten. Den som anlitar en uppdragstagare med F-skatt
            behöver inte göra något skatteavdrag eller betala arbetsgivaravgifter
            på ersättningen. Om en oseriös uppdragstagare blir godkänd för
            F-skatt kan detta utnyttjas i syfte att försvåra upptäckten av
            svartarbete. I dag gäller ett godkännande av F-skatt tills vidare.
            Som ett försök att begränsa fusk bör ett tidsbegränsat godkännande
            av F-skatt införas. Tidsbegränsningen ska avse såväl obegränsat
            som begränsat skattskyldiga. Kretsen som omfattas bör begränsas
            till de uppdragstagare som understiger en viss summa i debiterad
            skatt.
          </p>
          <p xml:id="i-WhHnNQFCFMpjq2myakwStv">
            Vad som ovan anförs om tidsbegränsad F-skatt bör riksdagen ställa
            sig bakom och ge regeringen till känna.
          </p>
          <head xml:id="i-2E85A6gkVP7tuy2tZGF3db" type="h1">
            7 Bättre utstationeringsregler
          </head>
          <p xml:id="i-XCBxGxoZSgLQCgEp3bU6FC">
            Alla som arbetar i Sverige ska garanteras rimliga löne- och arbetsvillkor
            oavsett om man är bosatt i Sverige eller arbetar tillfälligt här.
            Kollektivavtalet är det viktigaste instrumentet för att uppnå
            detta. Dess grundläggande funktion är att förhindra osund konkurrens.
            Arbetstagare ska inte tvingas tävla om arbetstillfällen genom
            att bjuda under varandra ifråga om lön och arbetsvillkor. Seriösa
            företag ska inte konkurreras ut av företag som pressar priser
            genom oacceptabla löner och villkor för arbetstagarna. Förhandlingsrätten,
            konflikträtten och rätten att fritt teckna kollektivavtal utgör
            grundläggande mänskliga rättigheter och är en förutsättning för
            att det svenska kollektivavtalssystemet ska kunna fungera och
            stärkas.
          </p>
          <p xml:id="i-ScAXcmL6RQF9jTtkV1MNLD">
            EU-domstolens Lavaldom år 2007 innebar ett hårt slag mot ovan
            nämnda grundläggande rättigheter och därmed även mot det svenska
            kollektivavtalssystemet. Lavaldomen skapade en motsättning mellan
            EU:s regler om fri rörlighet och svensk lagstiftning om konflikträtt.
            Den fria rörligheten för tjänster överordnades grundläggande fackliga
            rättigheter. I stället för att värna vår kollektivavtalsmodell
            reagerade högerregeringen tämligen omgående med att tillsätta
            en utredning i syfte att anpassa svensk lagstiftning till EU-domstolens
            tolkning. Det resulterade i ändringar av den svenska lagstiftningen,
            den s.k. lex Laval, som på flera punkter går längre i inskränkningen
            av de fackliga rättigheterna än vad EU-rätten krävde.
          </p>
          <p xml:id="i-LBBEboCMD2MeziDz3hGNbU">
            Efter att lex Laval införts i svensk lag har det blivit alltmer
            uppenbart att EU-domstolens tolkning i Laval m.fl. domar också
            står i konflikt med ILO:s kärnkonvention om förenings- och förhandlingsrätt.
            ILO:s föreningsrättskommitté godtar inte inskränkningar av konflikträtten
            av handelsskäl, vilket är vad lex Laval innebär. ILO:s expertkommitté
            har slagit fast att de inskränkningar i konflikträtten som är
            en följd av EU-domstolens tolkning i Laval m.fl. domar, utgör
            en otillåten inskränkning av grundläggande mänskliga och fackliga
            rättigheter. Detta eftersom konflikträtten inte får inskränkas
            genom att en stridsåtgärds proportionalitet vägs mot en idé om
            fri etablering eller fri rörlighet för tjänster.
          </p>
          <p xml:id="i-PVgqwbLT4j84WBp9o6P1G6">
            Även EU:s stadga om de grundläggande rättigheterna har tillkommit
            efter lex Lavals tillkomst. I denna finns bestämmelser av vikt
            för fackliga rättigheter och för utstationerade arbetstagares
            rättigheter och arbetsvillkor. Artikel 12 om mötes- och föreningsfrihet,
            artikel 15.3 om rätt till lika villkor för tredjelandsmedborgare
            som utstationeras från ett EU-land till ett annat, artikel 21
            om icke-diskriminering, artikel 28 om förhandlingsrätt och rätt
            till kollektiva åtgärder och artikel 31 om rättvisa arbetsförhållanden
            är av särskilt intresse.
          </p>
          <p xml:id="i-6kbCZ2yLFAySCDEiJQvMsM">
            Artikel 11 i Europakonventionen om de mänskliga rättigheterna
            skyddar föreningsrätten. Europadomstolen har de senaste åren skärpt
            sin praxis och betonar att rätten till kollektiva förhandlingar
            och konflikträtten skyddas av artikel 11 och att medlemsländernas
            möjlighet att inskränka konflikträtten är mycket begränsad.
          </p>
          <p xml:id="i-Pj7LGgs5PUE3nBWNxwr2gg">
            Sverige är också bundet av Europarådets sociala stadga. Artikel
            5 i denna skyddar föreningsrätten, artikel 6 rätten att vidta
            fackliga stridsåtgärder och artikel 19 rätten till skydd för migrerande
            arbetstagare och deras familjer inklusive likabehandling avseende
            lön, anställnings- och arbetsvillkor. Europeiska kommittén för
            sociala rättigheter övervakar att staterna lever upp till sina
            åtaganden enligt stadgan. Kommittén riktade i november 2013 skarp
            kritik mot lex Laval. Bakgrunden är en anmälan från LO och TCO.
            Kommittén har grundligt behandlat frågan och ger LO och TCO rätt
            på i princip alla viktiga punkter. Fackliga rättigheter är grundläggande
            och går före de EU-regler som har anförts som skäl till lex Laval.
            Kommittén slår fast att lagstiftningen bryter mot fyra artiklar
            i den europeiska sociala stadgan.
          </p>
          <p xml:id="i-VaknAZnvrtyrjkjejTPnGY">
            Vi är nu i en situation där vår kollektivavtalsmodell undermineras
            och där Sverige inte lever upp till sina internationella åtaganden
            när det gäller grundläggande fackliga rättigheter. Vänsterpartiet
            har vid upprepade tillfällen krävt att nuvarande lagstiftning
            ska ändras i syfte att stärka kollektivavtalens ställning och
            värna de grundläggande fackliga rättigheterna. Arbetsmarknadsutskottet
            har avstyrkt våra motioner, senast med hänvisning till två utredningar
            som då ännu inte lämnat sina betänkanden: Utstationeringskommittén
            och Utredningen om nya utstationeringsregler (2014/15:AU4). Under
            2015 presenterade bägge utredningarna sina betänkanden.
          </p>
          <p xml:id="i-FLcYuwvfzx1kbTSpzay8kw">
            I det följande beskriver vi kortfattat vår syn på dessa utredningar.
            Vi lägger även fram förslag på vad vi anser behöver göras för
            att Sverige ska leva upp till våra internationella åtaganden när
            det gäller grundläggande fackliga rättigheter.
          </p>
          <head xml:id="i-XKZQKnpP7sLTxJLFHq6sjb" type="h2">
            7.1 Utstationeringskommittén
          </head>
          <p xml:id="i-6GRGSFNjt6CootS2m1phzr">
            I september 2015 presenterade Utstationeringskommittén sitt betänkande
            Översyn av lex Laval (SOU 2015:83). Betänkandet innehåller förslag
            på lagändringar som, om de genomförs, skulle innebära verkliga
            framsteg jämfört med nuvarande lagstiftning. Lagförslagen ligger
            inom ramen för EU-rätten och tar bort vissa av de alltför långtgående
            inskränkningarna av de grundläggande fackliga rättigheterna som
            nuvarande lagstiftning innebär. Tyvärr har det handlingsutrymme
            som finns inom EU-rätten inte utnyttjats till fullo av kommittén.
            Vänsterpartiet hade gärna sett mer offensiva förslag från kommittén,
            men vi står ändå bakom betänkandet då helheten innebär att viktiga
            steg i rätt riktning tas. Betänkandet har remitterats och bereds
            för närvarande inom Regeringskansliet. Vi ser fram emot regeringens
            proposition och kommer att utveckla vår ståndpunkt ytterligare
            när propositionen ska behandlas i riksdagen.
          </p>
          <p xml:id="i-8Nar9jfPcS41VkTy5x67hy">
            Vi vill i sammanhanget framhålla att det grundläggande problemet,
            motsättningen mellan EU-rätten och Sveriges övriga internationella
            åtaganden gällande grundläggande fackliga rättigheter, inte har
            kunnat lösas inom ramen för Utstationeringskommitténs arbete.
            Orsaken till det är att utredningsdirektiven inte fångat in Sveriges
            förpliktelser gentemot Europarådet och ILO. Vänsterpartiet har
            påpekat detta tidigare och lagt fram förslag till riksdagen om
            tilläggsdirektiv till Utstationeringskommittén som beaktar Sveriges
            samtliga internationella åtaganden inom området. Vi har dock inte
            fått gehör för detta hos riksdagsmajoriteten. För att kunna lösa
            det grundläggande problemet krävs förändringar på EU-nivå, vilket
            i sin tur kräver både tydligare intentionsförklaringar och ett
            mer resolut agerande från regeringens sida.
          </p>
          <head xml:id="i-Vbp64FHtxofJ9febWAAXPr" type="h2">
            7.2 Utredningen om nya utstationeringsregler
          </head>
          <p xml:id="i-ANXvoBci2RmNobhTeeS6Sc">
            Parallellt med Utstationeringskommitténs arbete har en särskild
            utredare haft i uppdrag att föreslå hur Europaparlamentets och
            rådets direktiv 2014/67/EU om tillämpning av utstationeringsdirektivet
            (tillämpningsdirektivet), ska genomföras i svensk rätt (dir. 2014:91).
            Utredningen antog namnet Utredningen om nya utstationeringsregler.
            Hösten 2014 fick utredningen ett utvidgat uppdrag. Utredningen
            skulle nu även lämna de författningsförslag som behövs för att
            anpassa svensk rätt till tillämpningsdirektivet när det gäller
            dels förbättrad tillgång till information om kollektivavtalsvillkor,
            dels införande av ett entreprenörsansvar. Utredningen gavs även
            i uppdrag att utvärdera den faktiska tillämpningen av bestämmelserna
            om Arbetsmiljöverkets uppgift att tillhandahålla information och
            arbetstagarorganisationernas skyldighet att lämna in kollektivavtalsvillkor
            till Arbetsmiljöverket (dir. 2014:150). Våren 2015 presenterade
            utredningen två betänkanden, Tillämpningsdirektivet till utstationeringsdirektivet
            – Del I (SOU 2015:13) och Tillämpningsdirektivet till utstationeringsdirektivet
            – Del II (SOU 2015:38).
          </p>
          <p xml:id="i-8R9fAMUHXnEFATGE2NuV5H">
            Betänkandena har remitterats och bereds för närvarande inom Regeringskansliet.
            I mars 2016 remitterade Arbetsmarknadsdepartementet en departementspromemoria
            med vissa, från utredningen delvis avvikande, förslag avseende
            genomförande av tillämpningsdirektivet till utstationeringsdirektivet
            (Ds 2016:6). Promemorian bereds för närvarande inom Regeringskansliet.
            Regeringens avsikt är att lämna förslag om ett entreprenörsansvar
            för arbetstagares löner i bygg- och anläggningsbranschen. Vi ser
            fram emot regeringens proposition och kommer att utveckla vår
            ståndpunkt närmare när propositionen ska behandlas i riksdagen.
          </p>
          <head xml:id="i-BJ7ugNgyfycaNtfK2S826i" type="h2">
            7.3 Förändringar på EU-nivå krävs
          </head>
          <p xml:id="i-FpyGwGBqMATmUhfuDWBLCs">
            Mot bakgrund av att det grundläggande problemet, motsättningen
            mellan EU-rätten och Sveriges övriga internationella åtaganden
            gällande grundläggande fackliga rättigheter, inte har kunnat lösas
            inom ramen för ovanstående utredningar menar vi att det krävs
            förändringar på EU-nivå. Här har regeringen ett särskilt ansvar.
            Om regeringen menar allvar med att vilja ha ordning och reda på
            svensk arbetsmarknad och värna den svenska arbetsmarknadsmodellen
            krävs handling på EU-nivå.
          </p>
          <p xml:id="i-DtGcELTBycusz8NjVz7VsW">
            Regeringen har bedrivit ett aktivt påverkansarbete på EU-nivå
            i syfte att få till stånd en revidering av utstationeringsdirektivet.
            Målet för regeringen har varit att utländska arbetstagare så långt
            det är möjligt ska likabehandlas med inhemsk arbetskraft, särskilt
            vad avser grundläggande arbets- och anställningsvillkor inom ramen
            för utstationeringsdirektivets område, med respekt för den fria
            rörligheten. Därtill har regeringen, tillsammans med likasinnade
            regeringar i andra EU-länder, bedrivit ett långsiktigt arbete
            för att på sikt införa ett socialt protokoll på EU-nivå.
          </p>
          <p xml:id="i-J1pDjFfjL2ghiHNXTqXN9i">
            Vänsterpartiet välkomnar regeringens arbete på detta område.
            Vi förutsätter att regeringen arbetar vidare på EU-nivå i syfte
            att stärka kollektivavtalens ställning, motverka social dumpning
            och åstadkomma ordning och reda på svensk arbetsmarknad. Vi har
            tre konkreta förslag på vad som behöver göras.
          </p>
          <head xml:id="i-RicwznEHxrFxZjA4wmMjsA" type="h3">
            7.3.1 Förändra utstationeringsdirektivet
          </head>
          <p xml:id="i-39BdrVV58TrNC7Y4eLBYXc">
            När EU:s utstationeringsdirektiv antogs av EU-parlamentet och
            ministerrådet fanns en bred enighet om att direktivet skulle utgöra
            en lägsta nivå, ett golv, för de löne- och anställningsvillkor
            som kan krävas i ett värdland. EU-domstolen har, i motsats till
            detta, i sina domar tolkat direktivet som ett tak – domstolen
            har angivit en högsta nivå för vilka villkor som kan krävas av
            ett gästande företag. Denna tolkning innebär att utstationerad
            arbetskraft riskerar att utsättas för diskriminering och att det
            uppstår en press nedåt mot lägre löner och sämre anställningsvillkor.
          </p>
          <p xml:id="i-Tnoa7WUS3NA1iuX2kJqiTS">
            Riksdagen uppmanade den dåvarande högerregeringen att ta initiativ
            på EU-nivå när det gäller utstationeringsdirektivet i syfte att
            säkerställa att direktivets regler i framtiden tolkas som ett
            golv för löne- och anställningsvillkor som kan krävas, inte som
            ett tak. Direktivet måste även ta större hänsyn till EU:s medlemsländers
            olika sätt att organisera relationerna på arbetsmarknaden. Högerregeringen
            hörsammade dock inte riksdagens uppmaning. Den nuvarande regeringen
            har en annan inställning i frågan och viktiga steg har tagits
            för att förändra nuvarande villkor för utstationerad arbetskraft.
          </p>
          <p xml:id="i-9wJaX9h75sLENejWyaMGXu">
            Den 8 mars 2016 presenterade EU-kommissionen ett förslag till
            ändring av utstationeringsdirektivet. Kommissionens förslag innehåller
            bland annat förslag till ändringar avseende medlemsstaternas kompetens
            att fastställa ersättningar, nivåer på ersättning till utstationerade
            arbetstagare, tydliggörande av krav på transparens men också införande
            av vissa tidsgränser i förhållande till utstationering.
          </p>
          <p xml:id="i-4JxSRVqUqUAG9GAgLfXBju">
            LO, TCO och Saco har i en gemensam kommentar framhållit att förslaget
            är i behov av viktiga förtydliganden. De fackliga centralorganisationerna
            har därför lagt fram ett antal ändringsförslag som de anser att
            regeringen bör driva i det fortsatta lagstiftningsarbetet på europeisk
            nivå.
          </p>
          <p xml:id="i-VuZiUyJdvQwUk6Gq3trHBc">
            Under våren 2016 gav elva medlemsländer EU-kommissionens förslag
            till reviderat utstationeringsdirektiv s.k. gult kort och krävde
            att det skulle stoppas. Dessa medlemsländer anser inte att EU
            ska fatta beslut om villkor för utstationerad arbetskraft, utan
            att sådana beslut ska tas på nationell nivå så nära medborgarna
            som möjligt med hänvisning till subsidiaritetsprincipen.
          </p>
          <p xml:id="i-VoD44eAo8bG6tCrAjbC9zd">
            Under sommaren 2016 har EU-kommissionen avvisat de elva medlemsländernas
            krav. EU-kommissionen anser att dess förslag till reviderat utstationeringsdirektiv
            är i linje med subsidiaritetsprincipen. Kommissionens förslag
            till ändring av utstationeringsdirektivet ligger därmed fast.
            Under hösten 2016 återupptas de avbrutna förhandlingarna mellan
            EU-parlamentet och ministerrådet. Regeringen är positiv till kommissionens
            förslag.
          </p>
          <p xml:id="i-GREmDjed3VtCMmrJeMdQU9">
            Vänsterpartiet förutsätter att regeringen, i den fortsatta processen,
            tar fasta på LO, TCO och Sacos ändringsförslag och intensifierar
            sitt påverkansarbete i syfte att förändra utstationeringsdirektivet.
          </p>
          <p xml:id="i-EDLkzQ6fJotwNVXgbGSPyy">
            Regeringen bör fortsätta verka för att förändra utstationeringsdirektivet
            i syfte att säkerställa att direktivets regler i framtiden tolkas
            som ett golv för löne- och anställningsvillkor, inte som ett tak.
            Detta bör riksdagen ställa sig bakom och ge regeringen till känna.
          </p>
          <head xml:id="i-MVU5q3rb3jE5b8xksfhJCm" type="h3">
            7.3.2 Juridiskt bindande socialt protokoll
          </head>
          <p xml:id="i-T9hCx3wZukRr1HpJFLRND">
            Mänskliga rättigheter, däribland de grundläggande fackliga rättigheterna,
            måste få ett bättre skydd inom EU. Ekonomiska intressen ska aldrig
            kunna överordnas mänskliga rättigheter. Sverige bör därför kräva
            att EU i sitt fördrag ska anta ett juridiskt bindande socialt
            protokoll som tydliggör att grundläggande fackliga rättigheter,
            såsom den fria förhandlings- och konflikträtten samt rätten att
            fritt teckna kollektivavtal, gäller inom unionen och inte får
            underordnas ekonomiska intressen. Under riksdagsåret 2012/13 riktade
            en riksdagsmajoritet ett tillkännagivande till regeringen om att
            Sverige bör kräva att EU ska anta ett socialt protokoll (2012/13:
            AU5). Högerregeringen valde dock att inte agera i enlighet med
            riksdagens tillkännagivande.
          </p>
          <p xml:id="i-Btg3TeZ8nPy32nuXV9b3SQ">
            Den nuvarande regeringen har ett annat förhållningssätt och bedriver
            ett långsiktigt arbete för att stärka arbetstagares rättigheter
            och kollektivavtalens ställning på EU-nivå. En del i det arbetet
            är att påverka vad som ska ingå i den europeiska pelaren för sociala
            rättigheter.
          </p>
          <p xml:id="i-HuWWvdyeFHcokT5iNL5iop">
            Den 8 mars 2016 presenterade EU-kommissionen ett utkast till
            en europeisk pelare för sociala rättigheter med syfte att åstadkomma
            en bättre balans mellan det sociala och ekonomiska Europa. Utkastet
            är nu föremål för ett brett offentligt samråd som pågår fram till
            årsskiftet. Samrådet ska tjäna som ett underlag för kommissionens
            slutliga förslag om en europeisk pelare för sociala rättigheter
            som läggs fram i början av 2017.
          </p>
          <p xml:id="i-VnCtxaUBfMoy54Qj2xJqms">
            Vänsterpartiet välkomnar regeringens arbete för att påverka vad
            som ska ingå i den europeiska pelaren för sociala rättigheter.
            Vi menar dock att fler åtgärder behövs för att värna den svenska
            arbetsmarknadsmodellen och stärka de fackliga rättigheterna inom
            EU. Vi förutsätter att regeringen fortsätter att verka för införandet
            av ett socialt protokoll som läggs till fördraget och tydliggör
            att löntagarnas rättigheter är överordnade EU:s ekonomiska friheter.
          </p>
          <p xml:id="i-4QcW6f8929CPSmqwbczVoo">
            Regeringen bör fortsätta verka för att EU ska anta ett juridiskt
            bindande socialt protokoll som tydliggör att fackliga rättigheter
            inte får underordnas ekonomiska intressen. Detta bör riksdagen
            ställa sig bakom och ge regeringen till känna.
          </p>
          <head xml:id="i-8A9gsZa8RxJCNBvnfAFPvM" type="h3">
            7.3.3 Permanent skydd för den svenska kollektivavtalsmodellen
          </head>
          <p xml:id="i-BLUZ7Hui1PQLrKfNNrp9Na">
            Vänsterpartiet menar också att Sverige ska kräva juridiskt bindande
            garantier för den svenska kollektivavtalsmodellen. Det löfte som
            gavs i samband med Sveriges EU-inträde om att den svenska arbetsmarknadsmodellen
            inte skulle påverkas av medlemskapet måste ges juridisk bindande
            status. Vad som här anförts om permanent skydd för den svenska
            kollektivavtalsmodellen bör riksdagen ställa sig bakom och ge
            regeringen till känna.
          </p>
          <head xml:id="i-3NFSyqJRdV8XeGGCjZJ5bF" type="h1">
            8 Förbättrade regler för utländska företag som verkar i Sverige
          </head>
          <p xml:id="i-U8fP7tdw9RAwvvMPnXrGow">
            Utländska företag kan i dag i många fall agera inom Sverige utan
            att myndigheterna vet om det. Det gör det förstås svårare att
            kontrollera om man följer lagar och bestämmelser, vilket kan öppna
            för svartarbete och social dumpning. För att motverka svartarbete
            och social dumpning på den svenska arbetsmarknaden krävs förbättrade
            regler för utländska företag som verkar i Sverige.
          </p>
          <head xml:id="i-Sk24xC44aS2xacXfRSyi2N" type="h2">
            8.1 Utvidga systemet med anmälningsplikt
          </head>
          <p xml:id="i-THKj3fAKoXBtmnshxrtfZx">
            I juli 2013 skärptes utstationeringslagen. De nya reglerna innebär
            att de utländska företag som utstationerar arbetstagare till Sverige
            ska anmäla utstationeringen och utse en kontaktperson till Arbetsmiljöverket.
            Om arbetsgivaren inte anmäler utstationeringen och en kontaktperson
            i tid har Arbetsmiljöverket rätt att ta ut en sanktionsavgift
            från arbetsgivaren.
          </p>
          <p xml:id="i-UHMoFTZBZ5e5QZQBFpzrc2">
            Vänsterpartiet välkomnade lagskärpningen men anser inte att den
            är tillräcklig. För att ett system med anmälningsskyldighet ska
            vara effektivt behöver sanktionsansvaret även omfatta dem som
            anlitar oregistrerade utländska företag. Erfarenheterna från Danmark,
            där ett sådant utvidgat regelverk införts, visar att ett effektivt
            system för anmälningsplikt kräver att även köparna omfattas av
            sanktionsansvaret (LO 2013: Gäst i verkligheten – om utstationerad
            arbetskraft i praktiken).
          </p>
          <p xml:id="i-8bgr1EAFMimV6tuYUGF2Tt">
            Vänsterpartiet har flera gånger lagt fram förslag till riksdagen
            om att systemet med anmälningsskyldighet för utländska företag
            som utstationerar arbetskraft till Sverige bör utvidgas så att
            även köparna omfattas av sanktionsansvaret. Utskottet har avstyrkt
            detta förslag med hänvisning till att bestämmelsen som vi tar
            fasta på har varit i kraft sedan juli 2013 och att det är för
            tidigt att utvärdera resultatet av lagändringen och på basis av
            det avgöra om ytterligare åtgärder kan anses nödvändiga (2015/16:AU7).
            Vänsterpartiet delar inte utskottets uppfattning och väljer därför
            att lägga fram vårt förslag på nytt.
          </p>
          <p xml:id="i-5xr9pGypqFYrkLDVSFx7yv">
            Systemet med anmälningsskyldighet för utländska företag som utstationerar
            arbetstagare till Sverige bör utvidgas så att även köparna omfattas
            av sanktionsansvaret. Detta bör riksdagen ställa sig bakom och
            ge regeringen till känna.
          </p>
          <head xml:id="i-FJcmfaAF7Qvjax9U8wX3UT" type="h2">
            8.2 Utred inkomstskattelagens bestämmelser om fast driftsställe
          </head>
          <p xml:id="i-WyCpeaw4mEWnnZVxNTgyNV">
            Ett annat problem när det gäller utländska företag som verkar
            i Sverige är reglerna om fast driftsställe. Reglerna avgör om
            ett utländskt företag ska betala inkomstskatt i Sverige eller
            inte. I dag är reglerna hårt knutna till en bedömning av huruvida
            ett företag är etablerat på en exakt plats i Sverige eller inte.
            Företag som inte går att knyta till en exakt plats i Sverige kan
            därmed undgå skattskyldighet genom att ha sitt kontor utomlands,
            även om de bedriver omfattande verksamhet i Sverige. Det kan t.ex.
            röra sig om åkeriföretag, bemanningsföretag eller byggföretag.
            Detta öppnar för osund konkurrens och social dumpning.
          </p>
          <p xml:id="i-3UZDT5cH71ZG5T6Ntn3pmc">
            Vänsterpartiet har vid upprepade tillfällen lagt fram förslag
            till riksdagen om att utreda huruvida inkomstskattelagens bestämmelser
            om fast driftsställe är ändamålsenligt utformade för att täcka
            in utländska företag som i stor omfattning verkar i Sverige. Utskottet
            har avstyrkt dessa förslag, senast med hänvisning till OECD:s
            handlingsplan från 2015. En av punkterna i handlingsplanen handlar
            om att se över och harmonisera definitionen om fast driftsställe
            i OECD:s modellavtal. Utskottet förutsätter att regeringen tillsammans
            med OECD fortsätter detta arbete och finner det därför inte nödvändigt
            att se över reglerna om fast driftsställe i inkomstskattelagen
            (2015/16:SkU29). Vänsterpartiet delar inte utskottets ställningstagande
            och väljer därför att återigen lägga fram vårt förslag.
          </p>
          <p xml:id="i-E4JL9YpsZDiFU2NGD1teXs">
            Det bör därför utredas om inkomstskattelagens bestämmelser om
            fast driftsställe är ändamålsenligt utformade för att täcka in
            utländska företag som i stor omfattning verkar i Sverige. Detta
            bör riksdagen ställa sig bakom och ge regeringen till känna.
          </p>
          <head xml:id="i-Fjs6967FZ6sJzKCDnndzWV" type="h1">
            9 Arbetskraftsinvandring från länder utanför EU/EES och Schweiz
          </head>
          <p xml:id="i-SEJNCHoCijeK8Lh8CtFjXq">
            Arbetskraftsinvandringen har historiskt varit positiv för Sverige
            och bidragit till vårt lands utveckling. En väl fungerande arbetskraftsinvandring
            kan även framöver tillföra mycket för såväl den enskilde som kommer
            hit för att arbeta som för svensk ekonomi och arbetsmarknad. Arbetskraftsbrist
            inom olika branscher och yrken kan hanteras. Människor som kommer
            hit bidrar med nya kunskaper och nya kontaktytor skapas.
          </p>
          <p xml:id="i-2drFvLpmR8yNt11VCYirkq">
            Om arbetskraftsinvandringen även framgent ska bidra positivt
            för arbetstagaren, arbetsgivaren och hela samhället måste det
            finnas garantier för att de som invandrar inte utnyttjas och att
            de inte används för att dumpa löne- och arbetsvillkoren på den
            svenska arbetsmarknaden.
          </p>
          <p xml:id="i-Eghu4Nio88aip9ovFajh25">
            Vänsterpartiet har länge drivit på för att införa mer generösa
            regler för arbetskraftsinvandring från länder utanför EU/EES-området.
            Dessvärre motsvarar de regler som infördes 2008 inte alls våra
            önskemål. Dagens regelverk sätter arbetstagaren i en svårt underordnad
            beroendesituation och öppnar för utnyttjande. Vi vill därför att
            arbetsgivaren ska kunna visa att rekryteringen bygger på en faktisk
            brist på arbetskraft. Arbetserbjudandet måste vara juridiskt bindande
            och arbetstagare som träder fram och berättar om missförhållanden
            hos arbetsgivaren ska få stanna i Sverige tillståndstiden ut.
          </p>
          <p xml:id="i-PQ4WeQ2f5GeuLFxrG3ARg3">
            Argumenten för de nya reglerna var att det skulle bli lättare
            att rekrytera människor med specialistkunskaper utanför Sverige
            och EU/EES-området. I själva verket är det, med undantag för datorspecialister,
            framför allt till arbeten utan krav på särskild yrkesutbildning
            i låglönebranscher som människor har rekryterats från andra kontinenter.
            Tusentals ansökningar om arbetstillstånd har kommit in och beviljats
            för restaurangbiträden, diskare och städare. Samtidigt som det
            redan finns ett stort antal sökande till sådana jobb i Sverige.
            Det är alltså knappast beroende på kompetensbrist i landet som
            arbetsgivare rekryterar restaurangbiträden, diskare och städare
            från Asien och Nordafrika. Det mesta tyder i stället på att det
            är möjligheten att skaffa arbetskraft till löner långt under de
            nivåer som gäller i svenska kollektivavtal som lockar arbetsgivarna
            att rekrytera utomlands.
          </p>
          <p xml:id="i-EoyJBAabCoW1bJunCN2vyw">
            Det är viktigt att komma ihåg i vilket sammanhang de nya reglerna
            infördes. Regeringen Reinfeldts politik syftade generellt till
            att minska arbetstagarnas makt på arbetsmarknaden. Försämringarna
            i arbetslöshetsförsäkringen, urholkningen av arbetsrätten, rean
            på ungdomars arbete, skattesubventionen för hushållstjänster,
            den havererade arbetsmarknadspolitiken, nedskärningar av vuxenutbildningen
            och privatiseringar av välfärdsverksamhet göder framväxten av
            en låglönemarknad i Sverige. Denna låglönemarknad framställs av
            både de borgerliga partierna och näringslivets företrädare som
            lösningen på arbetslösheten bland framför allt ungdomar, lågutbildade
            och utlandsfödda.
          </p>
          <p xml:id="i-UvktgAmecnoS64DprdUWcG">
            De nuvarande reglerna för arbetskraftsinvandring ligger i linje
            med denna låglönepolitik och dess utformning har öppnat för omfattande
            exploatering av arbetstagare från andra länder. Det finns gott
            om dokumentation av hur utländska arbetare lurats hit under falska
            premisser och utnyttjats på det mest skamliga sätt. Såväl enskilda
            fackförbund som medier har de senaste åren rapporterat om stora
            missförhållanden inom en rad branscher. Problembilden bekräftas
            även av Migrationsverket som anser att missbruket av nuvarande
            regelverk är omfattande.
          </p>
          <p xml:id="i-9fQcwgdbaGpTbZ5CUDr2DL">
            Det är tydligt att det är alldeles för enkelt för oseriösa arbetsgivare
            att utnyttja utländska arbetstagare med nuvarande regelverk. Det
            drabbar inte bara de enskilda arbetstagare som utnyttjas utan
            påverkar löner och arbetsvillkor för alla arbetstagare i negativ
            riktning.
          </p>
          <p xml:id="i-Jw7LDsBFCBvPd9NixGQGBx">
            En rad åtgärder har vidtagits för att förhindra att arbetskraftsinvandrare
            utnyttjas. Den 1 augusti 2014 trädde regeländringar i kraft med
            syfte att upptäcka och stoppa missbruk av reglerna för arbetskraftsinvandring.
            Migrationsverkets möjligheter till kontroller har förstärkts.
            Migrationsverket har nu rättsligt stöd att göra efterkontroller
            i arbetstillståndsärenden för att kontrollera bl.a. att arbetstagaren
            påbörjat sitt arbete och att de erbjudna anställningsvillkoren
            och i synnerhet lönen följs.
          </p>
          <p xml:id="i-GZHRxM1GvzBP5iuxN9EqDR">
            Vänsterpartiet välkomnar de åtgärder som vidtagits men anser
            att de är otillräckliga. Den extrema beroendeställning arbetskraftsinvandrare
            hamnar i när de kommit till Sverige kvarstår. Det står fortfarande
            arbetsgivare fritt att erbjuda sämre arbetsvillkor än de som utlovas
            vid ansökan, och arbetstagaren riskerar alltjämt att skickas hem
            med tom plånbok om anställningen upphör. Effektiva sanktionsmöjligheter
            avseende arbetsgivare saknas. Det krävs därför ytterligare åtgärder.
          </p>
          <p xml:id="i-96wwcCpo4CgRcZdBm2uXde">
            Vänsterpartiet ser därför positivt på att regeringen i juli 2015
            gav en särskild utredare i uppdrag att dels undersöka i vilken
            utsträckning arbetskraftsinvandrare utnyttjas på den svenska arbetsmarknaden
            och beskriva utnyttjandets karaktär, dels föreslå lämpliga åtgärder
            för att motverka att arbetskraftsinvandrare som kommer till Sverige
            utnyttjas. Utredaren ska bl.a. överväga krav på att anställningsavtal
            ges in i samband med en ansökan om arbetstillstånd, begränsningar
            i arbetsgivarens möjligheter att försämra anställningsvillkoren
            efter att arbetstillstånd har beviljats samt utökade sanktioner
            mot och kontroller av arbetsgivare (dir. 2015:75). Enligt utredningens
            direktiv skulle uppdraget redovisas senast den 1 september 2016.
            Regeringen har nu förlängt utredningstiden. Uppdraget ska i stället
            redovisas senast den 15 december 2016.
          </p>
          <p xml:id="i-7S3jUTGqo7Jq6YJY6z16Qe">
            Vänsterpartiet har tidigare lagt fram förslag till riksdagen
            om att ge utredningen ett utvidgat uppdrag i form av ett tilläggsdirektiv.
            Utredningen borde, enligt vår mening, även överväga att den som
            beviljats arbetstillstånd hos en arbetsgivare som brutit mot anställningsavtalet
            bör få stanna i Sverige hela tillståndstiden ut för att söka ny
            anställning (motion 2015/16:378). Utskottet avstyrkte dock vårt
            förslag med hänvisning till att resultatet av utredningen bör
            avvaktas (2015/16:SfU15). Vänsterpartiet delar inte utskottets
            ställningstagande men avstår från att lägga fram förslaget på
            nytt mot bakgrund av att uppdraget redovisas inom kort.
          </p>
          <p xml:id="i-51NJGyGrxTWRfkVkygy7CC">
            Vi ser fram emot att ta del av utredningens förslag och förutsätter
            att regeringen lägger fram förslag till lagändringar på detta
            område under mandatperioden i syfte att stoppa exploateringen
            av utländsk arbetskraft i Sverige och motverka dumpningen av löner
            och arbetsvillkor på den svenska arbetsmarknaden. Vi kommer att
            utveckla vår ståndpunkt närmare när propositionen ska behandlas
            i riksdagen.
          </p>
          <head xml:id="i-UJoJG8fAv5eK9iffFtMy8U" type="h1">
            10 Bättre regelverk kring subventionerade anställningar
          </head>
          <p xml:id="i-FHWGdVGr4oGH1KjMuSDotw">
            Inom ramen för arbetsmarknadspolitiken finns flera olika former
            av subventionerade anställningar. Syftet med dessa är att stimulera
            arbetsgivare att anställa personer som står långt från arbetsmarknaden
            – långtidsarbetslösa, nyanlända eller personer med funktionsnedsättning.
            Subventionerade anställningar kompenserar arbetsgivaren ekonomiskt
            om de anställer en arbetssökande som uppfyller de kriterier som
            ställs för de olika stöden. Det finns i dag en bred flora av subventionerade
            anställningar, däribland nystartsjobb, lönebidrag och trygghetsanställning
            (SOU 2014:16).
          </p>
          <p xml:id="i-Co3mcVBgeNHUm3oRDb29DS">
            Under 2015 hade omkring 220 000 personer en subventionerad anställning.
            Nystartsjobb är den stödform som omfattar flest. År 2015 hade
            cirka 87 000 personer ett nystartsjobb. Samtliga subventionerade
            anställningar, förutom förstärkt särskilt anställningsstöd, lönebidrag
            och offentligt skyddat arbete, har ökat jämfört med år 2014 (Arbetsförmedlingens
            årsredovisning 2015). Under 2000-talet har antalet personer med
            subventionerade anställningar ökat kraftigt. Den största ökningen
            skedde under den borgerliga regeringens tid vid makten. En utredning
            från Handelsanställdas förbund visar att antalet s.k. arbetsplatsförlagda
            insatser från Arbetsförmedlingen ökade väsentligt mellan 2009
            och 2015. Handeln är den bransch som har störst antal individer
            i dessa insatser, drygt 24 000 första kvartalet 2015. Det motsvarar
            omkring 10 procent av alla som jobbar i handeln (Handels 2015:
            I arbete eller åtgärd? En studie av arbetsplatsförlagda insatser
            i handeln).
          </p>
          <p xml:id="i-3QPSUDeRqB5wRzMAXWEfzz">
            Vänsterpartiet anser att subventionerade anställningar är en
            bra och nödvändig åtgärd för att hjälpa nyanlända, långtidsarbetslösa
            eller personer med funktionsnedsättning att få en fastare anknytning
            till arbetsmarknaden. Det är positivt med arbetsgivare som i hög
            utsträckning välkomnar personer som av olika skäl står långt från
            arbetsmarknaden. Användandet av subventionerade anställningar
            har även stöd i forskningen. Studier visar att personer som haft
            en subventionerad anställning snabbare får ett jobb utan stöd
            jämfört med dem som varit öppet arbetslösa (IFAU Rapport 2011:7).
          </p>
          <p xml:id="i-WaV2ARuq59D4raPAr2yEai">
            Vänsterpartiet kan dock konstatera att nuvarande system med subventionerade
            anställningar är behäftat med risker och problem. Vid sidan av
            den uppenbara risken för undanträngningseffekter finns stora problem
            med oegentligheter, överutnyttjande och andra felaktigheter, vilket
            bekräftas av ett flertal granskningar. Under de senaste åren har
            vi sett åtskilliga exempel på hur oseriösa arbetsgivare inom vissa
            branscher sätter i system att ta in arbetslösa från olika arbetsmarknadspolitiska
            program i stället för att anställa ordinarie arbetskraft. När
            stödperioden för en subventionerad anställning upphör avslutas
            anställningen, därefter anställs en ny person med en subventionerad
            anställning. Många arbetsgivare skriver dessutom öppet i sina
            jobbannonser att de söker personer som har rätt till subventionerade
            anställningar, såsom långtidsarbetslösa, nyanlända och funktionsnedsatta.
            Granskningar genomförda av såväl medierna som enskilda fackförbund
            visar på omfattande missbruk, fusk, ekonomisk brottslighet, osund
            konkurrens och utnyttjande av utsatta människor.
          </p>
          <p xml:id="i-Xt6RjoZ7vEjPDctdG93bK5">
            Det är uppenbart att många arbetsgivare använder subventionerade
            anställningar som ett sätt att dumpa arbetsvillkoren eller för
            att göra det möjligt att lägga lägre anbud vid upphandlingar.
            Sammantaget leder det till att konkurrensen snedvrids, arbetsvillkor
            dumpas och reguljära anställningar uteblir. Problemen är särskilt
            påtagliga inom branscher som hotell och restaurang, taxi, städ
            och detaljhandel. Det är hög tid att ta tag i de missförhållanden
            som råder kring subventionerade anställningar och skapa ett regelverk
            som motverkar oegentligheter, överutnyttjande och andra felaktigheter.
          </p>
          <p xml:id="i-Vd9NC4YX8Q1yGVRzDHTJak">
            Den borgerliga regeringen gjorde ytterst lite för att komma till
            rätta med de problem som nämnts ovan. I mars 2013 tillsattes dock
            en utredning med uppgift att bl.a. kartlägga och analysera i vilken
            omfattning det förekommer oegentligheter, överutnyttjande och
            andra felaktigheter inom den arbetsmarknadspolitiska verksamheten.
            Utredaren skulle även vid behov föreslå åtgärder som kan förhindra
            oegentligheter och överutnyttjande och som kan förbättra myndigheternas
            beslutsunderlag (dir. 2013:31). I mars 2014 presenterade utredningen
            sitt betänkande Det ska vara lätt att göra rätt (SOU 2014:16).
          </p>
          <p xml:id="i-KXz2nqK85vWkkma9K8eVhM">
            Utredningen innehöll två övergripande förslag. Det ena förslaget
            var att regeringen i förordningar bör tydliggöra och samordna
            vilka gemensamma grundläggande villkor som bör gälla för ekonomiskt
            stöd eller ersättning till arbetsgivare och anordnare som tar
            på sig uppdrag inom ramen för den arbetsmarknadspolitiska verksamheten.
            Det andra förslaget var en rekommendation till Arbetsförmedlingen
            att överväga en kontrollpolicy och kontrollstruktur för alla arbetsmarknadspolitiska
            program. Därutöver innehöll utredningen ett antal enskilda förslag
            och överväganden kopplade till de två övergripande förslagen (SOU
            2014:16).
          </p>
          <p xml:id="i-TpvbAW54ZvVVtmpWG9kwiT">
            Utredningen visar tydligt att det inom den arbetsmarknadspolitiska
            verksamheten finns en rad olika risker för att utbetalningar till
            arbetsgivare, anordnare och kompletterande aktörer kan ske på
            felaktiga grunder eller på sätt som är att betrakta som ett överutnyttjande
            av de arbetsmarknadspolitiska stöden. De risker som identifieras
            i utredningen visar sammantaget på ett omfattande behov av att
            vässa arbetet med att motverka att våra gemensamma medel betalas
            ut i strid med de arbetsmarknadspolitiska intentionerna. Det är
            därför angeläget att utredningens analys och förslag till åtgärder
            tas till vara.
          </p>
          <p xml:id="i-9WZpQz6BDoFY5GxGAugdHS">
            Regeringen har redan vidtagit vissa åtgärder mot bakgrund av
            utredningens förslag och överväganden. Under 2015 infördes ett
            tak på 22 000 kronor för den bidragsgrundande lönekostnaden för
            nystartsjobb. Det är ett viktigt första steg men mer behöver göras.
            Vänsterpartiet förutsätter därför att regeringen även går vidare
            med andra förslag och överväganden som presenteras i betänkandet.
          </p>
          <p xml:id="i-7DyBeyUu38Z4PxXN3qqHpS">
            Regeringen har även vidtagit andra åtgärder för att skapa ordning
            och reda bland de subventionerade anställningarna. I finansplanen
            för budgetpropositionen för 2017 aviserar regeringen att den kommer
            att ställa krav på anställningsvillkor som följer, eller är likvärdiga
            med, kollektivavtal även för nystartsjobb. Detta är ett krav som
            Vänsterpartiet drivit i förhandlingarna med regeringen. Vi välkomnar
            att kraven för nystartsjobb nu blir mer lika de övriga anställningsstöden.
            Vi har sedan tidigare även en överenskommelse med regeringen om
            att den, i dialog med Arbetsförmedlingen och arbetsmarknadens
            parter, ska genomlysa förekomsten av ett eventuellt överutnyttjande
            av subventionerade anställningar och hur missbruk i så fall kan
            förhindras.
          </p>
          <p xml:id="i-5B89hDRssx4LZisA2Toxzx">
            Regeringen har även inrättat en delegation med uppdrag att motverka
            överutnyttjande och felaktiga utbetalningar från välfärdssystemen
            och andra näraliggande skattefinansierade eller skattesubventionerade
            system (dir. 2016:60). Detta aviserades redan i regeringsförklaringen
            2015. Delegationen ska kontinuerligt avrapportera olika delar
            av uppdraget och lämna en slutlig redovisning i december 2019.
          </p>
          <p xml:id="i-K81thJStrVyJKr8LmF6R7u">
            Det är i dag oklart om delegationen arbetar med och tillmäter
            missbruket av subventionerade anställningar tillräcklig vikt.
            Vänsterpartiet anser dock att det krävs åtgärder i syfte att stävja
            oegentligheter, överutnyttjande och andra felaktigheter på det
            ekonomiskt och personellt omfattande fält som subventionerade
            anställningar utgör. I det följande presenterar vi ytterligare
            förslag på sådana åtgärder.
          </p>
          <head xml:id="i-UYbfw5diQsuYN8MyQgmdFb" type="h2">
            10.1 Maxgräns för antalet subventionerade anställningar per arbetsgivare
          </head>
          <p xml:id="i-FMVTWHZz9Ey5KN8GmSVKmX">
            I SOU 2014:16 konstateras att det finns verksamheter där samtliga
            anställda har någon form av arbetsgivarstöd genom Arbetsförmedlingen.
            Huvuddelen av de anställda är då anställda i form av nystartsjobb,
            en subventionerad anställning som riktas till personer som varit
            arbetslösa en längre tid. Anställningarna avslutas när stödperioden
            upphör, därefter anställs andra arbetslösa personer i nystartsjobb
            (SOU 2014:16, s. 213). Det är uppenbart att det här är fråga om
            ett överutnyttjande av subventionerade anställningar i syfte att
            hålla nere lönekostnaderna för företaget. Vid sidan av detta kan
            man konstatera att meningsfull handledning och uppföljning också
            blir svår eller omöjlig att genomföra. Sammantaget motverkas själva
            syftet med den subventionerade anställningen – att fungera som
            en väg in på arbetsmarknaden.
          </p>
          <p xml:id="i-2X5VYbfKWsgrr48Sd2SHxY">
            Ett grundläggande problem i sammanhanget är att Arbetsförmedlingen
            inte gör någon arbetsmarknadspolitisk bedömning vid beslut om
            nystartsjobb, detta då förordningen om nystartsjobb inte omfattas
            av förordningen om den arbetsmarknadspolitiska verksamheten. Utredningen
            föreslår därför bl.a. att regeringen bör överväga att ge Arbetsförmedlingen
            ett tydligt mandat att i enlighet med sin instruktion göra en
            arbetsmarknadspolitisk bedömning av nystartsjobb (SOU 2014:16,
            s. 214).
          </p>
          <p xml:id="i-dk2XBaXFLpn5qnJpHvZvB">
            Vänsterpartiet anser att utredningens förslag är bra och förutsätter
            att regeringen går vidare med det. Precis som utredningen påpekar
            har nystartsjobben en konstruktion som innebär en uppenbar risk
            för oegentligheter och överutnyttjande. Ett skäl till detta är
            utformningen av insatsen som rättighetsstyrd, vilket innebär att
            det inte är fråga om någon arbetsmarknadspolitisk prövning inför
            beslut om utbetalande av stödet. Arbetsförmedlingen saknar i dag
            därför möjligheter att ifrågasätta lämpligheten i anvisningen.
            I praktiken kan därmed en arbetsgivare driva en verksamhet där
            merparten av de anställda har nystartsjobb. Det är en orimlig
            situation som måste förändras. Regelverket måste vara sådant att
            det motverkar möjligheten för arbetsgivare att på olika sätt utnyttja
            subventionerade anställningar endast för att ersätta icke-subventionerade,
            och att dumpa löner och arbetsvillkor.
          </p>
          <p xml:id="i-5f92b4yQ3rYY1yuQ27B7RA">
            Det bör införas en maxgräns för hur många eller hur stor andel
            anställda med subventionerad lön som en och samma arbetsgivare
            får ta emot. Detta bör riksdagen ställa sig bakom och ge regeringen
            till känna.
          </p>
          <head xml:id="i-RcrgWdzqnnTy7MH3nu9FSf" type="h2">
            10.2 Arbetsförmedlingens skyldighet att genomföra samråd med
            facklig organisation inför anvisning till arbetsplatsförlagd insats
          </head>
          <p xml:id="i-Q6ctmdoZpLTjmhDTLibD5Y">
            Enligt 9 § förordning (2000:628) om den arbetsmarknadspolitiska
            verksamheten har Arbetsförmedlingen skyldighet att genomföra samråd
            med facklig organisation inför varje enskild anvisning till arbetsplatsförlagd
            insats. Genom samrådet kan fackliga representanter med god kännedom
            om den lokala arbetsmarknaden ge värdefull information för Arbetsförmedlingen
            inför beslut. Tyvärr tenderar handläggare inom myndigheten alltför
            ofta att låta bli att genomföra samråd. Detta bekräftas av en
            stickprovskontroll av lönebidrag som Arbetsförmedlingen genomförde
            2013, vilken redovisas i SOU 2014:16. Av närmare 800 granskade
            beslut om lönebidrag hade samråd med facklig organisation endast
            skett i 50 procent av fallen (SOU 2014:16, s. 121).
          </p>
          <p xml:id="i-23DDC2g4mJEFejBkxCY1zo">
            Vänsterpartiet anser att samrådsbestämmelsen måste respekteras.
            Fackets yttrande inför beslut om arbetsplatsförlagda insatser
            är ett betydelsefullt underlag för Arbetsförmedlingens bedömning.
            Det säkerställer god kontroll och kvalitet i insatsen. Vi anser
            vidare att samrådsbestämmelsen även bör omfatta nystartsjobben.
          </p>
          <p xml:id="i-6F35EedfvQsPM9Aou4b9nS">
            Regeringen bör förtydliga för Arbetsförmedlingen att myndigheten
            ska genomföra samråd med facklig organisation inför varje arbetsplatsförlagd
            anvisning, även vad gäller nystartsjobben. Detta bör riksdagen
            ställa sig bakom och ge regeringen till känna.
          </p>
          <p xml:id="i-9zAkSpxrt3zunuKMhhSnvw">
            Utöver det grundläggande kravet på att samrådsbestämmelsen måste
            respekteras och även omfatta nystartsjobben anser vi att samrådet
            med facket ska ha stor betydelse för Arbetsförmedlingens beslut
            om arbetsplatsförlagd anvisning. De fackliga organisationerna
            har god kännedom om arbetsmarknaden och kan därmed bedöma lämpligheten
            i anvisningen. Fackets synpunkter bör alltid noga övervägas. För
            att säkerställa att detta sker behövs dels kompetensutveckling
            inom Arbetsförmedlingen i syfte att tydliggöra vikten av att genomföra
            samråd med facket, dels ett förtydligande av Arbetsförmedlingens
            uppdrag från regeringens sida.
          </p>
          <p xml:id="i-9iSKPTsLKsugT1JBGeBqQa">
            Regeringen bör förtydliga för Arbetsförmedlingen att den fackliga
            organisationens yttrande alltid noga bör övervägas i myndighetens
            beslut om arbetsplatsförlagd anvisning. Detta bör riksdagen ställa
            sig bakom och ge regeringen till känna.
          </p>
          <head xml:id="i-CE4Vqk2TQeg8fP641Fpzr" type="h2">
            10.3 Skärpt för- och efterhandskontroll av arbetsgivare som tar
            emot subventioner
          </head>
          <p xml:id="i-Nd6bRsRqzEN7gUJhRuSDfv">
            Enligt Arbetsförmedlingens instruktion (2007:1030) ska myndigheten
            säkerställa att felaktiga utbetalningar inte görs. Av SOU 2014:16
            framgår att det finns betydande risker för felaktiga utbetalningar
            inom ramen för Arbetsförmedlingens verksamhet, bl.a. vad gäller
            ekonomiskt stöd till arbetsgivare. Enligt utredningen är den arbetsgivarkontroll
            som Arbetsförmedlingen gör inför beslut om ersättning till arbetsgivare
            och anordnare begränsad. Det saknas exempelvis en rutin med bedömning
            av arbetsgivarens och anordnarens förutsättningar och risk för
            överutnyttjande och konkurrenssnedvridning (SOU 2014:16, s. 223).
          </p>
          <p xml:id="i-5SHsjUuAVDPkaoRkRnPAKw">
            Vänsterpartiet anser att Arbetsförmedlingens kontroll av arbetsgivare
            som tar emot subventioner bör skärpas i syfte att motverka felaktiga
            utbetalningar, oegentligheter och överutnyttjande. Arbetsförmedlingens
            rutiner kring för- och efterhandskontroll av arbetsgivare bör
            därför förtydligas. Arbetsgivare som beviljas någon form av stöd
            ska leva upp till de villkor som ställs.
          </p>
          <p xml:id="i-5gRSWzbbW8xpgvVxyFz4Jt">
            Regeringen bör ge Arbetsförmedlingen i uppdrag att tydliggöra
            sina rutiner vad gäller för- och efterhandskontroll av arbetsgivare
            som tar emot subventioner. Detta bör riksdagen ställa sig bakom
            och ge regeringen till känna.
          </p>
          <head xml:id="i-77JNfWxrHViithUB7dLKNP" type="h2">
            10.4 Öppenhet och insyn
          </head>
          <p xml:id="i-HGWdSUeNmjV1A8xTriKSRT">
            De senaste fem åren har drygt 75 miljarder kronor betalats ut
            i anställningsstöd till privata företag. Vilka företag som tagit
            del av bidragen och hur mycket pengar respektive företag har fått
            är dock belagt med sekretess. Arbetsförmedlingen hänvisar till
            sekretess- och offentlighetslagstiftningen. Enligt myndigheten
            står det inte klart att den enskilda inte kan lida skada om uppgifterna
            blir offentliga. Arbetsförmedlingen hänvisar bl.a. till företagarnas
            affärsintressen (DN 2015-02-09).
          </p>
          <p xml:id="i-kcWUFcPLTXsNhPBEH81XX">
            Nuvarande ordning gör det svårt för myndigheter och journalister
            att granska vilka företag som tar emot statliga lönesubventioner
            och huruvida det förekommer överutnyttjande, felaktiga utbetalningar
            och andra oegentligheter. Vänsterpartiet anser att detta bör förändras.
            Enligt vår mening bör allmänhetens insyn i hur skattemedel används
            väga tyngre än den enskilde företagarens affärsintressen. Vi har
            svårt att se hur ett företag skulle lida skada av att staten öppet
            redovisar vilka som har fått statliga lönesubventioner. Det finns
            ett stort samhällsintresse och behov av transparens, öppenhet
            och insyn när det gäller hur de statliga lönesubventionerna används.
          </p>
          <p xml:id="i-8bpidVELb12LyuRgzSpK3H">
            Regeringen bör göra det möjligt för myndigheter och journalister
            att granska vilka företag som tar emot statliga lönesubventioner
            samtidigt som skyddet för den enskildes integritet säkras. Detta
            bör riksdagen ställa sig bakom och ge regeringen till känna.
          </p>
        </div>
        <div type="motSignatures">
          <list>
            <item xml:id="i-4d3dLUSkM6zsWkyEyYR71N">
              Ali Esbati (V)
            </item>
            <item xml:id="i-PrzNQawtJKEL93JT3B9NZw">
              Ulla Andersson (V)
            </item>
            <item xml:id="i-8XeRkLvQe23fFTuzGa86PG">
              Christina Höj Larsen (V)
            </item>
            <item xml:id="i-sfL3XKPgbUCtPQRMuk8k8">
              Wiwi-Anne Johansson (V)
            </item>
            <item xml:id="i-L81xhCie6x6yurfBa5AwYN">
              Daniel Riazat (V)
            </item>
            <item xml:id="i-JtDQ7HboiogwAXHAtRekFD">
              Daniel Sestrajcic (V)
            </item>
          </list>
        </div>
      </div>
    </body>
  </text>
</TEI>
