<?xml version='1.0' encoding='utf-8'?>
<TEI xmlns="http://www.tei-c.org/ns/1.0" xmlns:xi="http://www.w3.org/2001/XInclude" xml:id="mot-202223-JuU-02403">
  <teiHeader>
    <fileDesc>
      <titleStmt>
        <title>med anledning av prop. 2022/23:126 Hemliga tvångsmedel – effektiva verktyg för att förhindra och utreda allvarliga brott</title>
        <author corresp="i-AcrNjdftfgEDKtVYDbE4tQ">av Gudrun Nordborg m.fl. (V)</author>
      </titleStmt>
      <publicationStmt>
        <authority>SWERIK PROJECT</authority>
      </publicationStmt>
      <sourceDesc>
        <bibl>
          <title>Motion 2022/23:2403 av Gudrun Nordborg m.fl. (V)</title>
          <idno type="rdwebb">HA022403</idno>
          <rs type="number">2403</rs>
          <orgName type="comitteeAbbreviation">JuU</orgName>
          <ref type="dokument_url_text">https://data.riksdagen.se/dokument/HA022403/text</ref>
          <ref type="dokument_url_html">https://data.riksdagen.se/dokument/HA022403</ref>
          <ref type="dokumentstatus_url_xml">https://data.riksdagen.se/dokumentstatus/HA022403</ref>
          <ref type="pdf">https://data.riksdagen.se/fil/18548C54-8E61-4855-A27E-A62E622AD820</ref>
          <ref type="docx">https://data.riksdagen.se/fil/193AF50B-C94F-4A51-AA20-1E136ED9FCE2</ref>
        </bibl>
      </sourceDesc>
    </fileDesc>
    <profileDesc>
      <particDesc>
        <listPerson>
          <person gender="woman">
            <idno>i-AcrNjdftfgEDKtVYDbE4tQ</idno>
            <name>Gudrun Nordborg</name>
            <state type="partyAffiliation" ref="Q110837">
              <desc>V</desc>
            </state>
          </person>
          <person gender="woman">
            <idno>i-S9N4wWD2qfoGM8u1D3QrvL</idno>
            <name>Nadja Awad</name>
            <state type="partyAffiliation" ref="Q110837">
              <desc>V</desc>
            </state>
          </person>
          <person gender="man">
            <idno>i-QhdbBfCQXCqPEr4GTwvK8F</idno>
            <name>Tony Haddou</name>
            <state type="partyAffiliation" ref="Q110837">
              <desc>V</desc>
            </state>
          </person>
          <person gender="woman">
            <idno>i-7EGhEVdWhirq9oiHvVcrQR</idno>
            <name>Lotta Johnsson Fornarve</name>
            <state type="partyAffiliation" ref="Q110837">
              <desc>V</desc>
            </state>
          </person>
          <person gender="woman">
            <idno>i-3YXCipudYA4N8ZNFk2PrxQ</idno>
            <name>Jessica Wetterling</name>
            <state type="partyAffiliation" ref="Q110837">
              <desc>V</desc>
            </state>
          </person>
        </listPerson>
      </particDesc>
      <correspDesc>
        <correspAction type="status" subtype="committeeProcessing"/>
        <correspAction type="basedOn" xml:id="i-5Ma28HVKzoRkF99xGqF2cF"/>
        <correspContext corresp="i-5Ma28HVKzoRkF99xGqF2cF">
          <ref>Proposition 2022/23:126</ref>
        </correspContext>
        <correspAction xml:id="i-6tdUA3GSWmwar6Qy6tGqzz" type="signed"/>
        <correspContext corresp="i-6tdUA3GSWmwar6Qy6tGqzz">
          <note type="signatory" corresp="i-AcrNjdftfgEDKtVYDbE4tQ"/>
          <note type="signatory" corresp="i-S9N4wWD2qfoGM8u1D3QrvL"/>
          <note type="signatory" corresp="i-QhdbBfCQXCqPEr4GTwvK8F"/>
          <note type="signatory" corresp="i-7EGhEVdWhirq9oiHvVcrQR"/>
          <note type="signatory" corresp="i-3YXCipudYA4N8ZNFk2PrxQ"/>
        </correspContext>
        <correspAction type="submitted" xml:id="i-FF3ohQ5Ze5aEtXzpmYEUdv">
          <date when="2023-06-16"/>
          <time when="17:24:18"/>
        </correspAction>
        <correspAction type="reviewed" xml:id="i-QMBvdon1AiA1KLpCimaKQ4">
          <date when="2023-06-19"/>
          <time when="20:10:26"/>
        </correspAction>
        <correspAction type="dismissed" xml:id="i-GqbpYMVS7A7e3WbCaLfgeM">
          <date when="2023-06-20"/>
        </correspAction>
        <correspAction type="referred" xml:id="i-3dUSNQvLJfgvc7qSaFrxXF">
          <date when="2023-06-21"/>
        </correspAction>
        <correspAction type="assigned" xml:id="i-65c7btM64tDS4k1FAxtjb5">
          <date when="2023-11-06"/>
          <time when="08:50:48"/>
        </correspAction>
        <correspContext corresp="i-65c7btM64tDS4k1FAxtjb5">
          <ref type="assignedTo">Justitieutskottet</ref>
        </correspContext>
        <correspAction type="behandlas_i" xml:id="i-JaAjSaNGKFsCn9ZBCJx1u"/>
        <correspContext corresp="i-JaAjSaNGKFsCn9ZBCJx1u">
          <ref type="uppgift">2022/23:JuU31</ref>
          <ref type="ref_dok_id">HA01JuU31</ref>
          <ref type="ref_dok_typ">bet</ref>
          <ref type="ref_dok_rm">2022/23</ref>
          <ref type="ref_dok_bet">JuU31</ref>
          <ref type="ref_dok_titel">Hemliga tvångsmedel - effektiva verktyg för att förhindra och utreda allvarliga brott</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
      </correspDesc>
      <textClass>
        <catRef scheme="#docType" target="#mot"/>
        <catRef scheme="#motionType" target="#kommitte"/>
        <catRef scheme="#motionType" target="#följd"/>
      </textClass>
    </profileDesc>
  </teiHeader>
  <text>
    <body>
      <div type="motHeader">
        <div type="motTitle">Motion till riksdagen 2022/23:2403 av Gudrun Nordborg m.fl. (V) med anledning av prop. 2022/23:126 Hemliga tvångsmedel – effektiva verktyg för att förhindra och utreda allvarliga brott</div>
        <div type="motSubmissionInfo"/>
      </div>
      <div type="motBody">
        <div type="TOC" xml:id="i-N1DpQ9Q86Ewge1yAkzK3rw">
          <head>
            1 Innehållsförteckning
          </head>
          <list>
            <item style="indent-level: 1">
              1 Innehållsförteckning
            </item>
            <item style="indent-level: 1" corresp="i-YWTXfhD4HhVzgD6Vu7N4uu">
              2 Förslag till riksdagsbeslut
            </item>
            <item style="indent-level: 1" corresp="i-DoScKaT1r4qytFko7YLwc">
              3 Inledning
            </item>
            <item style="indent-level: 1" corresp="i-H2rSK57YiSAK7tQfijqs6U">
              4 Regeringens förslag
            </item>
            <item style="indent-level: 1" corresp="i-VW6GNmCxmvcDRB3gsm2pZa">
              5 Vänsterpartiets ställningstagande
            </item>
            <item style="indent-level: 2" corresp="i-BNyBxd92wvmsEQ3v1ZRYVv">
              5.1 Användning av hemliga tvångsmedel i preventivt syfte
            </item>
            <item style="indent-level: 2" corresp="i-TA1gc9o2sifgYYfL52pgbU">
              5.2 Nya straffvärdeventiler för flerfaldig brottslighet
            </item>
            <item style="indent-level: 2" corresp="i-XGB7sLm3vXrcM5zqMmWN2u">
              5.3 Utvidgade brottskataloger
            </item>
            <item style="indent-level: 2" corresp="i-J1xBX16aWyBbpU6pYNmVAH">
              5.4 Nya möjligheter att utreda vem som skäligen kan misstänkas
              för ett brott
            </item>
            <item style="indent-level: 2" corresp="i-UbbdSUYKLhPNNoncuXmgdq">
              5.5 Beslut om hemlig rumsavlyssning och hemlig kameraövervakning
              ska kunna knytas till en person
            </item>
            <item style="indent-level: 2" corresp="i-PKNcpSWQXiEvWB8BdZ6qzM">
              5.6 Ökad användning av överskottsinformation
            </item>
            <item style="indent-level: 2" corresp="i-5QVHTHEDLwuRmM29Knasb6">
              5.7 Avslutande synpunkter
            </item>
          </list>
        </div>
        <div type="motProposal" subtype="förslag">
          <head xml:id="i-YWTXfhD4HhVzgD6Vu7N4uu">
            2 Förslag till riksdagsbeslut
          </head>
          <list>
            <item sortKey="Yrkande 1" xml:id="i-G6FNnFqC3p1PyNjxwswdJs">
              Riksdagen avslår proposition 2022/23:126.
            </item>
          </list>
        </div>
        <div type="motContent">
          <head type="h1" xml:id="i-DoScKaT1r4qytFko7YLwc">
            3 Inledning
          </head>
          <p xml:id="i-6fEFPk28bQvWZjAMxXHGPF">
            Vänsterpartiet värnar demokratiska grundvärden som rättssäkerhet
            och skyddet för den personliga integriteten. Den tekniska utvecklingen
            och den allt större möjligheten till datainsamling av privata
            uppgifter innebär en stor utmaning. I dag är det möjligt att samla
            in en stor mängd uppgifter av känslig karaktär som visar var människor
            befinner sig och vilka rutiner de har. Det är därför av yttersta
            vikt att skyddet för den personliga integriteten hela tiden utvecklas
            i takt med den ökande digitaliseringen. Vi vill samtidigt inte
            försvåra de brottsbekämpande myndigheternas arbete med att utreda
            och beivra brott. Därför är vi även angelägna om att det finns
            ett regelverk som ger ett gott skydd för Sveriges och landets
            invånares säkerhet. Det måste kunna ställas höga krav på att terrorism
            och grov brottslighet bekämpas på ett effektivt sätt med hjälp
            av lagstiftning som bygger på de grundläggande rättsliga principerna
            i en rättsstat. Förslag som innebär nykriminalisering eller straffskärpningar
            ska alltid vara väl underbyggda och ha analyserats utifrån nödvändighet,
            effektivitet och proportionalitet. Detta gäller även ny tvångsmedelslagstiftning.
          </p>
          <p xml:id="i-3mQmTVCirfoKqCQTwVxgyZ">
            Vi ser med stor oro på den utveckling som skett sedan början
            av 2000-talet och som lett till att vi i dag börjar närma oss
            ett övervakningssamhälle. Frågor om personlig integritet och mänskliga
            rättigheter får gång på gång stå tillbaka. Varje inskränkning
            har motiverats utifrån skenbart goda syften som effektivare brottsbekämpning
            och ett generellt ökat skydd för invånarna. Sammantaget framstår
            dock helheten av två decenniers skärpta lagar när det gäller t.ex.
            kamerabevakning, hemliga tvångsmedel, signalspaning, utlänningskontroll
            och åtgärder i syfte att hindra terrorism som illavarslande. Varje
            inskränkning som godtas tenderar att bereda väg för ännu fler
            och mer ingripande åtgärder. Argument i stil med att den som har
            rent samvete inte har något att frukta riskerar att bli urvattnade
            floskler ju fler inskränkningar av den personliga integriteten
            som accepteras. Konsekvenserna för samhällsklimatet och demokratin
            på lång sikt är svåra att överblicka.
          </p>
          <p xml:id="i-E1KJKzSJbeGjCYgNBimCM6">
            Ökad övervakning av människor innebär inte automatiskt minskad
            kriminalitet. Snarare riskerar vissa av de genomförda åtgärderna
            att invagga oss i falsk trygghet. Trots de senaste årens stora
            resurstillskott till polisen, höjningar av flera straff och ökad
            användning av hemliga tvångsmedel så har gängrelaterade brott
            och skjutningar inte minskat. Polisens uppklaring av mord och
            skjutningar i gängmiljö har samtidigt sjunkit. Det visar att det
            är andra åtgärder som behövs. Från och med december 2022 och under
            våren 2023 blev situationen i framför allt Stockholm akut. Samtidigt
            är det kris i stora delar av kriminalvården med överfulla häkten
            och anstalter bl.a. därför att fängelse­straffen generellt blivit
            längre.
          </p>
          <p xml:id="i-FQKBeVKtpzJ9MDTJWsYE7E">
            Regeringen måste omgående ta ett helhetsgrepp på problematiken
            med utgångspunkt i forskning och beprövad erfarenhet. Dessvärre
            låter högerpartierna ofta känslor, tyckande och ren populism ligga
            till grund för rättspolitiska åtgärder. Men för att verkligen
            minska den grova kriminaliteten och stärka människors trygghet
            i utsatta områden krävs, i stället för politikers prat om längre
            och hårdare straff, visitationszoner och avlyssning utan brottsmisstanke,
            en gemensam politisk vilja att minska klass­klyftorna i samhället.
            Tyvärr bygger högerregeringens förslag i Tidöavtalet för att bekämpa
            brottsligheten på SD:s repressiva politik. Men de föreslagna åtgärderna
            om mer hemliga tvångsmedel, avskaffad villkorlig frigivning, längre
            straff, avskaffande av den s.k. mängdrabatten vid flerfaldig brottslighet,
            förvaringsstraff, sänkt straff­myndighetsålder och särskilda ungdomsfängelser
            kommer inte att leda till minskad kriminalitet. Åtgärderna riskerar
            tvärtom att bli kontraproduktiva.
          </p>
          <p xml:id="i-AnTafsxaTG2VDCRwH5ybV9">
            Vänsterpartiets inställning är och kommer att förbli att de mänskliga
            rättigheterna är odelbara. Dessvärre blir de mänskliga rättigheterna
            ofta ifrågasatta. Vi kommer inte att ge vika för dessa attacker,
            utan vårt mål är att ständigt försvara de friheter som är en förutsättning
            för att demokratin ska bestå och utvecklas. Vi är övertygade om
            att demokrati inte kan försvaras genom att begränsningar i de
            demokratiska rättigheterna införs. De rättigheter som generationer
            före oss slagits för att få till stånd måste i stället bevaras
            och utvecklas.
          </p>
          <head type="h1" xml:id="i-H2rSK57YiSAK7tQfijqs6U">
            4 Regeringens förslag
          </head>
          <p xml:id="i-MG28KRyUZ6QgPhbgoKrGj3">
            Regeringens proposition bygger på utredningar som tillsattes
            av den förra regeringen. Förslagen som nu läggs fram är en överenskommelse
            mellan högerregeringen och SD. Enligt regeringen är syftet med
            förslagen att bekämpa allvarlig brottslighet och på så sätt öka
            tryggheten i samhället. Förslagen innebär bl.a. att s.k. preventiva
            tvångsmedel ska få användas i fler fall i syfte att förhindra
            särskilt allvarlig brottslighet som före­kommer inom kriminella
            nätverk. Under en förundersökning ska hemliga tvångsmedel få användas
            för att utreda flera brott vars samlade straffvärde överstiger
            en viss nivå. Brottskatalogerna ska utvidgas så att hemliga tvångsmedel
            kan användas för att utreda fler typer av brott. Tillstånd till
            hemlig rumsavlyssning och hemlig kameraövervakning ska få knytas
            till en misstänkt person i stället för till en viss plats. Vidare
            ska över­skottsinformation som har kommit fram vid hemliga tvångsmedel
            få användas för andra ändamål.
          </p>
          <head type="h1" xml:id="i-VW6GNmCxmvcDRB3gsm2pZa">
            5 Vänsterpartiets ställningstagande
          </head>
          <p xml:id="i-2jWB7pXiozvdq7NSTXLLaQ">
            Vänsterpartiet har tidigare föreslagit en bred översyn av användningen
            av hemliga tvångsmedel och dess konsekvenser för skyddet för den
            personliga integriteten (mot. 2021/22:462). Vår uppfattning är
            att samtliga redan genomförda, föreslagna och kommande åtgärder
            som syftar till att bekämpa grov kriminalitet, terrorism och våldsbejakande
            extremism måste bedömas som en helhet. Frågan vi ställer oss är
            om dessa åtgärder sammantagna är proportionella i förhållande
            till syftet och om de är effektiva för att uppnå målet. I åtgärderna
            ingår de hemliga tvångsmedlen som en del.
          </p>
          <p xml:id="i-Xw7uCGpLrVUTa8T4ncW7a2">
            Vi har konsekvent ifrågasatt nyttan med tidigare regeringars
            genomförda förslag om nya hemliga tvångsmedel, som hemlig dataavläsning,
            och utvidgningar av möjligheterna att använda sådana tvångsmedel
            (se t.ex. mot. 2019/20:3451). Våra främsta argument för att ifrågasätta
            bestämmelserna om och användningen av hemliga tvångsmedel är brister
            i rättssäkerheten, bristande proportionalitet och oklar effektivitet.
            Dessa argument gör sig gällande även beträffande den nu aktuella
            propositionen.
          </p>
          <p xml:id="i-FNXyHVedQqTQTf2hdWfATu">
            I en artikel från 2022
            <ref target="i-5tB8jXRgb6APTBykJYZNfN">
              [1]
            </ref>
          </p>
          <p xml:id="i-MKjpc3LjkkQTGxdPqB3gBq">
            Lagrådet skriver i sitt yttrande att delar av regeringens förslag
            om utvidgning av tillämpningsområdet för de hemliga tvångsmedlen
            riskerar att anses som oförenliga med EU-rätten.
          </p>
          <p xml:id="i-4vhzU1nQmTHJRDBg7wpdLh">
            Här nedan redogör vi för Vänsterpartiets synpunkter på några
            av förslagen.
          </p>
          <head type="h2" xml:id="i-BNyBxd92wvmsEQ3v1ZRYVv">
            5.1 Användning av hemliga tvångsmedel i preventivt syfte
          </head>
          <p xml:id="i-F1vz2GLVSHFaHu9BgdbREK">
            I lagen (2007:979) om åtgärder för att förhindra vissa särskilt
            allvarliga brott (preventivlagen) finns bestämmelser om möjligheten
            att använda hemlig avlyssning av elektronisk kommunikation, hemlig
            övervakning av elektronisk kommunikation och hemlig kameraövervakning
            om det med hänsyn till omständigheterna finns en påtaglig risk
            för att en person kommer att utöva brottslig verksamhet som innefattar
            vissa i lagen angivna brott främst inom säkerhetspolisens område,
            t.ex. sabotage, spioneri och terroristbrott. Sedan 2020 är det
            även möjligt att använda hemlig dataavläsning enligt preventivlagen.
          </p>
          <p xml:id="i-WDTjiQqj7D8sL6buF6yux9">
            Regeringen föreslår nu att tillstånd till preventiva tvångsmedel
            ska få beviljas om det finns en påtaglig risk för att det inom
            en organisation eller grupp kommer att utövas brottslig verksamhet
            som innefattar vissa grova brott, t.ex. mord, människorov, grova
            narkotikabrott och grova vapenbrott och sprängningar. Enligt bestämmelsen
            ska det kunna ”befaras att en person som tillhör eller verkar
            för organisationen eller gruppen medvetet kommer att främja verksamheten”.
            I korthet kommer alltså de ovannämnda hemliga tvångsmedlen att
            kunna användas mot personer som kan antas vara gäng­kriminella
            och där det finns risk för att allvarliga brott ska begås.
          </p>
          <p xml:id="i-Ai9P1PsYTxsavKpcGg2uBy">
            Ett antal remissinstanser avstyrker förslagen helt eller delvis,
            bl.a. Säkerhets- och integritetsskyddsnämnden, Riksdagens ombudsmän
            (JO), Svea hovrätt, Hovrätten för Västra Sverige, Stockholms tingsrätt,
            Sveriges advokatsamfund, Civil Rights Defenders, Stockholms universitet
            (juridiska fakulteten) och Umeå universitet (samhällsvetenskapliga
            fakulteten). Huvudinvändningarna handlar om att behovet av de
            föreslagna åtgärderna inte är tillräckligt utrett och att det
            är tveksamt vilka effektivitetsvinster de skulle medföra. Bland
            annat mot den bakgrunden anser flera remissinstanser att det inte
            är proportionerligt att utvidga tillämpningsområdet för preventivlagen
            på det sätt utredningen föreslår. Invändningarna handlar också
            om att det utvidgade tillämpningsområdet inte är tillräckligt
            avgränsat och att t.ex. vissa brott borde strykas ur brottskatalogen.
            Enligt Säkerhets- och integritetsskyddsnämnden borde dessutom
            ytterligare rättssäkerhetsgarantier och mer begränsande kvalifikationskrav
            övervägas. Nämnden anser vidare att åklagare inte borde få fatta
            interimistiska beslut inom det utvidgade tillämpningsområdet.
            Flera remissinstanser, bl.a. JO, JK, Säkerhets- och integritetsskyddsnämnden,
            Sveriges advokatsamfund och Uppsala universitet (juridiska fakulteten),
            efterlyser en helhetssyn på regleringen om hemliga tvångsmedel.
            De anser att det är problematiskt att flera lagstiftningsprojekt
            och utvärderingar på området pågår samtidigt eftersom det försvårar
            bedömningen av behovet av och proportionaliteten med förslagen.
            Ett antal remissinstanser, däribland JK, Stockholms tingsrätt,
            Sveriges advokatsamfund, Stockholms universitet (juridiska fakulteten)
            och Civil Rights Defenders, betonar att en konsekvens av förslagen
            är att tredje man i stor utsträckning kan bli föremål för övervakning
            och de anser att utredningens analys av integritetsintrånget i
            det avseendet är bristfällig. Sveriges advokatsamfund påpekar
            att även om avsikten är att endast nätverkskriminella ska omfattas
            av tillämpningsområdet finns det en risk att reglerna kommer att
            tillämpas även på andra personer. Säkerhets- och integritetsskyddsnämnden
            och Svea hovrätt framför liknande synpunkter. Några remissinstanser,
            bl.a. Centrum för rättvisa och Umeå universitet (samhällsvetenskapliga
            fakulteten) efterfrågar en fördjupad analys av förslagens förenlighet
            med Europa­konventionen och EU:s rättighetsstadga. Säkerhets-
            och integritetsskyddsnämnden och Stockholms tingsrätt konstaterar
            att utredningens förslag innebär förhållandevis stora förändringar
            i befintliga bestämmelser i preventivlagen och påpekar att detta
            kan ge upphov till tolknings- och tillämpningsproblem. Säkerhets-
            och integritetsskydds­nämnden befarar att den lagtekniska lösningen
            kan försvåra en kommande utvärdering och avstyrker därför att
            regleringen tas in i preventivlagen.
          </p>
          <p xml:id="i-7oLMiJNtSLjLqxUQaMR6zn">
            Vänsterpartiet instämmer i remissinstansernas kritik. Det är
            orimligt att utvidga preventivlagens bestämmelser på en sådan
            oprecis grund som gängtillhörighet. Vi ser en stor risk i att
            väldigt många människor som av någon anledning har kontakt med
            en person som kan tänkas vara delaktig i gängkriminalitet kommer
            att övervakas. Regeringen skriver också i sin proposition (s.
            78) att bestämmelsen i vissa fall kan komma att träffa även andra
            personer, t.ex. grupperingar som inte omfattas av vad som i dag
            ses som ett kriminellt nätverk. Enligt regeringen är det dock
            rimligt att personer som planerar att tillsammans begå ett mycket
            allvarligt brott, och som är beredda att agera gemensamt eller
            för varandras räkning, omfattas av bestämmelsen.
          </p>
          <p xml:id="i-MAchRjjKi9DHHHiBJXE5F9">
            Regleringen om ett utvidgat tillämpningsområde för preventiva
            tvångsmedel föreslås tidsbegränsas till att gälla i fem år. Vi
            anser att det är positivt med en tidsbegränsning, men dessvärre
            har tidigare liknande tidsbegränsad lagstiftning i princip förlängts
            eller permanentats utan någon större debatt eller invändningar.
            Tidsbegränsningen är därför inte heller i detta fall en garanti
            för att en seriös utvärdering av bestämmelsen kommer att göras.
            Regeringen anser inte heller att det behövs någon särskild reglering
            kring utvärderingen (prop. 2022/23:126 s. 85).
          </p>
          <head type="h2" xml:id="i-TA1gc9o2sifgYYfL52pgbU">
            5.2 Nya straffvärdeventiler för flerfaldig brottslighet
          </head>
          <p xml:id="i-ENG7ZXfCDdvnsNJ6BCMepo">
            Under en förundersökning får hemliga tvångsmedel som huvudregel
            användas endast om någon är skäligen misstänkt för ett brott.
            Under vissa förutsättningar får hemliga tvångsmedel användas även
            för att utreda eller fastställa vem som skäligen kan misstänkas
            för ett brott.
          </p>
          <p xml:id="i-4Z29gLJKKC9bSjmWRb4fwc">
            I dag gäller att hemlig avlyssning av elektronisk kommunikation
            och hemlig kameraövervakning får användas vid en förundersökning
            om brott för vilket det inte är föreskrivet lindrigare straff
            än fängelse i två år, vissa särskilt uppräknade brott samt försök,
            förberedelse eller stämpling till de aktuella brotten, om en sådan
            gärning är belagd med straff. De nämnda tvångsmedlen får även
            användas enligt de s.k. straffvärdeventilerna, dvs. vid misstanke
            om ett annat brott om det med hänsyn till omständigheterna kan
            antas att brottets straffvärde överstiger fängelse i två år. En
            motsvarande straffvärdeventil finns också för hemlig dataavläsning
            som inte gäller rumsavlyssningsuppgifter.
          </p>
          <p xml:id="i-TMy9VczPBtkgyqQokmiDQV">
            Hemlig rumsavlyssning får användas vid en förundersökning om
            brott för vilket det inte är föreskrivet lindrigare straff än
            fängelse i fyra år, vissa särskilt uppräknade brott samt försök,
            förberedelse eller stämpling till de aktuella brotten, om en sådan
            gärning är belagd med straff. Enligt straffvärdeventilen får hemlig
            rumsavlyssning även användas vid en förundersökning om vissa brott
            som anges i en särskild brottskatalog, om det med hänsyn till
            omständigheterna kan antas att brottets straffvärde överstiger
            fängelse i fyra år. Straffvärdeventilen är också tillämplig på
            hemlig dataavläsning som gäller rums­avlyssningsuppgifter.
          </p>
          <p xml:id="i-M7uF5tGM4vGyV14oSHcT6H">
            Regeringen föreslår nu att s.k. straffvärdeventiler för flerfaldig
            brottslighet bör införas när det gäller hemlig avlyssning av elektronisk
            kommunikation, hemlig kameraövervakning, hemlig rumsavlyssning
            och hemlig dataavläsning. Det innebär alltså att tvångsmedlen
            ska få användas vid misstanke om flera brott vars samlade straffvärde
            överstiger en viss nivå, i stället för som i dag för enstaka brott.
            I dag är det alltså inte möjligt att med stöd av straffvärdeventilerna
            använda hemliga tvångsmedel vid misstanke om flera brott där det
            samlade straffvärdet kan antas vara högt, men där de enskilda
            brotten är mindre allvarliga. Straffvärdeventilerna ska endast
            gälla brotts­lighet som har utövats i organiserad form eller systematiskt.
          </p>
          <p xml:id="i-iMSG2HbwT8MmUXRYPFCRC">
            Journalistförbundet, som motsätter sig straffvärdeventiler för
            flerfaldig brottslighet, anser att de nya straffvärdeventilerna
            kommer att leda till att avlyssningsförbudet aktualiseras i fler
            fall och att det hotar källskyddet. JO lyfter i sitt remissvar
            fram avsaknaden av statistik och anser att det är tveksamt om
            utredningen har presenterat tillräckliga skäl för att lägga fram
            förslag till straffvärdeventiler för flerfaldig brottslighet.
            Vidare påpekar JO att det är troligt att användningsområdet kommer
            att öka på grund av kommande straffskärpningar och om synen på
            flerfaldig brottslighet skärps. Svea hovrätt och Stockholms universitet
            (juridiska fakulteten) framför liknande synpunkter. Integritetsskyddsmyndigheten
            ifrågasätter lämpligheten i att föregå den pågående utvärderingen
            av lagen om hemlig dataavläsning och avstyrker därför samtliga
            förslag som gäller det tvångsmedlet.
          </p>
          <p xml:id="i-QGaYRoxfXGPSiWSZqga7DR">
            Vänsterpartiet har förståelse för att regeringens förslag skulle
            vara användbart vid systematisk brottslighet där de enskilda brotten
            har ett tämligen lågt straffvärde, t.ex. vid ekonomisk brottslighet
            eller vissa övergrepp med lägre straffvärden som riktas mot barn.
            Men hänsyn måste också tas, dels till att straffen har skärpts
            för ett flertal brott, dels till att regeringen även aviserat
            kommande straffskärpningar. Vänsterpartiet är inte för generella
            straffskärpningar men vi har stått bakom tidigare regeringars
            förslag om bl.a. skärpta straff för brott riktade mot barn och
            andra sexualbrott. Vidare är det viktigt att de hemliga tvångsmedlen
            omges av strikta restriktioner för när de får användas. Detta
            gäller samtliga metoder men i synnerhet hemlig rumsavlyssning
            på grund av intrång i den personliga integriteten för den eller
            de som avlyssnas. Vi anser att de föreslagna straffvärdeventilerna
            urvattnar skyddet för integriteten och rättssäkerheten på ett
            orimligt sätt. Enligt vår mening bör hemliga tvångsmedel vara
            avsedda att användas då någon är misstänkt för brott med högre
            straffvärden. Detta är även ett synsätt som stämmer överens med
            EU-domstolens krav på att hemliga tvångsmedel endast får användas
            för att utreda allvarlig brottslighet.
          </p>
          <head type="h2" xml:id="i-XGB7sLm3vXrcM5zqMmWN2u">
            5.3 Utvidgade brottskataloger
          </head>
          <p xml:id="i-NVtYpj49mNESBMk7sgS9xA">
            Hemlig avlyssning av elektronisk kommunikation och hemlig kameraövervakning
            får bl.a. användas vid en förundersökning om brott för vilket
            det inte är föreskrivet lindrigare straff än fängelse i två år,
            vissa särskilt allvarliga brott samt försök, för­beredelse eller
            stämpling till de aktuella brotten, om en sådan gärning är belagd
            med straff. Brottskatalogerna för hemlig avlyssning av elektronisk
            kommunikation och hemlig kameraövervakning omfattar brott som
            Säkerhetspolisen ansvarar för att utreda, t.ex. spioneri och terroristbrott.
          </p>
          <p xml:id="i-BuVmdMNn11jyK6enN7SEH5">
            Hemlig övervakning av elektronisk kommunikation får användas
            vid en förunder­sökning om brott för vilket det inte är föreskrivet
            lindrigare straff än fängelse i sex månader och vissa särskilt
            uppräknade brott samt försök, förberedelse eller stämpling till
            de aktuella brotten, om en sådan gärning är belagd med straff.
            Brottskatalogen för hemlig övervakning av elektronisk kommunikation
            omfattar, förutom brotten inom Säkerhetspolisens verksamhetsområde,
            även dataintrång, barnpornografibrott som inte är att anse som
            ringa, narkotikabrott och narkotikasmuggling. Hemlig övervakning
            av elektronisk kommunikation får även användas för att utreda
            vem som skäligen kan misstänkas för sådana brott som kan leda
            till hemlig avlyssning av elektronisk kommunikation.
          </p>
          <p xml:id="i-XsFkKAJYq6iYKXjSCrJr45">
            Hemlig dataavläsning som inte gäller rumsavlyssningsuppgifter
            får användas vid samma brott som hemlig avlyssning av elektronisk
            kommunikation och hemlig kameraövervakning.
          </p>
          <p xml:id="i-QYZKBgcir37atQm7ZCj2nT">
            Regeringen föreslår i sin proposition att brottskatalogerna för
            hemlig avlyssning av elektronisk kommunikation, hemlig övervakning
            av elektronisk kommunikation, hemlig kameraövervakning och hemlig
            dataavläsning som inte gäller rumsavlyssningsuppgifter ska utvidgas.
            Bland annat föreslås att en rad brott som innebär övergrepp mot
            barn läggs till den nuvarande brottskatalogen. Men även brott
            som utpressning, mened, övergrepp i rättssak och skyddande av
            brottsling. Vänsterpartiet ser värdet av fler utredningsverktyg
            särskilt när det gäller brott mot barn. Samtidigt anser vi att
            det är viktigt att de hemliga tvångsmedlen reserveras för de brott
            som har högre straffvärden.
          </p>
          <p xml:id="i-T8ZCnEA4JXbxvt5RFqFxP2">
            Flera remissinstanser, bl.a. Stockholms universitet (juridiska
            fakulteten) och Säkerhets- och integritetsskyddsnämnden, är kritiska
            till att föra in mindre allvarliga brott i brottskatalogerna.
            JO anser i linje med detta att utredningen inte har lyft fram
            tillräckligt starka skäl för att inkludera brott med böter i straffskalan.
            JK och Svea hovrätt framför liknande synpunkter. JO och Säkerhets-
            och integritetsskyddsnämnden pekar i detta sammanhang på det EU-rättsliga
            kravet att hemliga tvångsmedel endast får användas för att utreda
            allvarlig brottslighet. JO anför vidare att utredningen inte på
            ett övertygande sätt har lyckats förklara varför användandet av
            hemliga tvångsmedel skulle vara en effektiv åtgärd för att lagföra
            fler fall av mened. Integritetsskyddsmyndigheten, JO och Säkerhets-
            och integritetsskyddsnämnden anser att en utvidgad brottskatalog
            för hemlig kameraövervakning inte kan motiveras enbart av systematiska
            skäl utan måste svara mot ett faktiskt behov. Vänsterpartiet instämmer
            i remissinstansernas kritik och är inte beredda att stå bakom
            regeringens förslag om utökade brottskataloger.
          </p>
          <head type="h2" xml:id="i-J1xBX16aWyBbpU6pYNmVAH">
            5.4 Nya möjligheter att utreda vem som skäligen kan misstänkas
            för ett brott
          </head>
          <p xml:id="i-Twdh9sEAdp8d1Ap3RYPYmr">
            För att kunna använda hemlig avlyssning av elektronisk kommunikation
            krävs enligt dagens lagstiftning att någon är skäligen misstänkt
            för ett brott. Det krävs också att en adress, t.ex. ett telefonnummer
            eller en e-postadress, eller en kommunikations­utrustning, t.ex.
            en mobiltelefon, har en viss koppling till den skäligen misstänkte
            för att en brottsbekämpande myndighet ska få tillstånd att avlyssna
            adressen eller utrustningen. Även vid hemlig dataavläsning som
            gäller kommunikationsavlyssningsuppgifter krävs att någon är skäligen
            misstänkt och att det informationssystem som åtgärden avser kan
            kopplas till den skäligen misstänkte. Den nuvarande regleringen
            innebär att det inte finns någon möjlighet att använda hemlig
            avlyssning av elektronisk kommunikation eller hemlig dataavläsning
            som gäller kommunikationsavlyssningsuppgifter i syfte att utreda
            vem som skäligen kan misstänkas för ett brott. En sådan möjlighet
            finns däremot i fråga om hemlig övervakning av elektronisk kommunikation
            och motsvarande hemlig dataavläsning. Dessutom får hemlig kameraövervakning
            användas för att fastställa vem som skäligen kan misstänkas för
            ett brott.
          </p>
          <p xml:id="i-3M9vjcTnFGYUPC2cWCnKDh">
            Regeringen föreslår i sin proposition att hemlig avlyssning av
            elektronisk kommunikation och hemlig dataavläsning som gäller
            kommunikationsavlyssnings­uppgifter ska få användas i syfte att
            utreda vem som skäligen kan misstänkas för ett brott, om det är
            av synnerlig vikt för utredningen.
          </p>
          <p xml:id="i-Rw3M2kmK1g3yocVPpnF6YD">
            Sveriges advokatsamfund anser att förslaget innebär ett paradigmskifte
            inom straffprocessrätten då användningen av hemliga tvångsmedel
            helt frikopplas från brottsmisstanken. Förslaget kan enligt Advokatsamfundet
            inte anses uppfylla kraven på behov, nödvändighet och proportionalitet.
            Konsekvenserna av förslaget är att tillämpningen av reglerna om
            hemliga tvångsmedel blir oförutsägbar och godtycklig när det kommer
            till frågan om mot vilka individer åtgärden kan användas. Utredningen
            konstaterar i sin utvärdering att förslaget innebär ”vissa ökade
            integritetsrisker”. Mot bakgrund av att de åtgärderna föreslås
            rikta sig mot individer som inte ens kan misstänkas ha begått
            något brott, anser Advokatsamfundet att detta konstaterande är
            en kraftig underdrift. Enligt Advokatsamfundet förefaller det
            som om kravet på synnerlig vikt är uppfyllt så snart det konstateras
            att det inte är möjligt att på annat sätt fastställa vem som skäligen
            kan misstänkas för brottet. Säkerhets- och integritetsskyddsnämnden
            skriver i sitt remissvar att förslaget innebär en stor förändring.
            Enligt nämnden blir tvångsmedelsanvändningen mindre förutsebar
            och riskerar i större utsträckning att riktas mot personer som
            visar sig vara varken misstänkta eller på annat sätt intressanta
            för brottsutredningen. Nämnden avstyrker förvisso inte förslaget
            men framhåller vikten av att tvångsmedelsanvändningen omedelbart
            avbryts när syftet har uppnåtts. Telenor Sverige AB kan inte se
            att förslaget uppfyller EU-rättsliga krav på skydd för privatliv
            och förtrolig kommunikation. Bolaget anför även att införandet
            av en registrerings­skyldighet för kontantkort avsevärt minskat
            problemen med anonyma användare av elektroniska kommunikationer.
            Journalistförbundet avstyrker förslaget med hänvisning till att
            det kommer att leda till att avlyssningsförbudet aktualiseras
            i fler fall, vilket hotar källskyddet. Uppsala universitet (juridiska
            fakulteten) anser att förslaget luckrar upp den redan suddiga
            gränsen mellan underrättelseverksamhet och förundersökning. Universitetet
            utgår från att förslaget inte täcker åtgärder av mer allmän och
            proaktiv karaktär, såsom angrepp mot en hel kommunikationsplattform
            som används av kriminella.
          </p>
          <p xml:id="i-UDphu66odPCewuqhw4sL1w">
            Vänsterpartiet anser i likhet med flera av remissinstanserna
            att regeringens förslag innebär en alltför stor utvidgning av
            möjligheterna att använda hemliga tvångsmedel. Förvisso skriver
            regeringen i sin proposition (s. 122) att det kommer att krävas
            att en förundersökning pågår för att tvångsmedlen ska få användas.
            Vidare ska åtgärden vara av synnerlig vikt för utredningen av
            det aktuella brottet. Tvångsmedlen bör alltså, enligt regeringen,
            inte få användas om det enda syftet med åtgärden är att förebygga
            eller förhindra brott. Vänsterpartiet kan dock se att det finns
            en stor risk att den nu föreslagna ändringen kommer att bana väg
            för just ett sådant förslag från högerregeringen. Vi konstaterar
            också att det redan i dag finns möjligheter att använda vissa
            hemliga tvångsmedel, t.ex. hemlig övervakning av elektronisk kommunikation
            och hemlig kameraövervakning, trots att det inte finns någon identifierad
            person som skäligen kan misstänkas för brottet. Vi anser därför,
            till skillnad mot regeringen, att den föreslagna lagändringen
            varken är proportionell eller nödvändig.
          </p>
          <head type="h2" xml:id="i-UbbdSUYKLhPNNoncuXmgdq">
            5.5 Beslut om hemlig rumsavlyssning och hemlig kameraövervakning
            ska kunna knytas till en person
          </head>
          <p xml:id="i-HCTEBAezbpK8iG4N3BYCBM">
            Hemlig kameraövervakning får i dag som huvudregel endast avse
            en plats där den skäligen misstänkte kan antas komma att uppehålla
            sig. Om det inte finns någon som är skäligen misstänkt för brottet,
            får hemlig kameraövervakning användas för att övervaka den plats
            där brottet har begåtts eller en nära omgivning till denna plats.
            Vid hemlig kameraövervakning får den verkställande myndigheten
            under vissa förutsättningar, och efter särskilt tillstånd, i hemlighet
            skaffa sig tillträde till och installera tekniska hjälp­medel
            på en plats som annars skyddas mot intrång. Detta får dock inte
            avse tillträde för installation av tekniska hjälpmedel i någons
            stadigvarande bostad.
          </p>
          <p xml:id="i-WSiHnm4aWKMWNZFSDqNxwL">
            Hemlig rumsavlyssning får i dag endast avse en plats där det
            finns särskild anledning att anta att den skäligen misstänkte
            kommer att uppehålla sig. Om åtgärden avser någon annan stadigvarande
            bostad än den misstänktes, får hemlig rumsavlyssning användas
            endast om det finns synnerlig anledning att anta att den misstänkte
            kommer att uppehålla sig där. Vissa platser, t.ex. medieredaktioner
            och läkarmottagningar, får inte bli föremål för hemlig rumsavlyssning.
            Uppgifter från hemlig kameraövervakning och hemlig rumsavlyssning
            kan också hämtas in med hemlig dataavläsning. Vid hemlig dataavläsning
            monterar polisen ingen avlyssnings- eller kamerautrustning, utan
            i stället utnyttjar de ett informationssystem som har en viss
            koppling till den skäligen miss­tänkte. Ett sådant informationssystem
            kan t.ex. vara en dator, mobiltelefon eller läsplatta. Konkret
            kan det t.ex. handla om att man aktiverar den misstänktes webb­kamera
            eller mikrofonen på den misstänktes mobiltelefon.
          </p>
          <p xml:id="i-BFTWsCHYdiiKyLKfkxGVcw">
            Regeringen föreslår i den aktuella propositionen att det ska
            införas en möjlighet att knyta ett tillstånd till hemlig kameraövervakning,
            hemlig rumsavlyssning eller hemlig dataavläsning som gäller kameraövervaknings-
            eller rumsavlyssningsuppgifter till den skäligen misstänkte i
            stället för en viss plats. Tillstånd att knyta beslutet till en
            skäligen misstänkt i stället för en viss plats ska ges endast
            om det finns särskilda skäl till det. Vidare ska det i tillståndet
            alltid anges villkor för att tillgodose intresset av att enskildas
            personliga integritet inte kränks i onödan. Regeringen motiverar
            sitt förslag med att de kriminella har ändrat beteende. Enligt
            de brottsbekämpande myndigheterna har det under de senaste åren
            blivit mer regel än undantag att kriminella väljer att ha sina
            fysiska samtal på platser där de känner sig trygga för risken
            för avlyssning, t.ex. utomhus i rörelse eller på en parkbänk.
            Det är alltså mer sällan som hemlig rumsavlyssning eller hemlig
            kameraövervakning kan verkställas i ett avgränsat utrymme. Detta
            har lett till att åklagare i vissa fall begärt och ibland även
            fått domstolens tillstånd till hemlig rumsavlyssning på större
            bestämda platser, såsom den plats längs en viss väg där den misstänkte
            kan förväntas uppehålla sig eller på offentlig plats i en viss
            angiven stad där ett möte kan förväntas äga rum. Denna tendens
            till uppluckring av platsbegreppet illustrerar enligt regeringen
            de problem som kan uppstå på grund av kravet på att ett tillstånd
            till hemlig rumsavlyssning ska knytas till en viss plats (prop.
            2022/23:126 s. 145). När det gäller hemlig kameraövervakning uppstår
            liknande problem om ingen plats som kan pekas ut i ett tillstånd
            till hemlig kamera­övervakning finns och det saknas möjlighet
            att placera ut kameror, eftersom det på förhand inte är känt var
            de behövs. Regeringen vill nu råda bot på problemet genom att
            bl.a. ge polis och åklagare möjlighet att med ”exempelvis en kamerautrustad
            drönare följa och filma den misstänktes väg utan upptäckt” (prop.
            2022/23:126 s. 146).
          </p>
          <p xml:id="i-YFxgELw9SSwCjhSpbkR33w">
            Sveriges advokatsamfund, Integritetsskyddsmyndigheten och Lunds
            universitet (juridiska fakulteten) avstyrker förslaget. Remissinstanserna
            anser att det utan ett krav på plats är svårt att bedöma vilket
            intrång i den personliga integriteten som åtgärden medför. Göteborgs
            tingsrätt, JO och Internetstiftelsen framför liknande synpunkter.
            Journalistförbundet avstyrker förslaget med hänvisning till att
            det kommer att leda till att avlyssningsförbudet aktualiseras
            i fler fall och att det därför hotar källskyddet.
          </p>
          <p xml:id="i-SVY97y9svK5AwgbG4CYj8v">
            Enligt Vänsterpartiet är hemlig rumsavlyssning ett av de mest
            integritetskränkande hemliga tvångsmedlen. Att knyta tillståndet
            till en misstänkt individ i stället för en viss plats innebär
            att fler människor som befinner sig i närheten riskerar att avlyssnas.
            Detsamma gäller hemlig kameraövervakning med t.ex. drönare. Regeringen
            menar att det inte finns några problem ur integritetssynpunkt
            eftersom den tekniska utvecklingen gör att såväl drönare som kameror
            och avlyssningsutrustning kan riktas så att utom­stående personers
            integritet inte riskeras (prop. 2022/23:126 s. 149). Vänsterpartiet
            delar inte regeringens bedömning.
          </p>
          <head type="h2" xml:id="i-PKNcpSWQXiEvWB8BdZ6qzM">
            5.6 Ökad användning av överskottsinformation
          </head>
          <p xml:id="i-QhzEPJCnpfQsNK4SoQcMcp">
            Uppgifter som kommer fram vid användningen av hemliga tvångsmedel
            och som handlar om något annat än det brott eller den brottslighet
            som legat till grund för åtgärden kallas överskottsinformation.
            För enskilda innebär användningen av hemliga tvångsmedel ett betydande
            intrång i den personliga integriteten, och att använda den information
            som tvångsmedlen ger tillgång till för andra ändamål kan innebära
            ett ytterligare intrång. I dag får överskottsinformation som framkommer
            under en förundersökning vid användning av hemlig avlyssning av
            elektronisk kommunikation, hemlig övervakning av elektronisk kommunikation
            och hemlig kameraövervakning som huvudregel användas för att utreda
            ett annat brott, om förundersökning om det brottet pågår. Om förundersökning
            inte pågår får informationen användas för att inleda en förundersökning
            endast om det är föreskrivet fängelse i ett år eller mer för brottet
            och det kan antas att brottet inte leder till endast böter, eller
            om det finns särskilda skäl. När det gäller överskottsinformation
            som framkommer vid användning av hemlig rums­avlyssning under
            förundersökning gäller däremot som huvudregel att informationen
            varken får användas för att utreda brott som omfattas av en pågående
            förundersökning eller för att inleda en förundersökning. Ett undantag
            finns dock för allvarliga brott. Även överskottsinformation som
            framkommer när hemliga tvångsmedel används utanför en förundersökning
            med stöd av preventivlagen får användas för att inleda en förundersökning
            eller för att utreda brott som omfattas av en pågående förundersökning
            vid vissa allvarliga brott. Utöver detta saknas lagregler för
            hur överskottsinformation får användas vid användning av hemliga
            tvångsmedel enligt rättegångsbalken och preventivlagen.
          </p>
          <p xml:id="i-9p3gHzvc4uoeqAQeANMBMH">
            Regeringen föreslår i sin proposition att åklagare utan några
            begränsningar ska få besluta att uppgifter som har kommit fram
            vid användning av hemliga tvångsmedel enligt rättegångsbalken
            eller preventivlagen får användas för ett annat ändamål än det
            som har legat till grund för åtgärden. Detta ska även gälla för
            postkontroll, dvs. kvarhållande av försändelse.
          </p>
          <p xml:id="i-BuZXWUaa1u4WY28Yiy4gdt">
            Civil Rights Defenders, JO och Journalistförbundet har invändningar
            mot ut­redningens bedömning av förslagens negativa inverkan på
            den personliga integriteten. Brå, Stockholms tingsrätt och Umeå
            universitet (samhällsvetenskapliga fakulteten) anför att det är
            för oprecist att tillåta användning för andra ändamål och att
            använd­ningen behöver avgränsas ytterligare. Civil Rights Defenders,
            Integritetsskyddsmyndigheten, Internetstiftelsen, JO, Sveriges
            advokatsamfund och Umeå tingsrätt avstyrker förslaget. De anser
            även att begreppet ”andra ändamål” inte är tillräckligt tydligt.
            Enligt JO motiverar brottsbekämpningsintresset inte att dagens
            begränsningar tas bort i sin helhet. JO och Sveriges advokatsamfund
            anser att de föreslagna ändringarna skulle kunna leda till att
            användningen av hemliga tvångsmedel ökar och medföra en ökad risk
            för att hemliga tvångsmedel används för andra ändamål än vad som
            är tänkt. Liknande synpunkter framförs av Internetstiftelsen och
            Umeå tingsrätt.
          </p>
          <p xml:id="i-VvAQnWoRTiKLyLyUNX43A6">
            Vänsterpartiet instämmer i utredningens förslag om att de nuvarande
            reglerna om användning av överskottsinformation i rättegångsbalken
            och preventivlagen bör ersättas av en tydligare reglering. Dock
            är regeringens förslag alltför långtgående och vi kan inte stå
            bakom det. Användningen av överskottsinformation bör rimligen
            vara tydligt be­gränsad för att regeringens påstådda syfte med
            att stärka rättssäkerheten, förutsebar­heten och möjligheten till
            efterkontroll ska kunna uppnås (prop. 2022/23:126 s. 174).
          </p>
          <head type="h2" xml:id="i-5QVHTHEDLwuRmM29Knasb6">
            5.7 Avslutande synpunkter
          </head>
          <p xml:id="i-GXuKyCDqYHHkBJpthQhKLi">
            Vänsterpartiet anser att regeringens förslag i propositionen
            måste ses som en helhet och i ljuset av både tidigare och kommande
            lagändringar av liknande karaktär. Vi ser med oro på en utveckling
            som innebär ökad övervakning av människor, i synnerhet i fall
            då de inte är misstänkta för brott. Kombinationen av flera hemliga
            tvångsmedel samtidigt innebär särskilda risker för människors
            integritet. Vi befarar även att det nu aktuella förslaget kommer
            att bana väg för ännu fler integritetskränkande förslag som inte
            står i proportion till syftet att lösa allvarliga brott. En mer
            allmän hemlig övervakning med t.ex. drönare i brottsförebyggande
            syfte framstår inte längre som någon avlägsen dystopisk framtid.
            De åtgärder som regeringen föreslår för att stärka enskildas rättssäkerhet,
            t.ex. en rätt för den misstänkte att få en sammanställning över
            uppgifter som inte ingår i protokollet eller i anteckningarna
            från förundersökningen (s.k. sidomaterial) och att beslut och
            åtgärder om hemliga tvångsmedel enligt rättegångsbalken och preventivlagen
            ska dokumenteras, är inte tillräckliga. Vi kan sammanfattningsvis
            inte stå bakom regeringens proposition.
          </p>
          <p xml:id="i-TLxDupN644Cn3UfBYYo5ty">
            Riksdagen bör avslå regeringens proposition 2022/23:126. Detta
            bör riksdagen besluta.
          </p>
        </div>
        <div type="motSignatures">
          <list>
            <item xml:id="i-FHKEkaUzYpGo79mC5bpQgY" who="i-AcrNjdftfgEDKtVYDbE4tQ">
              Gudrun Nordborg (V)
            </item>
            <item xml:id="i-N7zPKKyPYzmrmgg8b2WmsL" who="i-S9N4wWD2qfoGM8u1D3QrvL">
              Nadja Awad (V)
            </item>
            <item xml:id="i-B323gYdQxNxgnz8GDMuahU" who="i-QhdbBfCQXCqPEr4GTwvK8F">
              Tony Haddou (V)
            </item>
            <item xml:id="i-BFFoBp57mPbm1fUQbrGB62" who="i-7EGhEVdWhirq9oiHvVcrQR">
              Lotta Johnsson Fornarve (V)
            </item>
            <item xml:id="i-66GDo6ScRqYpUHsmUxNzVy" who="i-3YXCipudYA4N8ZNFk2PrxQ">
              Jessica Wetterling (V)
            </item>
          </list>
        </div>
        <div type="motNotes">
          <noteGrp>
            <note xml:id="i-5tB8jXRgb6APTBykJYZNfN">
              [1] Dagens Juridik; ”Jag blir rädd när politiker säger att polisen
              ska få alla verktyg på önskelistan”, 2022-11-18.
            </note>
          </noteGrp>
        </div>
      </div>
    </body>
  </text>
</TEI>
