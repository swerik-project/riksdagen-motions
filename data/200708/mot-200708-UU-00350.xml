<?xml version="1.0" encoding="utf-8"?>
<TEI xmlns="http://www.tei-c.org/ns/1.0" xmlns:xi="http://www.w3.org/2001/XInclude" xml:id="mot-200708-UU-00350">
  <teiHeader>
    <fileDesc>
      <titleStmt>
        <title>Mellanöstern</title>
        <author corresp="i-DXYijt8wprzTgm7zCTJYc3">av Veronica Palm m.fl. (s)</author>
      </titleStmt>
      <publicationStmt>
        <authority>SWERIK PROJECT</authority>
      </publicationStmt>
      <sourceDesc>
        <bibl>
          <title>Mellanöstern</title>
          <idno type="rdwebb">GV02U350</idno>
          <rs type="number">U350</rs>
          <orgName type="comitteeAbbreviation">UU</orgName>
          <ref type="dokument_url_text">http://data.riksdagen.se/dokument/GV02U350/text</ref>
          <ref type="dokument_url_html">http://data.riksdagen.se/dokument/GV02U350</ref>
          <ref type="dokumentstatus_url_xml">http://data.riksdagen.se/dokumentstatus/GV02U350</ref>
          <ref type="doc">http://data.riksdagen.se/fil/DD0417CE-7A44-4226-9FDF-5FFCFD77F0E4</ref>
        </bibl>
      </sourceDesc>
    </fileDesc>
    <profileDesc>
      <particDesc>
        <listPerson>
          <person gender="woman">
            <idno>i-DXYijt8wprzTgm7zCTJYc3</idno>
            <name>Veronica Palm</name>
            <state type="partyAffiliation" ref="Q105112">
              <desc>S</desc>
            </state>
          </person>
          <person gender="man">
            <idno>i-9KG7jeGdkJDsSQQb3gKA2U</idno>
            <name>Urban Ahlin</name>
            <state type="partyAffiliation" ref="Q105112">
              <desc>S</desc>
            </state>
          </person>
          <person gender="woman">
            <idno>i-8Nio1rUw3hSjL6pvCGw22Y</idno>
            <name>Carina Hägg</name>
            <state type="partyAffiliation" ref="Q105112">
              <desc>S</desc>
            </state>
          </person>
          <person gender="man">
            <idno>i-GsygH5UJM18UkfLBHFkVdD</idno>
            <name>Kent Härstedt</name>
            <state type="partyAffiliation" ref="Q105112">
              <desc>S</desc>
            </state>
          </person>
          <person gender="man">
            <idno>i-Bmi9XXt8ni373cdiv3K6qx</idno>
            <name>Kenneth G Forslund</name>
            <state type="partyAffiliation" ref="Q105112">
              <desc>S</desc>
            </state>
          </person>
          <person gender="woman">
            <idno>i-FrTJne8fam41FasSB9mLUA</idno>
            <name>Kerstin Engle</name>
            <state type="partyAffiliation" ref="Q105112">
              <desc>S</desc>
            </state>
          </person>
          <person gender="man">
            <idno>i-3YAEMbZXswzuyekFnSxXSF</idno>
            <name>Olle Thorell</name>
            <state type="partyAffiliation" ref="Q105112">
              <desc>S</desc>
            </state>
          </person>
          <person gender="woman">
            <idno>i-RZNwwHohbyBgLVVG4Dy1Bj</idno>
            <name>Carin Runeson</name>
            <state type="partyAffiliation" ref="Q105112">
              <desc>S</desc>
            </state>
          </person>
        </listPerson>
      </particDesc>
      <correspDesc>
        <correspAction xml:id="i-UKJQfWH5LkKxW9mRVx9MjB" type="signed"/>
        <correspContext corresp="i-UKJQfWH5LkKxW9mRVx9MjB">
          <note type="signatory" corresp="i-DXYijt8wprzTgm7zCTJYc3"/>
          <note type="signatory" corresp="i-9KG7jeGdkJDsSQQb3gKA2U"/>
          <note type="signatory" corresp="i-8Nio1rUw3hSjL6pvCGw22Y"/>
          <note type="signatory" corresp="i-GsygH5UJM18UkfLBHFkVdD"/>
          <note type="signatory" corresp="i-Bmi9XXt8ni373cdiv3K6qx"/>
          <note type="signatory" corresp="i-FrTJne8fam41FasSB9mLUA"/>
          <note type="signatory" corresp="i-3YAEMbZXswzuyekFnSxXSF"/>
          <note type="signatory" corresp="i-RZNwwHohbyBgLVVG4Dy1Bj"/>
        </correspContext>
        <correspAction xml:id="i-TdUMKWVjjdu5BaGBXntXA5" type="referral">
          <date when="2007-10-16"/>
        </correspAction>
        <correspAction xml:id="i-2iPFSmNdpiMJkpkWu2xmJ9" type="dismissal">
          <date when="2007-10-16"/>
        </correspAction>
        <correspAction xml:id="i-DbwQN3VfEFNvpnhotYPYZz" type="numbering">
          <date when="2007-10-09"/>
        </correspAction>
        <correspAction xml:id="i-TC3VBrF17R2F5NgNUvcs8e" type="submission">
          <date when="2007-10-05"/>
        </correspAction>
        <correspAction xml:id="i-NX2BK7R9ErouYseSiSBH2g" type="transfer">
          <date when="2007-10-05"/>
        </correspAction>
        <correspAction xml:id="i-AUd1tAXSgvpi6aHtgLvimJ" type="assigned"/>
        <correspContext corresp="i-AUd1tAXSgvpi6aHtgLvimJ">
          <ref type="assignedTo">Utrikesutskottet</ref>
        </correspContext>
      </correspDesc>
      <textClass>
        <catRef scheme="#docType" target="#mot"/>
        <catRef scheme="#motionType" target="#kommitte"/>
        <catRef scheme="#motionType" target="#fristående"/>
      </textClass>
    </profileDesc>
  </teiHeader>
  <text>
    <body>
      <div type="motBody">
        <div type="motProposal" subtype="förslag">
          <head xml:id="i-Dv1TMTVBvV4sKKNxf8xyHG">
            Förslag till riksdagsbeslut
          </head>
          <list style="ol">
            <item xml:id="i-15YzZ9bq6MCEdR1ecY8Mcn">
              Riksdagen tillkännager för regeringen som sin mening vad som
              anförs i motionen om att målet för Sveriges politik i Mellanöstern
              måste vara fria, stabila och demokratiska stater där respekten
              för mänskliga rättigheter sätts i främsta rummet.
            </item>
            <item xml:id="i-6PgsbhMBjRkgNogF6Q8Y4y">
              Riksdagen tillkännager för regeringen som sin mening vad som
              anförs i motionen om fortsatt stöd till reformvänliga grupperingar
              i Mellanöstern.
            </item>
            <item xml:id="i-JJ6t6mRMWc3FGQrJ6j6RkZ">
              Riksdagen tillkännager för regeringen som sin mening vad som
              anförs i motionen om civila samhällets betydelse för demokratisk
              utveckling.
            </item>
            <item xml:id="i-G2e3dVXhC6VLVMHLdKGG7b">
              Riksdagen tillkännager för regeringen som sin mening vad som
              anförs i motionen om att ge stöd åt den del av det civila samhället
              som kan bli en konstruktiv kraft för utvecklandet av demokrati
              och mänskliga rättigheter.
            </item>
            <item xml:id="i-76GKTuau2UfGyaCxC8JwCR">
              Riksdagen tillkännager för regeringen som sin mening vad som
              anförs i motionen om ett fredligt, demokratiskt och livskraftigt
              Palestina sida vid sida med Israel, med säkra och erkända gränser
              för båda parter.
            </item>
            <item xml:id="i-W8pdW7rp2AdmvtjmBDiwgo">
              Riksdagen tillkännager för regeringen som sin mening vad som
              anförs i motionen om Israels ockupation och konsekvenserna av
              den.
            </item>
            <item xml:id="i-CFpAP98mHnMLH8135LZPsb">
              Riksdagen tillkännager för regeringen som sin mening vad som
              anförs i motionen om muren.
            </item>
            <item xml:id="i-TUWNgmhTDCNSJpHpKsixh1">
              Riksdagen tillkännager för regeringen som sin mening vad som
              anförs i motionen om att regeringen bör kräva att EU i kvartetten
              kräver ett omedelbart moratorium för alla bosättningar och ett
              omedelbart borttagande av merparten av de vägspärrar som menligt
              inverkar på palestiniernas möjlighet till normalt vardagsliv.
            </item>
            <item xml:id="i-DY8VAzWPiThVwbfQZY229e">
              Riksdagen tillkännager för regeringen som sin mening vad som
              anförs i motionen om våldet mellan palestinier.
            </item>
            <item xml:id="i-9anTtWw5TXs1EMZH412494">
              Riksdagen tillkännager för regeringen som sin mening vad som
              anförs i motionen om parternas ansvar i konflikten IsraelPalestina.
            </item>
            <item xml:id="i-RZrw4Fuhjbm9LgWodZj5Xm">
              Riksdagen tillkännager för regeringen som sin mening vad som
              anförs i motionen om omvärldens ansvar.
            </item>
            <item xml:id="i-Fvr7ytXAE4Ann4a3JyxJM1">
              Riksdagen tillkännager för regeringen som sin mening vad som
              anförs i motionen om att EU måste spela en större roll.
            </item>
            <item xml:id="i-JTgHybQpipfuYworZtuG5p">
              Riksdagen tillkännager för regeringen som sin mening vad som
              anförs i motionen om vikten av en lösning på konflikten, inte
              bara för Palestina och Israel, utan för utvecklingen i hela regionen.
            </item>
            <item xml:id="i-HzVLVPjjbCpAQKV7D45L7k">
              Riksdagen tillkännager för regeringen som sin mening vad som
              anförs i motionen om Irak.
            </item>
            <item xml:id="i-JiZx4hYSckpmdGRorzB7ru">
              Riksdagen tillkännager för regeringen som sin mening vad som
              anförs i motionen om Egypten.
            </item>
            <item xml:id="i-6QW9vJuw31h7C4ndoJAZnP">
              Riksdagen tillkännager för regeringen som sin mening vad som
              anförs i motionen om Iran.
            </item>
            <item xml:id="i-Wjye6XXBwtKGPSQqrFBM4b">
              Riksdagen tillkännager för regeringen som sin mening vad som
              anförs i motionen om Libanon.
            </item>
            <item xml:id="i-4ak7xcAn4sdECNBxZktJ69">
              Riksdagen tillkännager för regeringen som sin mening vad som
              anförs i motionen om Syrien.
            </item>
            <item xml:id="i-Q5WzjQ287cp98i93ikBsea">
              Riksdagen tillkännager för regeringen som sin mening vad som
              anförs i motionen om shariarelaterade undantag i FN:s kvinnokonvention.
            </item>
            <item xml:id="i-MGZSQkwpyAiT4eSNzmibt3">
              Riksdagen tillkännager för regeringen som sin mening vad som
              anförs i motionen om ett svenskt initiativ i EU om att sammankalla
              en allmän, internationell konferens som i ett sammanhang skulle
              behandla alla nu utestående frågor rörande Mellanöstern.
            </item>
            <item xml:id="i-7KaDAgJ9jN3SwUtWmE9VgC">
              Riksdagen tillkännager för regeringen som sin mening vad som
              anförs i motionen om att arbetet med att förverkliga Barcelonaprocessens
              mål måste gå vidare och intensifieras.
            </item>
            <item xml:id="i-XdsK22h3t5nC6ah398w8N4">
              Riksdagen tillkännager för regeringen som sin mening vad som
              anförs i motionen om interkulturella dialogen.
            </item>
            <item xml:id="i-TKwErpy9Y8F6vrMQVyAz1U">
              Riksdagen tillkännager för regeringen som sin mening vad som
              anförs i motionen om fokus på demokrati och mänskliga rättigheter
              i EU:s associeringsavtal samt mekanismer för efterlevnad.
            </item>
            <item xml:id="i-2gpYJexiwXCKbzmc9N7bNk">
              Riksdagen tillkännager för regeringen som sin mening vad som
              anförs i motionen om att Sveriges diplomatiska representation
              i Mellanöstern stärks.
            </item>
          </list>
        </div>
        <div type="motContent">
          <head xml:id="i-WtBGYVCqngqjxgYB5yvGD9" type="h1">
            Motivering
          </head>
          <p xml:id="i-7n7y3ZaywBTQifzBcJuxtT">
            Mellanöstern är en mångfacetterad region med historia och kulturarv
            som går mycket långt tillbaka. I denna kommittémotion väljer vi
            att koncentrera oss på några få områden, såväl geografiskt som
            tematiskt.
          </p>
          <p xml:id="i-4xpmtCqpAdHvsmWoeagouh">
            Vi socialdemokrater är djupt oroade över de senaste årens utveckling
            av situationen i Mellanöstern, främst vad gäller tillståndet för
            demokratin och de mänskliga rättigheterna. Det är oacceptabelt
            att med religionen som ursäkt göra avsteg från demokratin och
            de mänskliga rättigheterna.
          </p>
          <p xml:id="i-C2Y3iUMcR34h9FgTERno4V">
            Vi som lever i demokrati och frihet har en viktig uppgift i att
            genom en aktiv utrikespolitik bidra till en demokratisk utveckling
            och ökad respekt för de mänskliga rättigheterna i regionen. Demokrati
            minskar grogrunden och riskerna för terrorism, krig och väpnade
            konflikter och leder därmed till ökad internationell säkerhet
            på lång sikt. Målet för Sveriges politik i regionen måste vara
            fria, stabila och demokratiska stater där respekten för mänskliga
            rättigheter sätts i främsta rummet.
          </p>
          <p xml:id="i-L2bBNvPUCgStFoUadL1NGE">
            Delar av väst har agerat så att intrycket av en civilisationernas
            kamp stärkts i den muslimska världen. Inte minst gäller detta
            det sätt på vilket kampen mot terrorismen har förts. Det faktum
            att denna kamp har beskrivits som ett krig mot terrorismen har
            sannolikt bidragit till misstro och avståndstagande från båda
            sidor.
          </p>
          <p xml:id="i-SpBjL1fujrUKHMLuDeygnA">
            Inom politisk islam finns moderata krafter. Fundamentalism måste
            dock fördömas. Våld är inte ett legitimt medel för att uppnå samhällsförändringar.
            Demokratiska principer och rättsstatens principer måste respekteras.
            De mänskliga rättigheterna är universella och avsteg kan inte
            ursäktas.
          </p>
          <p xml:id="i-XUC6zKSCw7YS5bHHWtF6qZ">
            Det politiska livet i den muslimska världen präglas av en auktoritär
            politisk kultur och regimerna uppvisar i olika grad brister när
            det gäller demokrati och respekt för mänskliga rättigheter. Det
            stora flertalet länder styrs av mer eller mindre auktoritära regimer
            med en koncentrerad maktelit. Dessa använder ofta polisen och
            säkerhetstjänsterna i repressivt syfte. Rättsväsendet är svagt
            och ofta kontrollerat av regimen. Förvaltningsapparaten är toppstyrd,
            överdimensionerad och inte sällan korrupt.
          </p>
          <p xml:id="i-FABkf2JNMHTw3jHHrKAZzv">
            Det räcker med en ytlig betraktelse av tillståndet för demokratin
            i den muslimska världen för att konstatera stora brister. Även
            om de flesta regeringarna har ratificerat de viktigaste konventionerna
            om de mänskliga rättigheterna införlivas normerna sällan i vare
            sig lag eller praxis. Allvarliga kränkningar av de mänskliga rättigheterna
            förekommer i flera länder i regionen. Dödsstraff finns och tillämpas
            av i stort sett alla länder i regionen.
          </p>
          <p xml:id="i-5nAJwQkiajP9a9Xxt4uYx8">
            Arab Human Development Report (AHDR) slår fast att regionen alltjämt
            präglas av brister i ländernas institutionella strukturer. Dessa
            brister sammanfattas som tre underskott: underskott för politiska
            rättigheter, underskott i kunskap och underskott för kvinnors
            rättigheter. Rapporten beskriver arabvärlden som den mest ofria
            regionen i världen.
          </p>
          <p xml:id="i-8NUdzAGBeBVZWC3vctc3CL">
            AHDR räknar upp hinder mot friheten, såsom hinder för fri opinionsbildning,
            inskränkningar i organisationsrätten, bristen på fria val med
            flera kandidater och avsaknad av reella val av lagstiftande församlingar.
            Dessutom begås övergrepp mot den personliga friheten, såsom avlyssning
            och annan övervakning, politiskt motiverade fängslanden och övervåld.
            Extremisters terrordåd och misstänkta terroristers försvinnanden
            i fängelser är också exempel på övergrepp, liksom bristen på garantier
            för rättvisa rättegångar. Till allt detta kommer ekonomiska och
            sociala brister som leder till ofrihet som undernäring och bristen
            på utbildning. Kvinnor är som grupp särskilt utsatt. Frihet i
            arabvärlden hindras av odemokratiska regimer och tradition (stamtänkande
            som ibland kläs i religiösa termer). AHDR menar dock att det inte
            finns några kulturella hinder för frihet i arabvärlden. De pekar
            på att World Values Survey visar att stödet för demokrati är starkt
            bland befolkningarna i regionen.
          </p>
          <p xml:id="i-NM7U4ucFsYxRvy3uFinX3C">
            I den muslimska världen har ett antal grupperingar och individer,
            främst i den intellektuella och utbildade eliten, de senaste decennierna
            allt livligare diskuterat möjligheterna till samhällsreformer.
            Det handlar företrädesvis om kampen för kvinnans rättigheter,
            kampen för demokrati och kampen för de mänskliga rättigheterna.
            Gemensamt är att individens frihet och deklarationen om de mänskliga
            rättigheterna står i fokus, vilket är en brytning mot mer traditionellt
            kollektiva utgångspunkter. Satellitkanalerna har haft betydelse
            för att demokratikravet vuxit sig allt starkare i den muslimska
            världen. Ett rättighetstänkande på individnivå har slagit igenom
            i den offentliga debatten, trots motstånd. Vi socialdemokrater
            anser att Sverige fortsatt måste stödja denna typ av rörelser.
          </p>
          <p xml:id="i-F9MgvBv8LzQQ1PCBvAWhsw">
            I den första AHDR från 2002 analyseras den ekonomiska utvecklingen
            i arabvärlden. Av rapporten framgår att ökningen i inkomsten per
            capita endast varit 0,5 % årligen, en mycket långsam tillväxt
            och betydligt lägre än i andra regioner i världen under samma
            period. Arbetskraftens produktivitet är låg och sjunkande, vilket
            i sin tur hämmar tillväxten. Den köpkraftsjusterade inkomsten
            sjönk mellan 1975 och 1998 till en nivå som motsvarar en sjundedel
            av genomsnittet för OECD. En av fem araber lever enligt AHDR på
            mindre än 2 dollar per dag.
          </p>
          <p xml:id="i-9fdyKEASPKrxLx2HNw1qME">
            Arbetslösheten och den snabba befolkningstillväxten parat med
            det faktum att en hög andel av befolkningen i arabvärlden är under
            15 år genererar ett problem som inte kommer att försvinna utan
            åtgärder. Ett annat allvarligt problem för utvecklingen i arabvärlden
            som AHDR tar fasta på är den utbredda korruptionen som har blivit
            en institutionaliserad del av politiken och näringslivet i arabvärlden.
          </p>
          <p xml:id="i-BJxXCifo1ouw1fLXcd6hCV">
            Sedan mitten av 1990-talet har det civila samhällets betydelse
            för demokratisk utveckling uppmärksammats. Det civila samhället
            är generellt sett svagt i den muslimska världen, både till omfattning
            och möjlighet att påverka. Ännu så länge går det knappast att
            tala om ett civilt samhälle eller genuina folkrörelser i arabvärlden
            med undantag av Libanon. Censur och statlig kontroll lägger hinder
            i vägen, även för religiösa grupper som Muslimska brödraskapet.
          </p>
          <p xml:id="i-Uwp1RAoG8dKnFQNDuhFNpP">
            Tyvärr är dock det civila samhället i stor utsträckning kringskuret
            av statlig lagstiftning, kontroll och övervakning. Enligt AHDR
            är flera reformer nödvändiga för att stärka det arabiska civila
            samhället.
          </p>
          <p xml:id="i-GYJ5EAxvN8FWtXrEQY81jK">
            I AHDR från 2004 hävdas också att det civila samhällets begränsningar
            är mycket problematiskt eftersom de leder till att medborgarna
            i arabvärlden är utlämnade till det traditionella och smalare
            klansamhället, vilket i sin tur stärker den inverkan klanerna
            har i de arabiska samhällena.
          </p>
          <p xml:id="i-365hXCpapwSH3oQbERE9N7">
            Efter terrorattentaten den 11 september 2001 har det tillkommit
            nya regelsystem där säkerheten alltmer betonas. Nya NGO:er undersöks
            noggrant, ledare förhörs och måste i länder som Egypten redovisa
            alla medel de erhållit från utlandet, från vem de erhållit medel
            och till vilket syfte. Bland annat vill man undvika att organisationer
            får stöd av Israel. Ny lagstiftning har i många arabiska länder
            gjort det svårare för nya NGO:er att registrera sig.
          </p>
          <p xml:id="i-5QJKoMtSZgE3pfgs3NwKRc">
            I den muslimska världen har trots svårigheterna de senaste decennierna
            ett antal enskilda organisationer bildats som är inriktade på
            social välfärd, miljö eller mänskliga rättigheter. Från det civila
            samhället har det kommit allt starkare påtryckningar för ökad
            yttrande- och föreningsfrihet, ökad representation och deltagande
            i samhällets beslutsfattande och mot diskriminerande behandling
            av kvinnor i lag och praxis.
          </p>
          <p xml:id="i-PwnL9AcdjRh5NKDvVdwFR6">
            Det finns dock också skäl att vara vaksam på hur det civila samhället
            utvecklas. Flera av de NGO:er som verkar i Mellanöstern är islamiska,
            i vissa fall fundamentalistiska. I Egypten utgör det muslimska
            brödraskapet en mycket stor del av det civila samhället, vilket
            också gäller för Hamas och Hizbollah i Palestina respektive Libanon.
            Dessa rörelser vinner stöd eftersom de driver skolor, sjukvård
            och annan social service i Libanon och på de pale-stinska områden
            där staten inte klarar detta. En utmaning för oss ligger i att
            se till att man ger stöd åt den del av det civila samhället som
            kan bli en konstruktiv kraft för utvecklandet av demokrati och
            mänskliga rättigheter i den muslimska världen.
          </p>
          <head xml:id="i-JTDFdHERSpmExB8XgAyngZ" type="h2">
            Israel och Palestina
          </head>
          <p xml:id="i-D8Wi1iZPp3qMXFghr7dsdz">
            Vi socialdemokrater vill se ett fredligt, demokratiskt och livskraftigt
            Palestina sida vid sida med Israel, med säkra och erkända gränser
            för båda parter. Idag kan det tyckas längre bort än tidigare,
            men därför är det också viktigare än någonsin att såväl parterna
            i konflikten som omvärlden agerar för en hållbar fred i en av
            världens svåraste konflikter.
          </p>
          <head xml:id="i-6opiswUoFnKBZzirXVacgY" type="h3">
            40 år av ockupation och krig
          </head>
          <p xml:id="i-JeWzUsLdYsRLhya4La4JHr">
            Det första världskriget innebar att Turkiet förlorade nuvarande
            Israel, Libanon, Jordanien och delar av Syrien och Irak. Storbritannien
            fick 1922 i uppdrag av Nationernas förbund att förvalta Palestina
            som ett brittiskt mandat. I mandattexten ingick den s.k. Balfourdeklarationen
            som pekade ut Palestina som ett nationellt hem för det judiska
            folket.
          </p>
          <p xml:id="i-Q5RPVGmtr4H8LwK5mohibj">
            Under den brittiska mandattiden tog den judiska invandringen
            till Palestina fart, vilket ledde till konflikter mellan araber
            och judar. I ett försök att stävja oroligheterna försökte britterna
            begränsa den judiska invandringen. Situationen blev så allvarlig
            att FN ombads ta över frågan. Resolution 181 från 1947 innebar
            att en judisk stat med 55 % av Palestinas yta och en arabisk stat
            på resterande del skulle bildas. De palestinska araberna och arabstaterna
            ville dock inte godta delningsresolutionen. Ett inbördeskrig bröt
            ut som den judiska sidan gick segrande ur. Staten Israel utropades
            1948. Israel anfölls direkt efteråt av Egypten, Transjordanien,
            Syrien, Irak, Saudiarabien och Jemen. Striderna utföll till Israels
            fördel och Israel erövrade 40 % av det område som enligt FN:s
            plan skulle utgöra den palestinska staten. Kriget var på flera
            sätt en katastrof för palestinierna och innebar bl.a. att närmare
            två tredjedelar, eller 725 000, av de palestinska araberna blev
            flyktingar.
          </p>
          <p xml:id="i-6jnmgBeARj3hqXzQRuDQ7s">
            Det krig som sedan utbröt 1967 var också en militär framgång
            för israelerna. Syriska Golanhöjderna, Sinaihalvön, Gaza, Västbanken
            och Jerusalem erövrades på sex dagar. Västbanken och Gaza är alltsedan
            dess ockuperat.
          </p>
          <p xml:id="i-42SiLrnDoL9JiqJu9Atvt7">
            I december 1987 utbröt ett spontant folkligt uppror mot den israeliska
            ockupationsmakten på Gazaremsan och Västbanken. Tiotusentals civila,
            inklusive kvinnor och barn, deltog i upproret. Intifadan utvecklades
            så småningom från ett icke-våldsuppror till ett uppror präglat
            av självmordsbomber och organiserade attacker. En bidragande orsak
            till den ökande spänningen i de ockuperade områdena var det ständigt
            ökande antalet judiska bosättare.
          </p>
          <p xml:id="i-PGttHk8AsEoppkm1v36KX3">
            1991 inleddes en internationell fredskonferens om Mellanöstern
            i Madrid. Ett genombrott i förhandlingarna kom i Oslo i september
            1993. Parterna accepterade i princip en fred baserad på FN:s resolution
            242. Av central vikt var också att palestinierna erkände Israels
            existensberättigande och att Israel erkände PLO som den legitima
            representanten för det palestinska folket. Ett palestinskt självstyre
            skulle upprättas och Israel förband sig att under en femårsperiod
            genomföra en reträtt från de ockuperade områdena. Självstyret
            inleddes 1994 med autonomi för Gaza och för staden Jeriko. PLO-ledaren
            Yasser Arafat lät inrätta en nationell palestinsk myndighet, som
            försågs med en polisstyrka. Åren 19941999 ingicks ytterligare
            israelisk-palestinska avtal, vilka stegvis utökade det palestinska
            självstyret.
          </p>
          <p xml:id="i-8aSxCuqDVMqrHVgfNtyoVH">
            Fredsprocessen led ett avbräck när Yitzhak Rabin i november 1995
            mördades av en judisk högerextremist. Under Benjamin Netanyahus
            regeringstid 19961999 drevs en mer aggressiv politik och fredsprocessen
            stagnerade.
          </p>
          <p xml:id="i-XZVUQuPiCat3Q9yaZCWiYo">
            I slutet av september 2000 besökte Ariel Sharon Tempelberget
            i Jerusalem. Enligt många var detta den tändande gnistan till
            den andra palestinska intifadan. Åren 20002003 präglades av en
            spiral av ömsesidigt våld med pale­stinska självmordsattacker
            och militära angrepp från Israel. De israeliska offensiverna innebar
            bl.a. att de palestinska städerna återockuperats och infrastruktur
            förstörts. I juni 2002 påbörjade Israel bygget av muren.
          </p>
          <p xml:id="i-E4eh4eCsn8Vnj7TwcxtTp9">
            Mellanösternkvartetten FN, EU, USA och Ryssland offentliggjorde
            i april 2003 den s.k. Färdplanen för fred. Färdplanens slutmål
            är en framförhandlad tvåstatslösning, där en oberoende, livskraftig
            och demokratisk pale­stinsk stat ska upprättas och existera sida
            vid sida, i fred och säkerhet, med Israel. Färdplanens mål ska
            uppnås genom att parterna parallellt vidtar en serie åtgärder.
            Israel måste t.ex. upphöra med all bosättningsaktivitet och dra
            sig tillbaka från palestinska områden. Palestinierna måste bl.a.
            verka för ett slut på terroristdåden och fortsätta det interna
            reformarbetet. Utvecklingen sedan färdplanen presenterades har
            dock inte lett till några avgörande genombrott i fredsförhandlingarna.
            Bosättningarna, självmordsattentaten och vedergällningarna har
            i stället fortsatt.
          </p>
          <p xml:id="i-NSA7sPuP2WNw5Aj8cGrxdw">
            I oktober 2003 antog Israel riktlinjer för fortsatt utbyggnad
            av en separationsbarriär mot Västbanken. Det är inte mur över
            hela barriärens sträckning, men vi väljer att kalla den för mur
            genomgående i texten. Murens sträckning skulle nu till vissa delar
            inkludera palestinskt område och delvis på ockuperad mark.
          </p>
          <p xml:id="i-7YwNQYy9dY8ABWDsqPiE7n">
            I augusti 2005 påbörjades, under Sharons ledning, utrymningar
            av Gaza och fyra mindre bosättningar på Västbanken och i september
            avslutades Israels militärstyre i Gaza. Områdets folkrättsliga
            status förblev oklar. På Västbanken fortsatte den israeliska ockupationen
            och det begränsade palestinska självstyret.
          </p>
          <p xml:id="i-CwHdydg5uyKdvKo6rFqjbN">
            Vid ett möte i februari 2005 i Sharm el-Sheik i Egypten utlyste
            Sharon och den palestinske presidenten Abbas, var för sig, ett
            informellt eldupphör mellan israeler och palestinier. Detta till
            trots fortsatte våldet under 2005 med terrordåd från bl.a. Hamas
            och Islamiska jihad. Även Hizbollah har angripit Israel som svarat
            militärt.
          </p>
          <p xml:id="i-MLcPoyAvrUdkYFpTkNQEBU">
            Fredsförhandlingarna har på senare tid fokuserat på tre centrala
            tvistefrågor: Jerusalems status, flyktingfrågan och gränserna.
          </p>
          <p xml:id="i-NdpFunCvrtQVaPCQdJhDpy">
            Fokus i tvisten om Jerusalems status är Haram al Sharif för muslimer
            och Tempelhöjden för judar. Här tros ruinerna från judendomens
            heligaste tempel finnas. Ovanpå dessa står i dag islams tredje
            heligaste byggnad, Klippmoskén. Enligt FN:s delningsplan från
            1947 ska Jerusalem vara en internationellt administrerad stad,
            delad mellan Israel och den palestinska staten. Israel annekterade
            stadens västra del 1949 och tog kontroll över östra Jerusalem,
            där Klippmoskén står, under sexdagarskriget 1967.
          </p>
          <p xml:id="i-5fjNhwbTpWhBenUc3C31mK">
            Kriget som följde på inrättandet av staten Israel 1948 resulterade
            i att hundratusentals palestinier flydde eller tvingades bort
            från sina hem i det tidigare mandatområdet Palestina. Efter krigets
            slut antogs en FN-resolution som erkände palestiniernas rätt till
            att återvända till sina hem, men israelisk lag förbjuder dem att
            göra detta. Över 3,7 miljoner palestinier finns registrerade hos
            FN:s flyktingorgan Unrwa. Israeliska förhandlare har motsatt sig
            att palestinska flyktingar skall få återvända till Israel. De
            anser att en sådan omfattande inflyttning av palestinier skulle
            utgöra ett hot mot Israel som judisk stat.
          </p>
          <p xml:id="i-LacMVZuehaRtfp1gACui3c">
            Israel anser att dess säkerhetsbehov kräver en närvaro i strategiskt
            viktiga delar av Västbanken. Säkerhetsaspekten är också argumentet
            bakom muren som Israel säger sig bygga för att söka skydda sina
            medborgare mot terroristattacker från palestinskt område. Enligt
            FN-organet OCHA går 80 % av dragningen innanför den gröna linjen.
            Den socialdemokratiska regeringen har tidigare lämnat en inlaga
            till Internationella domstolen om muren. Den nuvarande regeringen
            bör fortsätta att driva frågan om att muren strider mot folkrätten.
          </p>
          <p xml:id="i-6fZMQ2THUXK8sJD8Fmf33w">
            I slutet av januari 2006 hölls val till den palestinska lagstiftande
            församlingen. Hamas vann då en stor seger och fick egen majoritet
            i parlamentet med 74 av parlamentets totalt 132 platser. Det finns
            i de palestinska områdena ett stort stöd för att göra motstånd
            mot den israeliska ockupationen. Många palestinier tolkade också
            Israels uttåg ur Gaza som en framgång för Hamas våldsmetoder.
            Dessutom råder en utbredd besvikelse över att president Mahmoud
            Abbas och al-Fatah inte förmått leva upp till förväntningarna
            på en drägligare tillvaro i de palestinska områdena. Hamas sociala
            verksamhet har bidragit till bilden av att organisationen förmår
            förbättra vardagen för palestinierna. Stödet för Hamas var också
            resultatet av missnöje med den omfattande korruptionen inom al-Fatah
            och den palestinska myndigheten och misslyckandet att skapa respekt
            för lag och ordning i de palestinska områdena. Men det är viktigt
            att påpeka att det finns stora skillnader mellan dessa organisationer.
            Hamas långsiktiga mål är att utplåna staten Israel och bilda en
            islamistisk stat på Västbanken och Gaza.
          </p>
          <p xml:id="i-BhySr6q1dZyTgwVEGGL6BB">
            Det palestinska parlamentsvalet i januari 2006 gick lugnt till
            och hade ett högt valdeltagande, kanske var detta det mest demokratiska
            val som genomförts i arabvärlden i modern tid. Hamas vann valet
            och bildade regering. Vi socialdemokrater stödde vår samarbetspartner
            al-Fatah i valrörelsen, men respekterade valutgången.
          </p>
          <p xml:id="i-CUQjwsxyKWY9YBnCh33yRc">
            Hela året präglades av oroligheter mellan anhängare till al-Fatah
            och Hamas. Omvärlden, exempelvis EU och USA, reagerade på Hamas
            valseger bl.a. genom att införa en frysning av biståndet till
            den palestinska myndigheten till dess att Hamasregeringen uppfyllde
            tre villkor: erkänna staten Israel, upphöra med våldshandlingar
            och respektera tidigare ingångna avtal med Israel.
          </p>
          <p xml:id="i-jbTD8opbgtPQo6VUJfMQD">
            I början av 2007 enades al-Fatah och Hamas om att bilda en samlingsregering,
            den s.k. Meckaöverenskommelsen, och i mars tillträdde en sådan
            samlingsregering men våldet och problemen gick inte att överbrygga.
            Vi socialdemokrater krävde under våren 2007 att omvärlden skulle
            avbryta biståndsbojkotten och inleda normala relationer med hela
            samlingsregeringen. De krav som ställdes på den palestinska regeringen
            var inte orimliga på sikt. Men processen för att nå det målet
            skulle ha underlättats om steg framåt möttes av uppmuntran och
            stöd samt om motsvarande krav ställts också på israelerna. En
            palestinsk regering som säger sig respektera tidigare ingångna
            avtal med Israel borde ha varit tillräckligt för en normalisering
            av våra relationer. Den svenska regeringen borde under våren 2007
            följt Norges exempel och samtalat med hela samlingsregeringen
            samt uppmanat EU att göra detsamma. Det kravet ställde vi socialdemokrater
            och vår förhoppning var givetvis att man på så sätt skulle ha
            underlättat för moderata krafter i arbetet för fred och utveckling,
            men förmodligen stärktes i stället de extremistiska krafternas
            positioner.
          </p>
          <p xml:id="i-RfjTqThurKHuMCw7J2fyLS">
            I juni tog Hamas med våld kontrollen över Gaza och kontrollerar
            fortfarande den delen av de palestinska områdena. President Abbas
            bildade en krisregering i Ramallah. I september förklarar Israel
            Gaza som fientligt territorium och anser sig med det ha rätt att
            ytterligare stänga ner vitala delar av infrastrukturen.
          </p>
          <head xml:id="i-WzNU52BmZE839KunGZSq6f" type="h3">
            Parternas ansvar
          </head>
          <p xml:id="i-5PZ8sWxmDvgkkKD8WASdJ5">
            Muren på ockuperat område kan inte accepteras eftersom den strider
            mot folkrätten. Ockupationsmakten får enligt folkrätten inte göra
            ändringar på det ockuperade området som inte är nödvändiga för
            militära säkerhetsintressen eller främjar den lokala befolkningens
            intressen. Murens dragning på ockuperat territorium kan inte rättfärdigas
            med hänvisning till vare sig säkerhetsläget eller palestiniernas
            intressen.
          </p>
          <p xml:id="i-HKaXDxnwCvExvZJcsaXQXt">
            Inskränkningarna i palestiniers tillgång till det stängda området
            mellan barriären och 1967 års gräns, den s.k. gröna linjen, och
            deras begränsade möjligheter att passera genom barriären, strider
            mot rätten till fri rörlighet i internationella konventionen om
            medborgerliga och politiska rättigheter. Muren försvårar palestiniernas
            tillgång till sin jordbruksmark och till hälsovård, i strid mot
            den fjärde Genèvekonventionen. Muren leder också till att flera
            andra fri- och rättigheter inskränks.
          </p>
          <p xml:id="i-Bk8A4p56FQCyoBkSUCashk">
            Muren samt otaliga s.k. check points längs vägarna gör det också
            omöjligt för palestinierna att leva ett vanligt liv. Att driva
            ett företag eller skicka sina barn till skolan, ta sig till sjukhus
            eller arbete allt blir i det närmaste omöjligt genom att restiden
            blir absurt lång, om man ens kommer fram. Israel har ett ansvar
            för sitt folks säkerhet, men murens nackdelar står inte i proportion
            till den säkerhet den eventuellt bidrar till. Muren är också en
            stark symbol för en bruten relation och hindrar på ett mycket
            konkret och genomgripande sätt utvecklingen av goda relationer
            mellan israeler och palestinier.
          </p>
          <p xml:id="i-5fMXXp6gx7Xz6n3nf3JX8C">
            Bosättningspolitiken går åter i fel riktning. Nya bosättningar
            byggs på platser som är tveksamma från säkerhetssynpunkt. Bosättningarna
            ökar med 5,5 % per år. Bosättningsaktiviteten kan därför i sig
            tolkas som att muren etablerar en ny de factogräns mellan Israel
            och de palestinska områdena. Regeringen bör kräva att EU i kvartetten
            kräver ett omedelbart moratorium för alla bosättningar och ett
            omedelbart borttagande av merparten av de vägspärrar som menligt
            inverkar på palestiniernas möjlighet till ett normalt vardagsliv.
          </p>
          <p xml:id="i-CdgwUs3H9tguY5QSg71mDb">
            Murens dragning och den fortsatta bosättningsexpansionen riskerar
            att skära av de palestinska delarna av Jerusalem från Västbanken.
            Israels avsikt förefaller vara att stärka greppet om Jerusalems
            östra delar, vilket går stick i stäv med att stadens status och
            uppdelning ska avgöras i slutstatusförhandlingar. Utvecklingen
            i staden har direkt bäring på möjligheterna att upprätta en fullvärdig
            och ekonomiskt hållbar palestinsk stat och nå en hållbar och slutgiltig
            lösning på den israelisk-palestinska konflikten.
          </p>
          <p xml:id="i-CWH384N9Sgt8BGfa5MZTAf">
            Som den starkare parten i konflikten har Israel ett särskilt
            ansvar för en lösning på konflikten med Palestina. Ytterligare
            krav vi ställer på Israel är att man genast måste upphöra med
            att hålla inne palestinska skattemedel, upphöra med utomrättsliga
            avrättningar och övervåld. Likaså måste palestinierna upphöra
            med såväl internt våld som självmordsbombningar och andra terrorhandlingar
            mot israelerna. Raketbeskjutningen av civila i Sderot är ett exempel
            på det.
          </p>
          <head xml:id="i-FDug7QDYsfEbWrCo95H3o" type="h3">
            Omvärldens ansvar
          </head>
          <p xml:id="i-XpcXy5B5obdc1J5UZdom3a">
            Det palestinska parlamentsvalet var i sig en framgång för demokratin.
            Att palestinierna under så svåra förhållanden kunde hålla ett
            demokratiskt och fritt val borde ha uppmuntrats. I stället möttes
            de av sanktioner. Vi socialdemokrater stödde Fatah i valrörelsen.
            Det hör dock till demokratins spelregler att även oönskade kandidater
            kan vinna val. Givetvis blir en sådan valutgång svårare att hantera,
            men vi anser inte att det var konstruktivt att kritisera väljarna
            för det val de gjort. Självklart komplicerades situationen av
            att en terrorstämplad och fundamentalistiskt religiös organisation
            fick makten över ett splittrat och djupt sargat samhälle. Det
            var en svår situation att hantera för omvärlden men det fanns
            mer konstruktiva vägar att gå.
          </p>
          <p xml:id="i-HkmfEG4cRLR6jHsaTPHPHh">
            Valresultatet föranledde bl.a. en frysning av biståndet från
            EU till den palestinska myndigheten. Även om humanitärt bistånd
            kunnat betalas ut står det klart att bojkotten inte medförde en
            positiv utveckling utan snarare bidrog till att förvärra den humanitära
            situationen och den palestinska myndighetens förfall. Världssamfundet
            måste när den tiden kommer ta ansvar för att bistå palestinierna
            med återuppbyggnaden efter inbördeskriget. Internationell närvaro
            behövs för att stärka säkerheten.
          </p>
          <p xml:id="i-HJzMawEpFjukHUcXXqXFDV">
            EU har hitintills inte haft några större möjligheter att bidra
            till en lösning på konflikterna i Mellanöstern. Man bör stödja
            initiativ för förhandlingslösningar såsom den, när motionen skrivs,
            aktuella fredskonferensen i november 2007. Omvärlden, inklusive
            EU, bör ge allt stöd till denna process. Det är viktigt med en
            så inklusiv konferens som möjligt, där alla berörda parter bör
            delta. Man bör också anamma andra initiativ för en hållbar fredlig
            lösning, såsom det förslag som The International Crisis Group
            lagt fram om en allmän, internationell konferens om Mellanöstern.
          </p>
          <p xml:id="i-3uf64u72eHh7t24s7WtjKP">
            Vi vill också se internationell närvaro i området, för att öka
            säkerheten för både palestinier och israeler.
          </p>
          <p xml:id="i-FsZXNWonQpKevXAtg2iL6M">
            Levnadsvillkoren för palestinierna är fruktansvärda och den humanitära
            situationen förvärras ständigt liksom den politiska krisen. EU
            måste spela en större roll i arbetet med att föra Hamas och al-Fatah,
            Gaza och Västbanken samman. Såväl Sveriges regering som andra
            länders regeringar, EU och FN måste tala med alla viktiga parter
            i konflikten, dvs. både al-Fatah och Hamas. En hållbar lösning
            är inte möjlig utan att alla relevanta parter deltar.
          </p>
          <p xml:id="i-BeNTQBwLZ7mGR2BZ4qL1Jd">
            President Abbas och hans regering måste ha omvärldens stöd. På
            kort sikt handlar det om att få ett slut på våldet och delningen
            av de palestinska områdena. På längre sikt måste arbetet handla
            om att återuppbygga samhällsfunktioner, de demokratiska institutionerna
            som är basen i ett fungerande och demokratiskt samhälle.
          </p>
          <p xml:id="i-K4dxm2h8mAxBH3y5pni97c">
            Ett viktigt steg för en fredsprocess mellan Israel och Palestina
            är att också våldet mellan palestinier får ett slut. Grundfrågan
            i konflikten den israeliska ockupationen har hamnat i bakgrunden.
          </p>
          <head xml:id="i-LdjCLpPTJjvb7PTznMZCYg" type="h3">
            Fred är enda vägen
          </head>
          <p xml:id="i-6qUNk8t6RLmCcEQFuZJi2A">
            En fred mellan israeler och palestinier skulle innebära ett annat
            samarbetsklimat i hela regionen. En lösning kan därmed få en avgörande
            betydelse för en lång rad andra problem och konflikter i närområdet,
            såväl som inom övrig internationell politik. En fredlig, hållbar
            och rättvis lösning av den israelisk-palestinska konflikten skulle
            underlätta utvecklingen i riktning mot demokrati, stabilitet och
            ekonomiskt välstånd i hela Mellanösternregionen. För att uppnå
            det måste våldet såväl som ockupationen upphöra. Dessutom måste
            det ske en politisk lösning på den inompalestinska konflikten.
          </p>
          <p xml:id="i-JMYT87G12EYqKdsFfzpqDv">
            Om konflikten inte löses kommer den att hämma en positiv utveckling
            i regionen och utgöra en grogrund för terrorism. För att en demokratisering
            av regionen ska vara möjlig behövs stabilitet och säkerhet. Auktoritära
            regimer i Mellanöstern använder också Israel-Palestinakonflikten
            som ursäkt för att inte genomföra de reformer som är nödvändiga
            för demokrati och för att tillgodose de mänskliga rättigheterna.
            En lösning av konflikten skulle beröva regimerna denna undanflykt.
          </p>
          <p xml:id="i-NDLVpUqN3yVk7poiqxmPVb">
            En hållbar och rättvis fred kan bara bygga på en lösning som
            har förhandlats fram mellan parterna, på grundval av folkrätten.
            Det är bara en sådan lösning som i längden kan förstöra terrorismens
            grogrund och skapa en varaktig fred och säkerhet, trygghet för
            palestinier och israeler.
          </p>
          <head xml:id="i-AB8264qXZ46KogpKsrgEvx" type="h2">
            Vissa länder
          </head>
          <head xml:id="i-T4zLjG27PGa1dC9PktBve4" type="h3">
            Irak
          </head>
          <p xml:id="i-4v8MhmPt1ew7CPWRYEbAAh">
            Kriget i Irak är en av de viktigaste punkterna på den internationella
            dagordningen. Vi socialdemokrater anser att anfallskriget mot
            Irak våren 2003 var fel och stred mot folkrätten. Övergreppet
            blir inte mindre allvarligt trots att den avskyvärde diktatorn
            Saddam Husseins avlägsnande från makten självfallet måste betraktas
            som en stor vinning.
          </p>
          <p xml:id="i-2K2pdxaW5THKWewkSJ1nhu">
            Kriget var också ett strategiskt misslyckande och har i det närmaste
            utvecklats till ett inbördeskrig med inblandning av främmande
            makt. Sedan kriget startade har 150 000 irakier fått sätta livet
            till i våldsamheter. Idag är ungefär 5 miljoner irakier på flykt,
            hälften av dessa är internflyktingar och den stora majoriteten
            av övriga finns i grannländerna. Det internationella samfundet
            måste hjälpa Irak att bryta våldsspiralen och få till stånd en
            positiv utveckling. Det finns ett stort behov av mer civilt stöd
            och resurser till återuppbyggnaden.
          </p>
          <p xml:id="i-DVczFkEgdHtgKV48bopjY6">
            När Irak går in i en ny fas kommer kraven på ett ökat engagemang
            att komma. Vi tvekar inte i vår vilja till internationell solidaritet.
            Men vi tvekar inte heller om under vilket mandat Sverige kan bidra
            det ska ske under FN-mandat. Ett misstag från USA legitimerar
            inte ett nytt: USA måste lämna Irak på ett sätt som världssamfundet
            accepterar.
          </p>
          <p xml:id="i-C5hACLigbKeMabeywyDBdT">
            FN måste få stöd för att kunna stärka Iraks egna säkerhetsstyrkors
            förmåga att garantera säkerheten i Irak. Vi socialdemokrater anser
            att det är viktigt att, så fort möjlighet ges, åter öppna den
            svenska ambassaden i Bagdad. Antalet svenska medborgare är stort
            i landet, främst i irakiska Kurdistan. Sverige borde aktivt utveckla
            sina naturliga kontakter i regionen. För oss socialdemokrater
            är ett naturligt steg i detta att i framtiden inrätta en svensk
            diplomatisk representation i Erbil.
          </p>
          <p xml:id="i-LQuHoVJU3MSr1QFubef6C6">
            En vanlig tolkning av händelserna i Irak från muslimsk sida är
            att västvärlden vill dominera den muslimska världen, ta kontroll
            över dess tillgångar och att väst ser islam som sin fiende.
          </p>
          <p xml:id="i-9AkV283xkADVMv3RNTYrev">
            President Bush fortsätter att ordinera samma medicin men i allt
            starkare doser, trots att allt fler inser att om man vill komma
            till rätta med det fruktansvärda läget i Irak är politiska åtgärder
            och biståndsinsatser viktigare än en ökning av de militära styrkorna.
            Kriget i Irak har enligt amerikanska och andra underrättelseorgan
            inte bidragit till att minska terrorismen. I stället har kriget
            gjort att fler terrorattentat än tidigare nu utförs.
          </p>
          <p xml:id="i-LeNR1Fj99Xcb6kK6xiwKJa">
            Samtidigt har irakierna nu ett historiskt tillfälle att upprätta
            ett fritt, demokratiskt och sammanhållet Irak. Det internationella
            samfundets ansträngningar att stödja framväxten av demokratiska
            strukturer i Irak måste fortsätta. EU bör anamma det förslag som
            The International Crisis Group lagt fram om att en allmän, internationell
            konferens sammankallas som i ett sammanhang skulle behandla alla
            nu utestående frågor rörande Mellanöstern, alltså den israelisk-palestinska
            konflikten, Irakfrågan samt relationerna till Iran. Den svenska
            regeringen borde verka för denna tanke genom ett initiativ i EU.
            EU måste arbeta aktivare med Iraks grannar för att försona sunni-
            och shiamuslimer och hindra en fragmentering av Irak och en uppdelning
            av regionen.
          </p>
          <head xml:id="i-9pbzjXdHqbeVAprxARNrvT" type="h3">
            Egypten
          </head>
          <p xml:id="i-5DAYzzgiLEvbkU7RUQqiic">
            Egypten är enligt grundlagen en parlamentarisk demokrati med
            ett oberoende rättsväsen. Undantagslagar, som råder sedan 1981,
            åsidosätter emellertid delar av det grundlagsskydd som finns och
            ger myndigheterna möjlighet att hänskjuta juridiska ärenden till
            militär- och specialdomstolar. Makten är koncentrerad kring presidenten
            Hosni Mubarak.
          </p>
          <p xml:id="i-N7rihsmAsJhdDxKuuc8NTu">
            Presidentval hölls i september 2005. Enligt det officiella valresultatet
            fick Mubarak nästan 89 % av rösterna. Det positiva med valet var
            dock att kampanjen ledde till en mer öppen debatt än tidigare
            om flera nationella problem, bl.a. arbetslösheten, korruptionen
            och den bristfälliga socialpolitiken. Ett ytterligare steg i demokratisk
            riktning var de parlamentsval som ägde rum i slutet av 2005. Valen,
            som bedöms vara de mest fria hittills, blev dock också våldsamma.
            Kandidater från det förbjudna Muslimska brödraskapet ökade dock
            sin representation i parlamentet sexfaldigt till 88 platser. NDP
            behåller dock den två tredjedelsmajoritet som behövs för att ändra
            i konstitutionen. För de sekulära partierna var valet ett bakslag.
            Vi socialdemokrater ser med oro på utvecklingen vad gäller den
            demokratiska utvecklingen i Egypten. Det är omöjligt att föra
            ett samtal om rättslig utveckling så länge som landet praktiserar
            undantagslagar. Sverige måste verka för att Egypten upphäver undantagslagarna.
          </p>
          <head xml:id="i-HYSgM3zm72W7BpNLFf7YM3" type="h3">
            Iran
          </head>
          <p xml:id="i-74ZEz88USj2JXUJMGtCSJc">
            Iran kallar sig formellt för en religiös demokrati. En islamisering
            av allt samhällsliv har ägt rum sedan 1979. I islams namn har
            svåra övergrepp begåtts mot oliktänkande. Iran arbetar också aktivt
            för att sprida sin syn på islam och hur samhället bör organiseras.
            Vi socialdemokrater ser med oro på denna mission, samtidigt som
            vi ser Iran som en viktig aktör i utvecklingen i Mellanöstern.
            Det är av yttersta vikt att också Iran omfattas av vår vilja att
            utveckla demokrati i Mellanöstern.
          </p>
          <p xml:id="i-X6b6Am7HD65mN81DxUQ44x">
            Politiken i Iran har under de senaste åren uppvisat en maktkamp
            mellan reformanhängare och konservativa. Under några år fram till
            2005 gav väljarna sitt stöd till reformvännerna och president
            Mohammed Khatami. Irans högste religiöse ledare ayatolla Khamenei
            står oftast på de konservativas sida, liksom landets rättsväsende
            och flera politiskt mäktiga institutioner, som expertrådet och
            väktarrådet. De konservativa makthavarna har på olika sätt försökt
            hindra reformer. Sedan presidentvalet 2005 dominerar de alla institutioner.
            För oss socialdemokrater är det viktigt att Sverige fortsätter
            att finna vägar att stödja demokratiska krafter inne i Iran, då
            vi är övertygade om att stabil demokrati byggs från grunden. Vi
            ser också med största allvar på de omfattande kränkningarna av
            mänskliga rättigheter som sker i Iran, såsom förtryck av kvinnors
            rättigheter, homosexuella och avrättningar av minderåriga.
          </p>
          <p xml:id="i-B8CXT414Dt78MtWFXhbZsz">
            Vi socialdemokrater ser, likt övriga världen, med djup oro på
            Irans tidigare mörkläggning som kan vara ett tecken på att de
            försöker skaffa sig kärnvapen. Även om tekniken ännu inte är fullt
            utvecklad i landet så är ambitionerna i sig ett steg i direkt
            fel riktning. Massförstörelsevapen i sig är av ondo och i händerna
            på en fundamentalistisk diktatur rubbar det balansen i världen
            till det sämre och försätter oss alla i fara. Sverige måste göra
            allt som är möjligt för att underlätta för FN:s atomenergiorgan
            (IAEA) att genomföra fria inspektioner i Iran. Iran måste tillmötesgå
            kraven från IAEA. Samtidigt måste omvärlden politiskt arbeta för
            att Iran inte fortsätter sina ambitioner att bli en kärnvapenmakt.
            Vi är väl medvetna om att detta förutsätter att de fem erkända
            kärnvapenmakterna också påbörjar en nedrustning och att omvärlden
            ställer krav på inspektion också av Israels arsenal.
          </p>
          <head xml:id="i-37BYGdJ1tGg8t4DM4T49SV" type="h3">
            Libanon
          </head>
          <p xml:id="i-PXy8r8C96saCDE8w6YR44F">
            Republiken Libanons politiska system baseras på maktdelning mellan
            landets olika religiösa grupper. I praktiken har Syrien fram till
            2005 haft ett avgörande inflytande över politiken. FN:s säkerhetsråd
            antog den 2 september 2004 resolution 1559 som kräver att alla
            utländska militära styrkor ska lämna Libanon och att fria val
            skall genomföras. Händelseutvecklingen eskalerade när premiärminister
            Rafiq al-Hariri mördades i februari 2005. I början av mars 2005
            meddelade Syriens president Bashar al-Asad att syriska trupper
            skulle dra sig ur Libanon. Detta tillbakadragande var fullbordat
            i april samma år. Val till det libanesiska parlamentet avslutades
            i juni, och i juli tillträdde den nya regeringen.
          </p>
          <p xml:id="i-Rhh9LNaHkN8Ts88dmVwkQc">
            Den 12 juli 2006 besköt Hizbollah norra Israel med granater och
            Katyusharaketer och dödade samtidigt tre israeliska soldater och
            tillfångatog två vid en attack mot två militärfordon som befann
            sig nära gränsen mellan Israel och Libanon . Den israeliska armén
            svarade med luftangrepp mot främst södra Libanon och huvudstaden
            Beirut och med markoperationer i södra Libanon. Hizbollah angrep
            norra delen av Israel med raketer. Ungefär 160 israeler och 1
            200 libaneser dog. Ungefär 300 000 israeler och en miljon libaneser
            tvingades på flykt. Ett eldupphör inträdde den 14 augusti men
            det bröts vid några tillfällen. Fortsatt är läget i Libanon kritiskt.
            Parlamentsledamoten Antoine Ghanim dödades i en bombattack i september
            2007 som en i raden av attacker mot politiker och journalister
            som är kritiska mot Syriens inflytande i Libanon.
          </p>
          <p xml:id="i-KZFdeP8PDpAMrVbo4zmjwR">
            Beirut var under lång tid navet i en positiv utveckling i Mellanöstern.
            Svenskt stöd till utbyten, näringsliv och det civila samhället
            har spelat en viktig roll. Vi vill stödja demokratiska krafter
            och se ett Libanon som står självständigt och vi fördömer mord
            och attentat på politiker och andra. Under det senaste kriget
            blev vikten av en svensk representation på plats än tydligare.
            Vi socialdemokrater ser i en framtid ett stort behov av att Sverige
            har en ambassad också i Beirut.
          </p>
          <head xml:id="i-89A7vap6FJU2MCBHGqMq8F" type="h3">
            Syrien
          </head>
          <p xml:id="i-VA4t6xu99KEkqLN3MRswqq">
            Enligt 1973 års författning är Syrien en socialistisk folkrepublik
            med den exekutiva makten hos presidenten, som måste vara muslim.
            Baathpartiet är enligt konstitutionen garanterat majoritet i parlamentet
            och andra statliga institutioner. Efter Hafiz al-Asads död i juni
            2000 valdes hans son Bashar al-Asad till president i en folkomröstning
            där han var enda kandidaten. Det första halvåret av den nye presidentens
            styre skedde en öppning i det offentliga samtalet, och presidenten
            lovade ett antal reformer.
          </p>
          <p xml:id="i-LZxGRwxSeztEyR4sDZydXn">
            I början av 2001 svängde emellertid regimen och återinförde restriktioner
            av medborgarnas friheter. Reformrörelsen hotades och trakasserades,
            och ledande reformister arresterades och dömdes till långa fängelsestraff.
            Behandlingen av oliktänkande präglas av godtycklighet. Tortyr
            och summariska rättegångar förekommer liksom trakasserier av journalister
            och censur.
          </p>
          <p xml:id="i-3nqXwpePWvEcTjxupfeAb9">
            Kvinnors situation i Syrien är med regionala mått god, men sharialagen
            diskriminerar kvinnor i bl.a. civilrättsliga frågor såsom äktenskap,
            skilsmässa och vårdnad av barn. Lagen förutser strafflindring
            vid hedersmord och straffrihet för våldtäktsmän som gifter sig
            med sitt offer. Kvinnorepresentationen i parlamentet är den högsta
            i regionen. Syrien är en av de stater som har ett shariarelaterat
            undantag till FN:s kvinnokonvention, vilket hindrar utvecklingen
            av kvinnors mänskliga rättigheter. Sverige bör aktivt arbeta för
            att alla dessa undantag från kvinnokonventionen återtas och att
            konventionen som helhet undertecknas.
          </p>
          <head xml:id="i-Gvx89dYsus9bRUi4Q8zAvo" type="h2">
            Dialogfrämjande
          </head>
          <p xml:id="i-U2pszxzsAQVBrTae25muCA">
            De kanaler för dialog och samarbete som står till buds måste
            användas effektivt. De handlingsplaner som utarbetas i samråd
            med partnerländerna inom EU:s grannskapspolitik kan bidra till
            målet om fria, stabila och demokratiska länder i Mellanöstern.
            Barcelonaprocessen bidrar till att ge gynnsamma förutsättningar
            för ekonomisk och demokratisk utveckling bland staterna i södra
            och östra Medelhavsområdet.
          </p>
          <p xml:id="i-4UbQKidr6p5dHqjnhFftcC">
            Grunden för partnerskapet är Barcelonadeklarationen som består
            av tre kapitel. Det första omfattar politisk dialog, säkerhetspolitik,
            främjande av demokratiska institutioner och respekt för mänskliga
            rättigheter, liksom förtroendeskapande åtgärder såsom civil räddningstjänst
            m.m. Det andra kapitlet gäller ekonomiskt och finansiellt samarbete
            med och stöd till partnerländerna och syftar bl.a. till att upprätta
            ett frihandelsområde i regionen till år 2010. Det tredje kapitlet
            omfattar kulturellt och socialt utbyte samt dialogen mellan kulturer
            och civilisationer. Målet är att upprätta samarbete på så många
            plan som möjligt: mellan regeringar, regionala och lokala myndigheter,
            handelskammare, NGO:er och andra organisationer. Arbetet med att
            förverkliga processens mål måste dock gå vidare och intensifieras.
          </p>
          <p xml:id="i-9E9wYjEYYJpsDeUmPrk6pa">
            Insatser för att stärka demokrati och de mänskliga rättigheterna
            i regionen ska vara prioriterat.
          </p>
          <p xml:id="i-FXnFZiUosCtkga8fPueHk6">
            En förutsättning för att vi i vår relation till den muslimska
            världen ska kunna bidra till att dessa värden accepteras som universella
            är att vi närmar oss med respekt och en beredskap att lyssna och
            lära. Vi kan inspirera, informera och stödja, men vi kan inte
            räkna med framgång om vi försöker pådyvla våra värderingar med
            den överlägsnes attityd. En sådan ansats diskrediterar budskapet.
            I detta sammanhang är den interkulturella dialogen av yttersta
            vikt. Vi vill därför lyfta fram betydelsen av det arbete som bedrivs
            av Anna Lindhstiftelsen, Svenska Institutet i Alexandria och på
            sektionen för turkisk-svenskt samarbete på Svenska generalkonsulatet
            i Istanbul för att främja dialog och förståelse.
          </p>
          <p xml:id="i-VkhAVs1z6y6FQhzoM18aYT">
            Enligt EU:s grannskapspolitik (ENP), som omfattar såväl EU:s
            grannländer i Östeuropa som Barcelonaprocessens partnerländer,
            ska särskilda nationella handlingsplaner utarbetas i samråd med
            respektive partnerland. Sådana planer har hittills antagits för
            Tunisien, Israel, Marocko, Jordanien och den palestinska myndigheten
            och kan sägas vara en fördjupning av dessa länders bilaterala
            associeringsavtal med EU.
          </p>
          <p xml:id="i-AnnU75WmhyfegW9ezn58sz">
            EU:s medelhavsbistånd kanaliseras genom European Neighbourhood
            Partnership Instrument. Bilateralt bistånd lämnas till Algeriet,
            Egypten, Jordanien, Libanon, Marocko, Syrien, Tunisien och Palestinska
            myndigheten. Israel och Turkiet är alltför ekonomiskt utvecklade
            för att kvalificera sig för bilateralt bistånd, men kan ingå i
            regionalt bistånd till olika projekt. EU:s associeringsavtal med
            partnerländerna är de grundläggande byggstenarna för det frihandelsområde
            runt Medelhavet som planeras vara fullt utbyggt till år 2010.
            Ur ett svenskt perspektiv bör det vara tydligt fokus på demokrati
            och mänskliga rättigheter i dessa, samt mekanismer som ger ökade
            förutsättningar för efterlevnad. Ett framtida EU-medlemskap för
            det muslimskt präglade Turkiet skulle vara ett värdefullt bidrag
            till att utveckla relationen mellan EU och den muslimska världen.
          </p>
          <p xml:id="i-59dkfKKAmob8nHE3aN2dGR">
            Oaktat insatser för dialog som redovisas ovan så är diplomatisk
            representation det som tydligast markerar vår vilja till deltagande
            och som ger oss störst möjligheter att delta i processer. För
            oss socialdemokrater är det därför naturligt att avsluta en motion
            kring Mellanöstern med kravet på att den svenska diplomatiska
            representationen i regionen stärks.
          </p>
        </div>
        <div type="motSignatures">
          <list>
            <item xml:id="i-G9DVYbquahhcucoimBPC5Z" who="i-DXYijt8wprzTgm7zCTJYc3">
              Veronica Palm (s)
            </item>
            <item xml:id="i-5T1Ax3bCvD1A1ENhCbH1vW" who="i-9KG7jeGdkJDsSQQb3gKA2U">
              Urban Ahlin (s)
            </item>
            <item xml:id="i-2soYt4YhnSmdxE9PQ9ReYD" who="i-8Nio1rUw3hSjL6pvCGw22Y">
              Carina Hägg (s)
            </item>
            <item xml:id="i-VZgtgLUjNFcJtwjVQV7nhb" who="i-GsygH5UJM18UkfLBHFkVdD">
              Kent Härstedt (s)
            </item>
            <item xml:id="i-7D4YCYx8aQ9Kc9NsHd363Z" who="i-Bmi9XXt8ni373cdiv3K6qx">
              Kenneth G Forslund (s)
            </item>
            <item xml:id="i-E7VwNWmCcxhS65v4FJoYUv" who="i-FrTJne8fam41FasSB9mLUA">
              Kerstin Engle (s)
            </item>
            <item xml:id="i-G1Xmbwrz1dNTqiWy1vh9Yf" who="i-3YAEMbZXswzuyekFnSxXSF">
              Olle Thorell (s)
            </item>
            <item xml:id="i-XGUg1hxFVfiAdFC1DxEWc7" who="i-RZNwwHohbyBgLVVG4Dy1Bj">
              Carin Runeson (s)
            </item>
          </list>
        </div>
      </div>
    </body>
  </text>
</TEI>
