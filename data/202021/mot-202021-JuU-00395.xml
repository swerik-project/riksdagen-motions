<?xml version="1.0" encoding="utf-8"?>
<TEI xmlns="http://www.tei-c.org/ns/1.0" xmlns:xi="http://www.w3.org/2001/XInclude" xml:id="mot-202021-JuU-00395">
  <teiHeader>
    <fileDesc>
      <titleStmt>
        <title>Stoppa sexköp och människohandel</title>
        <author corresp="i-PPZKpwNr5kqkWArvESGC5X">av Jonas Sjöstedt m.fl. (V)</author>
      </titleStmt>
      <publicationStmt>
        <authority>SWERIK PROJECT</authority>
      </publicationStmt>
      <sourceDesc>
        <bibl>
          <title>Motion 2020/21:395 av Jonas Sjöstedt m.fl. (V)</title>
          <idno type="rdwebb">H802395</idno>
          <rs type="number">395</rs>
          <orgName type="comitteeAbbreviation">JuU</orgName>
          <ref type="dokument_url_text">http://data.riksdagen.se/dokument/H802395/text</ref>
          <ref type="dokument_url_html">http://data.riksdagen.se/dokument/H802395</ref>
          <ref type="dokumentstatus_url_xml">http://data.riksdagen.se/dokumentstatus/H802395</ref>
          <ref type="docx">http://data.riksdagen.se/fil/8757F082-3428-43A0-8D7F-A115310C4245</ref>
          <ref type="pdf">http://data.riksdagen.se/fil/BBE5E223-AACD-4311-9B6B-EA857D631FE6</ref>
        </bibl>
      </sourceDesc>
    </fileDesc>
    <profileDesc>
      <particDesc>
        <listPerson>
          <person gender="man">
            <idno>i-PPZKpwNr5kqkWArvESGC5X</idno>
            <name>Jonas Sjöstedt</name>
            <state type="partyAffiliation" ref="Q110837">
              <desc>V</desc>
            </state>
          </person>
          <person gender="woman">
            <idno>i-6CAgZyR6FvVqYZHQfCw5HJ</idno>
            <name>Hanna Gunnarsson</name>
            <state type="partyAffiliation" ref="Q110837">
              <desc>V</desc>
            </state>
          </person>
          <person gender="man">
            <idno>i-QhdbBfCQXCqPEr4GTwvK8F</idno>
            <name>Tony Haddou</name>
            <state type="partyAffiliation" ref="Q110837">
              <desc>V</desc>
            </state>
          </person>
          <person gender="woman">
            <idno>i-3SiHjpmKqDX1ahURx9ZWt3</idno>
            <name>Maj Karlsson</name>
            <state type="partyAffiliation" ref="Q110837">
              <desc>V</desc>
            </state>
          </person>
          <person gender="woman">
            <idno>i-9XTMNkDLu5u66FsWiwysh1</idno>
            <name>Karin Rågsjö</name>
            <state type="partyAffiliation" ref="Q110837">
              <desc>V</desc>
            </state>
          </person>
          <person gender="man">
            <idno>i-HG8uLqLT7SnwSx5YRobkVr</idno>
            <name>Håkan Svenneling</name>
            <state type="partyAffiliation" ref="Q110837">
              <desc>V</desc>
            </state>
          </person>
          <person gender="woman">
            <idno>i-3YXCipudYA4N8ZNFk2PrxQ</idno>
            <name>Jessica Wetterling</name>
            <state type="partyAffiliation" ref="Q110837">
              <desc>V</desc>
            </state>
          </person>
          <person gender="woman">
            <idno>i-PAfMpaW8KP2UfRTBpXARTc</idno>
            <name>Linda Westerlund Snecker</name>
            <state type="partyAffiliation" ref="Q110837">
              <desc>V</desc>
            </state>
          </person>
        </listPerson>
      </particDesc>
      <correspDesc>
        <correspAction type="status" subtype="closed"/>
        <correspAction xml:id="i-DhH8nrptfrvioPPKXH4VBF" type="signed"/>
        <correspContext corresp="i-DhH8nrptfrvioPPKXH4VBF">
          <note type="signatory" corresp="i-PPZKpwNr5kqkWArvESGC5X"/>
          <note type="signatory" corresp="i-6CAgZyR6FvVqYZHQfCw5HJ"/>
          <note type="signatory" corresp="i-QhdbBfCQXCqPEr4GTwvK8F"/>
          <note type="signatory" corresp="i-3SiHjpmKqDX1ahURx9ZWt3"/>
          <note type="signatory" corresp="i-9XTMNkDLu5u66FsWiwysh1"/>
          <note type="signatory" corresp="i-HG8uLqLT7SnwSx5YRobkVr"/>
          <note type="signatory" corresp="i-3YXCipudYA4N8ZNFk2PrxQ"/>
          <note type="signatory" corresp="i-PAfMpaW8KP2UfRTBpXARTc"/>
        </correspContext>
        <correspAction xml:id="i-UDaiQNoDuGzhfhZ3uQ4dmL" type="submitted">
          <date when="2020-09-24"/>
          <time when="15:42:11"/>
        </correspAction>
        <correspAction xml:id="i-H3YSVEmKYKTuVo6oHKmhsa" type="reviewed">
          <date when="2020-09-25"/>
          <time when="09:57:06"/>
        </correspAction>
        <correspAction xml:id="i-VZEfEWhTP74nzbcAtR9DhF" type="referred">
          <date when="2020-10-14"/>
        </correspAction>
        <correspAction xml:id="i-KXxLx2z2V17uyBbVqRQxZT" type="assigned">
          <date when="2021-06-09"/>
          <time when="17:18:32"/>
        </correspAction>
        <correspContext corresp="i-KXxLx2z2V17uyBbVqRQxZT">
          <ref type="assignedTo">Justitieutskottet</ref>
        </correspContext>
        <correspAction xml:id="i-BMA2JCBBba1eDSya7KrWb5" type="behandlas_i"/>
        <correspContext corresp="i-BMA2JCBBba1eDSya7KrWb5">
          <ref type="uppgift">2020/21:JuU23</ref>
          <ref type="ref_dok_id">H801JuU23</ref>
          <ref type="ref_dok_typ">bet</ref>
          <ref type="ref_dok_rm">2020/21</ref>
          <ref type="ref_dok_bet">JuU23</ref>
          <ref type="ref_dok_titel">Polisfrågor</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction xml:id="i-GJpjpgH8CipvuLoG6EhNYt" type="behandlas_i"/>
        <correspContext corresp="i-GJpjpgH8CipvuLoG6EhNYt">
          <ref type="uppgift">2020/21:JuU26</ref>
          <ref type="ref_dok_id">H801JuU26</ref>
          <ref type="ref_dok_typ">bet</ref>
          <ref type="ref_dok_rm">2020/21</ref>
          <ref type="ref_dok_bet">JuU26</ref>
          <ref type="ref_dok_titel">Kriminalvårdsfrågor</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction xml:id="i-Ad1zwbyoDemwonHZ8FXmta" type="behandlas_i"/>
        <correspContext corresp="i-Ad1zwbyoDemwonHZ8FXmta">
          <ref type="uppgift">2020/21:JuU24</ref>
          <ref type="ref_dok_id">H801JuU24</ref>
          <ref type="ref_dok_typ">bet</ref>
          <ref type="ref_dok_rm">2020/21</ref>
          <ref type="ref_dok_bet">JuU24</ref>
          <ref type="ref_dok_titel">Straffrättsliga frågor</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction xml:id="i-DydGh7Rdgje4uNhZ63eqTF" type="behandlas_i"/>
        <correspContext corresp="i-DydGh7Rdgje4uNhZ63eqTF">
          <ref type="uppgift">2020/21:JuU27</ref>
          <ref type="ref_dok_id">H801JuU27</ref>
          <ref type="ref_dok_typ">bet</ref>
          <ref type="ref_dok_rm">2020/21</ref>
          <ref type="ref_dok_bet">JuU27</ref>
          <ref type="ref_dok_titel">Våldsbrott och brottsoffer</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
      </correspDesc>
      <textClass>
        <catRef scheme="#docType" target="#mot"/>
        <catRef scheme="#motionType" target="#parti"/>
        <catRef scheme="#motionType" target="#fristående"/>
      </textClass>
    </profileDesc>
  </teiHeader>
  <text>
    <body>
      <div xml:id="i-2kAe4zG28EjcTjNnCmsLTg" type="motHeader">
        <div xml:id="i-7CZRBGYrAyoE2CZAWpTW5U" type="motTitle">
          Motion till riksdagen 2020/21:395 av Jonas Sjöstedt m.fl. (V)
          Stoppa sexköp och människohandel
        </div>
      </div>
      <div xml:id="i-2ZiuXK5VSyFcNYUj91oXeJ" type="motBody">
        <div xml:id="i-Xk1RreiFwNyxz6pGR7qBhx" type="TOC">
          <head xml:id="i-8L7Zfxvrsr3k19Mj9B61gX">
            1 Innehållsförteckning
          </head>
          <list xml:id="i-WdSDaWpkKVKXPKEPvva1pj">
            <item xml:id="i-JZ2MuRLFFM5srcux156YKR" style="indent-level: 1">
              2 Förslag till riksdagsbeslut
            </item>
            <item xml:id="i-BZsondU7AJu5tz8ibAZdPY" style="indent-level: 1">
              3 Inledning
            </item>
            <item xml:id="i-3dvoz6DzkoVjc3XrTGXKDi" style="indent-level: 1">
              4 Ta bort böter ur straffskalan vid sexköp
            </item>
            <item xml:id="i-X2e9E4DiKUhLcQpBtJx7cC" style="indent-level: 1">
              5 Inför tydlig målsägandestatus vid sexköpsbrott
            </item>
            <item xml:id="i-JDQABw6vADLfNFmsK88LAk" style="indent-level: 1">
              6 Obligatorisk undervisning för sexköpsdömda
            </item>
            <item xml:id="i-LHjbPnrVK1yf9gb4ibDg4W" style="indent-level: 1">
              7 Avskaffa kravet på dubbel straffbarhet vid sexköp utomlands
            </item>
            <item xml:id="i-DaTMkCWkk8Lnt1uKwrqnVK" style="indent-level: 1">
              8 Stärk gränspolisens samarbete med regionkoordinatorerna mot
              prostitution och människohandel
            </item>
            <item xml:id="i-SrjZi5i1q5UsEiruEDDMwH" style="indent-level: 1">
              9 Polismyndighetens arbete mot prostitution och människohandel
              för sexuella ändamål
            </item>
            <item xml:id="i-BHBwNYnrJveVHR5Af4HPkn" style="indent-level: 1">
              10 Svensk sambandsperson vid Europol
            </item>
            <item xml:id="i-2AU9vgcxqEz4D5mkhGnjjK" style="indent-level: 1">
              11 Inrätta ett nationellt centrum mot prostitution och människohandel
              för sexuella ändamål
            </item>
            <item xml:id="i-SkWVd12JHJkesE9pzWhP9D" style="indent-level: 1">
              12 Pornografins koppling till prostitution och mäns våld mot
              kvinnor
            </item>
            <item xml:id="i-ErQAxuKw2sqjDmvV7HMq8U" style="indent-level: 1">
              13 Pornografiproduktionens koppling till organiserad brottslighet
            </item>
            <item xml:id="i-FYudMAuwQdBxNp9KnJqegy" style="indent-level: 1">
              14 Livesända köp av sexuella tjänster
            </item>
            <item xml:id="i-Xmtb94Kki5xtZK9Pbp4vqJ" style="indent-level: 1">
              15 Sugardejting
            </item>
          </list>
        </div>
        <div xml:id="i-DihQSQo8bDHpTQ9KsW9zeD" type="motProposal" subtype="förslag">
          <head xml:id="i-9cuhzQR3Er4rqpuS94gnd">
            2 Förslag till riksdagsbeslut
          </head>
          <list xml:id="i-KmXVUhBcQnfY13sqGPpT3U" style="ol">
            <item xml:id="i-8f1CArZ6k229scTdLuodpY">
              Riksdagen ställer sig bakom det som anförs i motionen om att
              regeringen bör tillsätta en utredning som ser över möjligheten
              att ge personer som säljer sexuella tjänster målsägandestatus
              under förundersökningar och rättegångar mot sexköpare och tillkännager
              detta för regeringen.
            </item>
            <item xml:id="i-6zRcf3NJaBkSby96eio6rn">
              Riksdagen ställer sig bakom det som anförs i motionen om att
              regeringen bör återkomma med förslag till lagstiftning som innebär
              att en dom om köp av sexuell tjänst kan innehålla villkor om obligatorisk
              undervisning för den dömde om sexhandelns och prostitutionens
              orsaker och konsekvenser och tillkännager detta för regeringen.
            </item>
            <item xml:id="i-9zMs6asNtCwYv31DGMFpCJ">
              Riksdagen ställer sig bakom det som anförs i motionen om att
              regeringen bör återkomma med förslag som innebär att den dubbla
              straffbarheten för köp av sexuella tjänster utomlands avskaffas
              och tillkännager detta för regeringen.
            </item>
            <item xml:id="i-PMeTy2q9Bjnr7D86aYV8Zb">
              Riksdagen ställer sig bakom det som anförs i motionen om att
              regeringen bör ge Polismyndigheten i uppdrag att se över polisens
              samarbete med regionkoordinatorerna mot prostitution och människohandel
              i samtliga polisregioner och ta fram en handlingsplan för att
              stärka samarbetet i syfte att ge utsatta personer skydd och stöd
              och tillkännager detta för regeringen.
            </item>
            <item xml:id="i-BCaJnHfg2Voh49FQzPXQsp">
              Riksdagen ställer sig bakom det som anförs i motionen om att
              regeringen bör ge Polismyndigheten i uppdrag att organisera arbetet
              mot prostitution och människohandel för sexuella ändamål i nära
              samarbete med socialtjänst och ideella organisationer på området
              och tillkännager detta för regeringen.
            </item>
            <item xml:id="i-J9U1BQU2BCAvwaHR5mqoEw">
              Riksdagen ställer sig bakom det som anförs i motionen om att
              regeringen bör vidta åtgärder för att Polismyndigheten ska få
              en egen sambandsperson som ska fokusera på arbetet mot människohandel
              för sexuella ändamål vid Europol och tillkännager detta för regeringen.
            </item>
            <item xml:id="i-TBb6rf5c8qYe9WE6WfFFCY">
              Riksdagen ställer sig bakom det som anförs i motionen om att
              regeringen bör ta initiativ till att kartlägga den svenska sexhandelns
              och porrindustrins kopplingar till organiserad brottslighet samt
              ta fram åtgärder som minskar porrindustrin och stöttar de människor
              som utnyttjas i den, och detta tillkännager riksdagen för regeringen.
            </item>
            <item xml:id="i-URGj1AL5Pnghq8E4hZDkSg">
              Riksdagen ställer sig bakom det som anförs i motionen om att
              regeringen bör utreda möjligheten att sexköpslagen ska omfatta
              även livesända köp av sexuella tjänster där konsumenten kan påverka
              innehållet, och detta tillkännager riksdagen för regeringen.
            </item>
            <item xml:id="i-UW9biPtcsTWoGFLn7j51tq">
              Riksdagen ställer sig bakom det som anförs i motionen om att
              regeringen bör ge Polismyndigheten i uppdrag att särskilt söka
              efter unga människor som riskerar att utnyttjas i prostitution
              via dejtingsidor på nätet eller dejtingappar genom s.k. sugardejting
              i syfte att förmedla en direkt kontakt till socialtjänsten för
              att de utsatta ska få hjälp och stöd att lämna prostitutionen
              och tillkännager detta för regeringen.
            </item>
          </list>
        </div>
        <div xml:id="i-CM6f2ckktMSrCbdYPk7N6V" type="motContent">
          <head xml:id="i-RRmibsaPFS12i7drLedb8x" type="h1">
            3 Inledning
          </head>
          <p xml:id="i-VnEKunJgTqeo4MGsNuVw4R">
            All prostitution, både den nationella och den globala över landsgränserna,
            är beroende av mäns efterfrågan. Det är män som upprätthåller
            och stimulerar efterfrågan på sexu­ella tjänster. Detta oavsett
            om den som säljer sex är kvinna, man, transperson eller icke-binär.
            Att kvinnor köper sex av män är mer ovanligt även om det förekommer.
            Det be­ror på den rådande könsmaktsordningen där män är överordnade
            och kvinnor under­ordnade. En sådan kontext ger män rätt att utnyttja
            och exploatera kvinnors kroppar. Budskapet är att andra människors
            kroppar är en handelsvara för mäns sexualitet, som det står dem
            fritt att köpa, förbruka och göra sig av med. På så sätt blir
            prostitutionen en del av mäns sexualiserade våld mot kvinnor.
            Sexhandeln är en bred samhällsfråga som påverkar relationerna
            mellan alla män och kvinnor, inte bara de som är prostituerade
            eller som köper sex. Det är viktigt att komma ihåg att prostitution
            ofta innebär att den som säljer sex måste ställa upp på förnedrande
            och våldsamt sex. Flera studier visar att kvinnor i prostitution
            löper stor risk att utsättas för såväl fysiskt våld, i form av
            miss­handel och sexuellt våld, som psykiskt våld. Forskning från
            Kanada
            <ref xml:id="i-DfpEeaZnpxHFpe7FDTxecU" target="i-tCVctLCJwGVgS8yqLuizX">
              [1]
            </ref>
            visar att dödstalet för prostituerade kvinnor var 40 gånger högre
            än för befolkningen i övrigt. Enligt Euro­pol påträffas årligen
            hundratals skjutna, strypta och misshandlade kvinnokroppar till­hörande
            kvinnor som blivit utsatta för sexslavhandel. Mäns efterfrågan
            på sexuella tjänster är därför ett stort samhällsproblem som måste
            motverkas med all kraft. Av denna anledning verkade Vänsterpartiet
            för och stod bakom lagen om förbud mot köp av sexuella tjänster
            (sexköpslagen), som trädde i kraft i Sverige 1999. Sexköpslagen
            synliggör maktförhållandet mellan köpare och säljare, och ger
            köparen straffansvaret. Numera är förbudet mot köp av sexuella
            tjänster infört i brottsbalken.
          </p>
          <p xml:id="i-M8vURxotwb6ad2Pxz4DFdS">
            Enligt regeringens utvärdering av sexköpslagen har förbudet mot
            köp av sexuell tjänst varit framgångsrikt. Förbudet är ett viktigt
            instrument för att förebygga och bekämpa prostitution och människohandel
            för sexuella ändamål. Utredningen betonar dock nödvändigheten
            av ett fortsatt och uthålligt socialt arbete för att förebygga
            och bekämpa prostitution och människohandel för sexuella ändamål
            (SOU 2010:49).
          </p>
          <p xml:id="i-PS6fk5fs3991BVpfi4T9LW">
            En stor andel av de kvinnor som utnyttjas för prostitution i
            Sverige kommer från andra länder. I många fall är de utsatta för
            trafficking, vilket kan se ut på olika sätt. En del upplever att
            de frivilligt åker till Sverige för att sälja sin kropp, andra
            är tvingade under hot och våld. När den tillfälliga asyllagen
            infördes blev det mycket svårare för utsatta kvinnor att få uppehållstillstånd.
            Därmed riskerar de utvisning, kanske tillsam­mans med sina förövare,
            eller ett liv som papperslös med fortsatt stor utsatthet i Sverige.
            Vänsterpartiet vill stärka rätten att få uppehållstillstånd i
            Sverige för dem som utsatts för trafficking och annan människohandel.
            Det skulle underlätta för dem att träda fram, medverka i brottsutredningar
            och söka vård. Så är det redan i Frankrike och så är det på väg
            att bli i Spanien. Vänsterpartiet anser att det är dags att utveckla
            sexköpslagen och arbetet mot prostitution och trafficking. Nedan
            presenterar vi ett antal förslag i detta syfte.
          </p>
          <head xml:id="i-P1P12mb2dr8wbujuxdpUpU" type="h1">
            4 Ta bort böter ur straffskalan vid sexköp
          </head>
          <p xml:id="i-8ZSopKfr2yFxrcMfJ1q6Jj">
            År 2011 höjdes straffmaximum för köp av sexuell tjänst från fängelse
            i sex månader till fängelse i ett år. Syftet med skärpningen var
            att skapa ytterligare utrymme för en mer nyanserad bedömning av
            straffvärdet vid allvarliga fall av köp av sexuell tjänst. Enligt
            regeringen har dock straffskärpningen inte fått önskvärt genomslag.
            <ref xml:id="i-WoHLmJCqJPHwDkHpVZvqnS" target="i-WNhFRdoMiVm4yZayz8G9Tv">
              [2]
            </ref>
            Trots det har regeringen gjort bedömningen att straffbestämmelsen
            om köp av sexuell tjänst inte bör ändras.
          </p>
          <p xml:id="i-FMTVXxpiUP1n1CiV1pbBS2">
            I dag är minimistraffet för köp av sexuell tjänst böter och maxstraffet
            fängelse i ett år. Sveriges Kvinnolobby anser att minimistraffet
            för sexköp ska höjas och möjligheten att dömas till böter ska
            tas bort. Detta skulle enligt Kvinnolobbyn säkerställa att straffet
            vid köp av sexuell tjänst fullt ut motsvarar brottets allvar.
            En höjning av minimistraffet skulle även vara en markering mot
            sexköpare och troligtvis ha en avskräckande effekt på efterfrågan.
            I likhet med Sveriges Kvinnolobby anser vi att böter bör tas bort
            ur straffskalan.
          </p>
          <p xml:id="i-BDy9sgXj3n4fW3NZUAPJ1R">
            Vänsterpartiet anser att det lägsta straffet för sexköp där säljaren
            är en vuxen person i stället för böter bör vara fängelse i högst
            sex månader, detta för att markera att samhället ser allvarligt
            på sexköp. Enligt vår mening blir straffskalan med vårt förslag
            även bättre anpassad för att domstolarna ska kunna göra tillräckligt
            nyanserade bedömningar. Att böter tas bort ur straffskalan ger
            även en tydlig signal till Polismyndigheten om att brott­et bör
            prioriteras högre. Vidare torde en sådan ändring leda till att
            fler presumtiva sex­köpare avhåller sig från att begå sexköpsbrott.
            Även om högre straff generellt inte har en avskräckande effekt
            så skiljer sig sexköparna från de gängse kriminella. Sexköparen
            är ofta en man med ordnade levnadsformer som är etablerad i samhället.
            Ett högre straff kan då ha en mer effektiv påverkan på personen
            att inte begå en brottslig handling om det inte går att betala
            böter och slippa andra repressalier.
          </p>
          <p xml:id="i-3k8bnuzLZgVWY8m878P3Y6">
            Under sin insats ”Insats torsk” i maj 2020 avslöjade polisen
            28 sexköpare. Insatsen fick stor uppmärksamhet bland både allmänheten
            och politiska partier. Ett flertal partier ändrade åsikt i frågan
            om sexköp och bötesstraffet, en fråga Vänsterpartiet drivit under
            en längre tid. Vänsterpartiet välkomnar den politiska ompositioneringen
            från andra partier.
          </p>
          <p xml:id="i-12S82NDgsPAG1TqH4PtbqW">
            I ett tilläggsdirektiv från regeringen till 2020 års sexualbrottsutredning
            (Ju 2020:02) beslutades det i juli 2020 att uppdraget till utredningen
            utvidgas till att föreslå föränd­ringar i straffskalan för köp
            av sexuell tjänst som innebär att minimistraffet höjs från böter
            till fängelse. Uppdraget ska redovisas i sin helhet den 31 maj
            2021. Vänsterpartiet väljer därför att invänta förslagets redovisning.
          </p>
          <head xml:id="i-XYsemiF92ERayRwqRb6dX6" type="h1">
            5 Inför tydlig målsägandestatus vid sexköpsbrott
          </head>
          <p xml:id="i-Pd1Ne54KsjoVBK9ycsrbGv">
            Enligt juridiska fakulteten vid Stockholms universitet är skälet
            till att domstolarna efter 2011 års straffskärpning inte har följt
            uppmaningen om strängare straff för sexköp att det råder oklarhet
            om huruvida brottet ska anses riktat mot allmänna intressen eller
            mot individens intressen. Utredningen Förbud mot köp av sexuell
            tjänst, en utvärdering 1999–2008 (SOU 2010:49) gjorde bedömningen
            att en person som utnyttjas i prostitu­tion kan vara att anse
            som målsägande vid köp av sexuell tjänst. Frågan om huruvida den
            som utnyttjats ska betraktas som målsägande måste dock avgöras
            i varje enskilt fall. Enligt SOU 2010:49 kan frågan om den som
            utnyttjas i prostitution ska betraktas som målsägande eller ej
            inte regleras genom särskild lagstiftning annat än möjligen om
            20 kap. 8 § rättegångsbalken skulle ses över. Enligt 20 kap. 8
            § fjärde stycket rättegångs­balken är målsäganden den person som
            ett brott är begånget mot; även en annan person som blivit förnärmad
            eller lidit skada av brottet är målsägande.
          </p>
          <p xml:id="i-6jsS65TkcbYAix8AsqNXz7">
            Samtyckeslagstiftningen (6 kap. 1–3 §§ BrB) som trädde i kraft
            i juli 2018 har fått till följd att den som köper sex numera kan
            bli dömd för oaktsam våldtäkt efter en dom från Stockholms tingsrätt
            som senare fastställdes av Svea hovrätt. Samtyckeslagen kan därför
            träffa fall där den som säljer sex inte gör det av fri vilja p.g.a.
            trafficking eller liknande omständigheter. Detta är en utveckling
            som Vänsterpartiet välkomnar. Fortfarande är det dock en bedömningsfråga
            för den enskilda domstolen om en person som sålt sex ska be­dömas
            som målsägande enligt bestämmelserna om köp av sexuell tjänst
            (6 kap. 11 § BrB) eller ej. Vänsterpartiet anser att den som säljer
            sex ska betraktas som målsägande då köparen anmälts för brott.
            Den som köper sexuella tjänster skadar inte bara samhället utan
            även den som säljer sex. Om samtliga sexsäljare ges målsägandestatus
            står det klart för domstolarna att samhället ser allvarligt på
            brottet. Vidare kommer offret för brottet att kunna söka brottsskadeersättning,
            erhålla målsägandebiträde under förundersökning och rättegång
            och få tillgång till andra stödinsatser för brottsoffer. Det är
            insatser som kan bli avgörande för att kvinnan ska kunna få hjälp
            från andra sociala instanser för att lämna sin utsatta position.
          </p>
          <p xml:id="i-NcknLQ6qdFA3yVLhmuuoFs">
            Regeringen bör tillsätta en utredning som ser över möjligheten
            att ge personer som säljer sexuella tjänster målsägandestatus
            under förundersökning och rättegång mot sexköpare. Detta bör riksdagen
            ställa sig bakom och ge regeringen till känna.
          </p>
          <head xml:id="i-2LxCWfLsi43ScHGdJyokiQ" type="h1">
            6 Obligatorisk undervisning för sexköpsdömda
          </head>
          <p xml:id="i-5rFCBMhJvtGKXxWHd6MEdu">
            Vänsterpartiet har aktivt arbetat i EU-parlamentet med att sprida
            kunskap om den sven­ska sexköpslagen till övriga EU-länder. 2016
            införde Frankrike en lag som bygger på den svenska modellen. Den
            franska sexköpslagen har dock även ett fokus på skydds- och stödåtgärder
            för prostituerade och innehåller bestämmelser som syftar till
            att ge kvinnor hjälp och stöd med att ta sig ur ett liv i prostitution.
            Åtgärderna möjliggörs genom en särskild fond som finansieras genom
            konfiskerad egendom från koppleri­verksamhet. En dom för sexköp
            kan också innehålla krav på att den dömde ska delta i undervisning
            som syftar till att skapa medvetenhet om orsaker till och konsekvenser
            av prostitutionen.
          </p>
          <p xml:id="i-4XJNLNy8a1MS1DRR3t85Q6">
            Vänsterpartiet anser att den svenska sexköpslagen bör utvecklas
            så att en dom om sexköp kan innehålla villkor om att den dömde
            ska delta i obligatorisk undervisning om sexhandel och prostitution.
            Vi tror att en sådan åtgärd kan minska risken för återfall.
          </p>
          <p xml:id="i-DHuMuoJqfwGyJy8yKhAK62">
            Regeringen bör återkomma med förslag till lagstiftning som innebär
            att en dom om köp av sexuell tjänst kan innehålla villkor om obligatorisk
            undervisning för den dömde om sexhandelns och prostitutionens
            orsaker och konsekvenser. Detta bör riksdagen ställa sig bakom
            och ge regeringen till känna.
          </p>
          <head xml:id="i-5tWQa2eG8BfbagX2wYcFND" type="h1">
            7 Avskaffa kravet på dubbel straffbarhet vid sexköp utomlands
          </head>
          <p xml:id="i-KwheCnTuPahp26ikYrmWhr">
            Vänsterpartiet har sedan länge drivit frågan om att ta bort den
            dubbla straffbarheten för sexköp utomlands. I likhet med Sveriges
            Kvinnolobby anser vi att kravet på dubbel straffbarhet ska avskaffas.
            Enligt Kvinnolobbyn visar utvärderingen av sexköpslagen, SOU 2010:49,
            liksom andra studier och utvärderingar av lagen, att 80 procent
            av alla sexköp sker utomlands. Enligt Kvinnolobbyn är det en stor
            skillnad i hur svenskar ser på sexköp i Sverige och när de är
            på semester eller tjänsteresa. Detta hänger också ihop med en
            rad stereotypa och rasistiska föreställningar om framför allt
            kvinnor från andra länder. Sexköp av kvinnor från Asien eller
            andra delar av världen ses som mindre all­varligt då det förutsätts
            ingå i deras kultur eller ses som ett sätt att hjälpa fattiga
            kvinnor. Kvinnolobbyn menar därför att det är angeläget att samhället
            markerar att det är lika allvarligt att svenskar utnyttjar människor
            i andra länder. Utredningens argumentation kring att det saknas
            internationell samsyn på prostitution är därför en otillräcklig
            ursäkt för att tillåta att svenskar fortsätter att kränka mänskliga
            rättigheter i andra länder. Precis som sexköpslagen visat sig
            ha en normerande inverkan på svenskars beteende i Sverige skulle
            enligt Kvinnolobbyn ett avskaffande av den dubbla straffbarheten
            troligtvis ha en normerande verkan när svenskar befinner sig utomlands.
          </p>
          <p xml:id="i-Ms147QaNJfPhsiWL4acd1x">
            Vänsterpartiet anser att det är lika oacceptabelt att svenska
            män tar färjan till Lettland eller flyger till Thailand för att
            köpa sex som om brottet sker i Sverige. Enligt vår mening är alla
            personer som säljer sex lika skyddsvärda oavsett vilket land de
            bor i, vilket bör framgå av lagstiftningen. Vi har redan tagit
            bort den dubbla straffbarheten när det gäller övergrepp mot barn
            och barnpornografibrott. Det är nu hög tid att utvidga lagen så
            att den även omfattar svenskar som köper sex av personer över
            18 år utomlands. Vänster­partiet stod bakom det lagförslag om
            att ta bort den dubbla straffbarheten för sexköp utomlands som
            regeringen dessvärre, i brist på stöd från riksdagens majoritet,
            drog till­baka 2018. Vi anser dock att regeringen bör ta ett omtag
            i frågan.
          </p>
          <p xml:id="i-53Udw55j3BHS3jeBD4Ztu3">
            Regeringen bör återkomma med förslag som innebär att den dubbla
            straffbarheten för köp av sexuella tjänster begångna utomlands
            avskaffas. Detta bör riksdagen ställa sig bakom och ge regeringen
            till känna.
          </p>
          <head xml:id="i-6o742ff6kJdArSurgMLHEX" type="h1">
            8 Stärk gränspolisens samarbete med regionkoordinatorerna mot
            prostitution och människohandel
          </head>
          <p xml:id="i-5AomQmUyHDNQ4rzvR8cx6Z">
            Regionkoordinatorer mot prostitution och människohandel finns
            i Region Bergslagen, mitt, nord, Stockholm, syd, väst och öst.
            Regionkoordinatorn fungerar som stöd till Jämställdhetsmyndighetens
            nationella uppdrag rörande prostitution och människohandel för
            alla ändamål. I regionkoordinatorernas arbetsuppgifter ingår bl.a.
            att bistå regionala myndigheter, t.ex. polis och socialtjänst,
            med stöd vid människohandelsärenden, att syn­ka arbetet mot prostitution
            och människohandel som sker på regional nivå med arbetet som sker
            på nationell nivå genom kontinuerlig kontakt med den nationella
            samordnaren mot prostitution och människohandel hos Jämställdhetsmyndigheten
            och att länka vidare människohandelsärenden i regionen till rätt
            instans. Vidare kan regionkoordina­torerna bistå med hjälp till
            skyddat boende, information och stöd till de prostituerade.
          </p>
          <p xml:id="i-Ddw5cgYyC7Za1h2Ace3K4">
            Dessvärre finns det indikationer på att samarbetet mellan t.ex.
            gränspolisen och regionkoordinatorerna inte fungerar så bra och
            att kvinnor utvisas i stället för att erbjudas hjälp.
          </p>
          <p xml:id="i-Y9WCqfBoQ759fHem7fQSEg">
            I lägesrapport nr 20 om människohandel rapporterar Region väst
            att gränspolisen under 2018 utvisade utländska kvinnor som hade
            befunnit sig i prostitution till de länder där de hade sin hemvist.
            Det handlade om kvinnor från Nigeria, Colombia, Ecuador och Ryssland
            som hade uppehållstillstånd och hemvist i Spanien, men också kvinnor
            från Moldavien, Kazakstan, Brasilien, Kina och Ukraina. Under
            2018 sågs också en ökning av transpersoner som utnyttjades i prostitution.
            De hade sitt ursprung i Brasilien, Colombia och Malaysia. Även
            dessa avvisades. Enligt lägesrapporten är gränspolisens rutiner
            i avvisningsfall rörande möjlig människohandel för närvarande
            föremål för en översyn.
          </p>
          <p xml:id="i-De31dEX365evkrKGaBG4nS">
            Enligt Vänsterpartiet är det högst otillfredsställande att utsatta
            kvinnor utvisas i stället för att erbjudas stöd och skydd. Polisens
            samarbete med regionkoordinatorerna måste därför ses över och
            förbättras.
          </p>
          <p xml:id="i-CPc41FURS9Pr1Z3iNmsSAv">
            Regeringen bör ge Polismyndigheten i uppdrag att se över polisens
            samarbete med regionkoordinatorerna mot prostitution och människohandel
            i samtliga polisregioner och ta fram en handlingsplan för att
            stärka samarbetet i syfte att ge utsatta personer skydd och stöd.
            Detta bör riksdagen ställa sig bakom och ge regeringen till känna.
          </p>
          <head xml:id="i-2TdtixJAKbQfMkwz6ViJe2" type="h1">
            9 Polismyndighetens arbete mot prostitution och människohandel
            för sexuella ändamål
          </head>
          <p xml:id="i-MsCozomfYN42Rci3Wg31LS">
            Arbetet mot prostitution och människohandel för sexuella ändamål
            är organiserat på olika sätt i de sju olika polisregionerna.
            <ref xml:id="i-5YoNW5HLfFy1AgnkyHBpJr" target="i-2SyDHnWXh8WGaanYHd24zp">
              [3]
            </ref>
          </p>
          <p xml:id="i-5hqrK7PpEQgX3dqsM3DoXY">
            Tidigare fanns det en särskild prostitutionsgrupp i Polisregion
            Stockholm men efter en omorganisation 2019 handläggs samtliga
            former av människohandel, koppleri, köp av sexuell tjänst och
            köp av sexuell handling av barn vid utredningsenhetens sektion
            mot internationell grov organiserad brottslighet. En regionkoordinator
            från den kommu­nala socialtjänsten är placerad vid gruppen och
            har till uppgift att säkerställa att person­er som är utsatta
            för prostitution och människohandel får stöd och skydd. Omorganisa­tionen
            mötte kritik från olika organisationer som arbetar med stöd till
            prostituerade. Enligt Stockholmspolisen rör det sig dock om en
            ambitionshöjning med syftet att freda arbetet med människohandel
            gentemot annan resurskrävande brottslighet.
            <ref xml:id="i-Tp1m8F1KVyt98VN9pB4nLk" target="i-YQVL69yxAbJsa4Sty1vdUS">
              [4]
            </ref>
          </p>
          <p xml:id="i-GyuqcN713mjsHwQ6cUZcV6">
            I polisregionerna väst, syd, mitt och Bergslagen hanteras människohandelsärenden
            på regional nivå. Vissa av arbetsgrupperna är placerade på enheter
            som även jobbar med annan grov brottslighet. I polisregionerna
            öst och nord handläggs ärenden om människo­handel på polisområdesnivå.
            Ingen polisregion har en enhet som enbart arbetar mot pro­stitution
            och människohandel för sexuella ändamål.
          </p>
          <p xml:id="i-JUd7GhWn1z65QGPrsj2rAa">
            Vänsterpartiet tror, i likhet med flera hjälporganisationer,
            att det är mer framgångs­rikt att renodla arbetet mot prostitution
            och människohandel för sexuella ändamål genom att särskilja det
            från andra typer av människohandel och grova brott. Vi anser att
            varje polisregion bör ha en särskild enhet som arbetar med dessa
            ärenden. Enheterna bör arbeta uppsökande och ha ett nära samarbete
            med socialtjänst och ideella organisationer på området. Syftet
            är att få fler dömda för sexköp, koppleri och människohandel samt
            att stötta de människor som utnyttjas i prostitution och människohandel
            för sexuella ändamål.
          </p>
          <p xml:id="i-9NRHkTnqQkDNMPbdY3oqns">
            Regeringen bör ge Polismyndigheten i uppdrag att organisera arbetet
            mot prostitu­tion och människohandel för sexuella ändamål i nära
            samarbete med socialtjänst och ideella organisationer på området.
            Detta bör riksdagen ställa sig bakom och ge reger­ingen till känna.
          </p>
          <head xml:id="i-8htGA6tfLLue6mTtpeP7iL" type="h1">
            10 Svensk sambandsperson vid Europol
          </head>
          <p xml:id="i-Y5XWqsDYmKJA2ut26JYMst">
            Vid Europols huvudkontor arbetar cirka 220 sambandspersoner som
            utstationerats till Europol av EU:s medlemsstater och samarbetspartners
            utanför EU. Norge har avtalat med Europol om att ha en eller flera
            sambandspersoner som representerar Norge vid Europol. Svenska
            säkerhetspolisen har sedan september 2016 en sambandsperson pla­cerad
            vid Europol. Det har kommit till vår kännedom att svensk polis
            använder sig av den norska sambandspersonen via ett nordiskt samarbete,
            bl.a. när det gäller ärenden om människohandel för sexuella ändamål.
            Vänsterpartiet anser dock att den svenska polis­myndigheten bör
            ha en egen sambandsperson på plats vid Europol. Denna sambands­person
            bör särskilt arbeta med ärenden om människohandel för sexuella
            ändamål.
          </p>
          <p xml:id="i-GJzTedJcoXCnSXu39WN3Fh">
            Regeringen bör vidta åtgärder för att Polismyndigheten ska få
            en egen sambands­person som ska fokusera på arbetet mot människohandel
            för sexuella ändamål vid Europol. Detta bör riksdagen ställa sig
            bakom och ge regeringen till känna.
          </p>
          <head xml:id="i-15v9FBCK1hFTKMCqLZomcc" type="h1">
            11 Inrätta ett nationellt centrum mot prostitution och människohandel
            för sexuella ändamål
          </head>
          <p xml:id="i-GecGCxKNtno6wv1FyrWQk8">
            Det behövs fler och samlade kraftåtgärder för att minska prostitution
            och människo­handel för sexuella ändamål. Utvärderingen av sexköpslagen
            visar att den kunskap som finns om dessa komplexa frågor är svåröverskådlig
            och delvis svårbedömd. Detta med­för att det är svårt att göra
            tillförlitliga bedömningar och jämförelser. Detta försvårar arbetet
            med utbildning och metodutveckling samt de stödinsatser som krävs
            för att så effektivt som möjligt kunna bekämpa prostitution och
            människohandel för sexuella ändamål (SOU 2010:49 s. 233). Även
            regeringen skriver i sin handlingsplan mot prosti­tution och människohandel
            att samverkan är avgörande för framgång i arbetet mot män­niskohandel
            eftersom flera myndigheter och aktörer kan möta samma offer i
            olika roller. Regeringen bedömer att förstärkt samordning behövs
            mellan berörda myndigheter, den kommunala nivån, fackförbund och
            arbetsgivarorganisationer samt civilsamhällesorga­nisationer och
            internationella motparter för att människohandel ska kunna bekämpas
            effektivt och för att brottsoffren ska få ett bra stöd.
            <ref xml:id="i-ApVunGhwwNLEJ9nf69Z41K" target="i-VNkANzFNpTvx62PTpxgVLL">
              [5]
            </ref>
            I utvärderingen av sexköpslagen konstateras att det finns flera
            exempel på samverkan mellan myndigheter, t.ex. mellan prostitutionsgrupperna
            och polisen. Dock saknas det bestående strukturer för samverkan
            och kunskapsöverföring.
            <ref xml:id="i-AYawBHYRsnHCfBehZNABE1" target="i-Hgnfyxy3yKP5H8txCH59LC">
              [6]
            </ref>
            Utredningen föreslår att ett nationellt centrum med uppgift att
            leda arbetet mot prostitution och människohandel för sexuella
            ändamål inrättas. En viktig uppgift för ett sådant centrum ska
            vara att kontinuerligt och systematiskt samla in och sammanställa
            kunskap om prostitutionens och människohandelns förekomst och
            för­ändring. En annan viktig uppgift bör vara att utifrån denna
            kunskap utveckla metoderna i det sociala arbetet och att skapa
            bestående strukturer för samverkan och kunskapsöver­föring.
          </p>
          <p xml:id="i-P8sCGwoAYmbYPvuhfPnaYp">
            Vänsterpartiet har tidigare föreslagit att det inrättas ett nationellt
            resurscentrum mot prostitution (mot. 2013/14:So539). Vi väljer
            nu att upprepa detta yrkande. Ett sådant resurscentrum skulle
            kunna ha den inriktning som föreslås i SOU 2010:49. En systema­tisk
            metodutveckling på området skulle bl.a. kunna ligga till grund
            för förbättrade stöd­åtgärder i form av ett nationellt exitprogram
            för personer som vill lämna ett liv i sex­handeln. Läs mer i vår
            motion Sociala stödinsatser vid prostitution och människohandel
            för sexuella ändamål (mot. 2020/21:168).
          </p>
          <head xml:id="i-Vybd7bVYXtyCPbYRdSpryU" type="h1">
            12 Pornografins koppling till prostitution och mäns våld mot
            kvinnor
          </head>
          <p xml:id="i-AMt6oeeBCfk88qFwAnQazM">
            Kopplingen mellan pornografi, prostitution och trafficking måste
            utredas. Gränserna mellan de olika områdena har suddats ut, och
            det är ofta samma grupper av ekonomiskt utsatta eller på andra
            sätt sårbara kvinnor som utnyttjas i de olika verksamheterna.
            Det är t.ex. inte ovanligt att sexuella övergrepp filmas och sprids
            som pornografi. Vidare har gränsen mellan sexköp och porrkonsumtion
            luckrats upp eftersom köparen i dag kan be­ställa livesex online.
            Framför allt finns det stora ekonomiska intressen inom pornografin
            vilket gör att gränserna suddas ut och sexuella övergrepp och
            andra former av kriminella övergrepp förekommer, för att det skapar
            intresse och ekonomiska intäkter. En rapport om den svenska porrindustrin
            från organisationen Talita
            <ref xml:id="i-8qwehiygvFieWwKGh9fq59" target="i-5UsJiCXftknpAdyqRAfhis">
              [7]
            </ref>
            visar på liknande resultat som i tidigare internationell forskning.
            Det är unga, ekonomiskt sårbara kvinnor som tidigare utsatts för
            sexualiserat våld och som lider av psykisk ohälsa som är överrepresenterade
            inom porrindustrin. Det är samma sårbara grupp av kvinnor som
            utnyttjas i prostitution. Även om de kvinnor och män som deltar
            i porrfilmsproduktioner gör det frivilligt finns det anledning
            att undersöka hur deras förhållanden ser ut. Syftet bör vara att
            stötta de människor som utnyttjas i branschen. Vänsterpartiets
            mål är en fri, positiv och jämlik syn på sexualitet där alla kvinnor
            och män har rätt att söka och finna sin egen sexuella identi­tet.
            Vi menar att den positiva rörelsen för en frigjord sexualitet
            har blivit exploaterad av porrindustrins ekonomiska vinning där
            gränser ständigt pushas för att få streaming till sin hemsida
            och fler annonsintäkter och prenumeranter. Det betyder inte att
            all pornografi innebär tvång, våld och övergrepp, men att det
            finns strömningar mot att pornografins positiva och sexuellt frigörande
            inslag med lust och utmanande könsnormer numera är långt borta.
            Pornografin används, precis som trafficking och prostitution,
            som ett makt­medel för att förtrycka, förnedra och skaffa sig
            ekonomiska medel. Pornografin, så som den ofta ser ut i dag, bidrar
            därför till att begränsa människans sexualitet i stället för tvärtom.
          </p>
          <p xml:id="i-UCgSrRbRUaHUepb85K5d9K">
            När det gäller våldsinslag inom pornografin är de forskningsrapporter
            som finns splittrade. En genomgång av studier som undersöker kopplingar
            mellan våld och porno­grafi visar att forskningen bedömer att
            mellan 2–88 procent av porren innehåller inslag av våld. Det finns
            alltså ingen akademisk samsyn om hur mycket våld som förekommer
            inom porr. Det finns även en splittring i forskningens syn på
            porrens påverkan på indivi­den. Den australiske forskaren Alan
            McKee (2007) har i en enkätstudie av drygt 1 000 porrkonsumenter
            visat att det saknas samband mellan porrkonsumtion och negativa
            atti­tyder mot kvinnor. En studie från 2016 om porrkonsumtion
            och genomförda sexuellt våldsamma handlingar visar att personer
            som frekvent använder pornografi är mer sannolika att ha en tillåtande
            attityd till sexuell aggression och att utöva sexuellt våld än
            de som inte konsumerar porr alls eller gör det mycket sällan,
            men det går inte att avgöra om det ena orsakar det andra.
            <ref xml:id="i-5aLh4FRvuAVAQzYjf977zz" target="i-TyVJGYhVTzhJYfyWH36AmY">
              [8]
            </ref>
            Enligt en studie finns det dock ett samband mellan pornografi
            och sexuellt aggressivt beteende för en liten grupp av män som
            redan har en relativt hög risk att visa sexuellt aggressivt beteende
            eller som har attityder som stödjer sexuellt våld. För dessa män
            kan pornografi bäst förstås som en katalysator, dvs. att tittandet
            minskar upplevelsen av sexuell aggression, medan det för andra
            män inte verkar ha en sådan effekt. Högkonsumenter av pornografi
            uppvisar också samband med bl.a. högre förekomst av psykisk ohälsa
            och kriminella handlingar.
            <ref xml:id="i-CycaCgn6YH4ukkZ2YwfiJr" target="i-6mvxGbdNdWW7cBTfatE3dG">
              [9]
            </ref>
          </p>
          <p xml:id="i-3ahzG2xmhKwEZCtbWfe9fF">
            Regeringen har gett Barnombudsmannen i uppdrag att kartlägga
            befintlig kunskap såväl från forskning som från aktörer som möter
            barn och unga om hur och var barn konsumerar, eller exponeras
            för, pornografi och hur det påverkar barns och ungas hälsa och
            relationer. Kartläggningen ska omfatta eventuella samband mellan
            konsumtion av, eller exponering för, pornografi och negativa effekter
            hos barn och unga, t.ex. ett våld­samt beteende i ungas intima
            relationer. Uppdraget ska redovisas senast i juni 2021. Sammantaget
            anser Vänsterpartiet att forskningen om kopplingen mellan porrkonsum­tion
            och mäns våld mot kvinnor behöver främjas och utvecklas.
          </p>
          <head xml:id="i-8skgRQeduqQcyLca9ch3pP" type="h1">
            13 Pornografiproduktionens koppling till organiserad brottslighet
          </head>
          <p xml:id="i-9n4YW5ctCFoJuQ5cMMgk36">
            Såväl sexhandeln som porrindustrin har kopplingar till annan
            grov kriminalitet. I Sverige har det under de senaste årtiondena
            genomförts ett antal utredningar, studier och kartlägg­ningar
            av olika aspekter av verksamheter som kan antas vara en del av
            den internationella prostitutionsindustrin. Dock saknas det en
            kvalitativ, djupgående och rikstäckande under­sökning av sambanden
            mellan det ekonomiska värdet av prostitutions- och pornografi­verksamheterna,
            det ekonomiska flödet inom eller från Sverige, och aktörernas
            eventuella kopplingar till organiserad brottslighet nationellt
            eller interna­tionellt.
          </p>
          <p xml:id="i-3h5JiHsVqXPk18UKUo4aVF">
            Polismyndigheten anser därför att en forskningsstudie av den
            svenska sexhandelns kopplingar till organiserad brottslighet bör
            genomföras. Forskningsstudien bör kartlägga ägandestrukturer,
            verkliga huvudmän och andra aktörer inom de svenska prostitutions­verksamheterna
            och pornografibranschen som sex-, massage- och porrklubbar, organisa­törer
            av ”sexturism”-resor, förmedling av prostituerade personer på
            internet, via mobil­appar, på chattlinjer, genom telefonsexlinjer,
            på kasinon och andra legala spelverksam­heter samt pornografiproducenter
            och förmedlare i Sverige.
          </p>
          <p xml:id="i-AVxTXnCgRd5R6mHhePh7ZC">
            En sådan studie bör fokusera på former, omfattning, utveckling
            samt ekonomiska flöden inom de svenska prostitutionsverksamheterna
            och inom pornografibranschen samt på deras eventuella kopplingar
            till och samarbete med individer och organiserade brottsnätverk
            i Sverige och andra länder.
            <ref xml:id="i-Eq9LmWmVSwx7Pou46pCRez" target="i-VG5GmmxTK6yL6c2qbJAZ8M">
              [10]
            </ref>
            Även livsvillkoren för de personer som in­volveras i pornografiproduktion
            bör kartläggas.
          </p>
          <p xml:id="i-3ytzcxKYqg8DbVVp5wYvjT">
            Vänsterpartiet anser att en sådan forskningsstudie skulle kunna
            ligga till grund inte bara för polisens arbete med att bekämpa
            organiserad brottslighet utan även för att ta fram adekvata stödåtgärder
            för de människor som utnyttjas i prostitution och pornografi.
          </p>
          <p xml:id="i-BbiYPfbMBvjXKbhHmrXiVi">
            Regeringen bör ta initiativ till att kartlägga den svenska sexhandelns
            och porr­industrins kopplingar till organiserad brottslighet samt
            ta fram åtgärder som minskar porrindustrin och stöttar de människor
            som utnyttjas i den. Detta bör riksdagen ställa sig bakom och
            ge regeringen till känna.
          </p>
          <head xml:id="i-9ydpae5Vgy27ss2VP5JVyM" type="h1">
            14 Livesända köp av sexuella tjänster
          </head>
          <p xml:id="i-EqRUBhJ8DSK8ByHCkBXgkY">
            Talitas rapport visar att gränserna mellan pornografi och prostitution
            håller på att suddas ut. Det finns exempel på svenska porrproducenter
            som erbjuder kunder att påverka inne­hållet i porrfilmer. En situation
            där en kund kan bestämma över hur en kvinnas kropp ska hanteras
            sexuellt i en film börjar närma sig köp av en sexuell tjänst.
            Vidare före­kommer det att pornografi livesänds på svenska internetforum.
            Kunden kan ofta aktivt meddela önskemål om och betala för sexuella
            tjänster som kvinnan förväntas utföra. Enligt vår mening kan detta
            vara att bedöma som köp av en sexuell tjänst och skulle därför
            kunna omfattas av sexköpslagen.
          </p>
          <p xml:id="i-XQ94PZeseKWLJD6ubkS1mi">
            Regeringen bör utreda möjligheten att sexköpslagen ska omfatta
            även livesända köp av sexuella tjänster där konsumenten kan påverka
            innehållet. Detta bör riksdagen ställa sig bakom och ge regeringen
            till känna.
          </p>
          <head xml:id="i-6kcuoVaLDyRFuZgfYXncrf" type="h1">
            15 Sugardejting
          </head>
          <p xml:id="i-56GzbEvfmHGeHMKUjWc1G5">
            Sugardejtingrelationer består i ett arrangemang mellan en äldre,
            ofta välbärgad, man och en yngre kvinna eller minderårig flicka.
            Kontaktförmedlingen sker via dejtingsajter eller appar. Sugardejting
            är enligt polisen den absolut vanligaste plattformen där barn
            och unga gör sin prostitutionsdebut. Sugardejtingplattformar genererar
            även, utöver sexköp, en mängd annan sexualbrottslighet riktad
            mot barn. Dessvärre är det svårt för polisen att komma åt själva
            sugardejtingsajterna om inte koppleri, främjande av prostitution,
            är olagligt i det land varifrån sajten drivs.
          </p>
          <p xml:id="i-W773s84yuVrfia5RDT4ATJ">
            Ett liknade fenomen är Onlyfans som är en betalsajt på sociala
            medier. Användare måste betala för att få se materialet en användare
            publicerar. Till skillnad från många sociala medieplattformar
            som inte tillåter pornografiskt material så tillåter Onlyfans
            detta. En stängd plattform som tillåter nakenhet kan bli en individs
            frigörelseplattform där den egna sexualiteten kan utvecklas. Men
            det kan också bli precis tvärtom – att unga personer upplever
            sig tvingade att publicera mer och mer utmanande foton och videor
            för att fansen ska bli nöjda. Var gränsen går för sexköp är en
            svår avvägning men när nya plattformar skapas måste det finns
            en medvetenhet om att möjligheter också kan skapa utsatthet och
            leda till att unga människor utnyttjas sexuellt. Under coronapande­min
            har sajter som Onlyfans vuxit kraftigt.
          </p>
          <p xml:id="i-AuoVMcwxhmPu6RoKW2p6Bd">
            Under en insats i Sverige mot sexuell exploatering som genomfördes
            inom Empact
            <ref xml:id="i-SGJXGgaQi7DiRvGpcHrevN" target="i-97P5xtJxLndkdYRf3Fcc1T">
              [11]
            </ref>
            sökte polisen särskilt efter unga svenska kvinnor och flickor,
            män och pojkar som riske­rade att utnyttjas i prostitution via
            dejtingsajter. Syftet var att komma i kontakt med denna grupp
            av sexuellt utnyttjade individer och förmedla en direkt kontakt
            till social­tjänsten. Totalt anträffades 18 unga som fick möjlighet
            att upprätta en sådan kontakt, och av dessa fortsatte cirka hälften
            att upprätthålla kontakten.
            <ref xml:id="i-V9AJVYNeGeUKvG7cnWHXop" target="i-L9nXoqcdcqkxZwSsk1AnTY">
              [12]
            </ref>
          </p>
          <p xml:id="i-HzfRSaeANgJrk1Hfudy5Uz">
            Vänsterpartiet anser att åtgärder omgående behöver vidtas för
            att försvåra det koppleri som sker via s.k. sugardejtingsajter.
          </p>
          <p xml:id="i-N8RNLQXiwEw1pnvaH8UwkU">
            Regeringen bör ge Polismyndigheten i uppdrag att särskilt söka
            efter unga männi­skor som riskerar att utnyttjas i prostitution
            via dejtingsidor på nätet eller dejtingappar genom s.k. sugardejting.
            Syftet ska vara att förmedla en direkt kontakt till socialtjänsten
            för att de utsatta ska få hjälp och stöd att lämna prostitutionen.
            Detta bör riksdagen ställa sig bakom och ge regeringen till känna.
          </p>
        </div>
        <div xml:id="i-gCm95D3YQBq99ks2pxyjL" type="motSignatures">
          <list xml:id="i-GsK6Mw1qdETrfZbbtyd8VX">
            <item xml:id="i-XwFYHskeitTmWUqcrW7g5u">
              Jonas Sjöstedt (V)
            </item>
            <item xml:id="i-BMD7LpLPMPjQLYCrmtdsMm">
              Hanna Gunnarsson (V)
            </item>
            <item xml:id="i-Bh64jv4d5wM3qmFnQKTGjY">
              Tony Haddou (V)
            </item>
            <item xml:id="i-LE7afU1oQFyYPRpoPpyBHg">
              Maj Karlsson (V)
            </item>
            <item xml:id="i-ERdgo3YbovW9XLqaU1ppqT">
              Karin Rågsjö (V)
            </item>
            <item xml:id="i-4g6oDJZdDWPFzFaLQadbY8">
              Håkan Svenneling (V)
            </item>
            <item xml:id="i-UE4e7keac91fyruvT3aW53">
              Jessica Wetterling (V)
            </item>
            <item xml:id="i-96iNVo1J5Ah9ee7MGjWMCy">
              Linda Westerlund Snecker (V)
            </item>
          </list>
        </div>
        <div xml:id="i-6GUP3s6SXvcoamW7bdq5ei" type="motNotes">
          <noteGrp xml:id="i-6PWudhoYQzcfvugec7Jf6E">
            <note xml:id="i-tCVctLCJwGVgS8yqLuizX">
              [1] Se rapport från Coalition Against Trafficking in Women (CATW),
              The links between prostitution and sex trafficking: A briefing
              handbook, 2006.
            </note>
            <note xml:id="i-WNhFRdoMiVm4yZayz8G9Tv">
              [2]Prop. 2018/19:157 Straffrättsliga åtgärder mot utnyttjande
              av barn genom köp av sexuell handling, s. 7–8.
            </note>
            <note xml:id="i-2SyDHnWXh8WGaanYHd24zp">
              [3] Polismyndigheten, Lägesrapport 20 Människohandel för sexuella
              och andra ändamål, 2018.
            </note>
            <note xml:id="i-YQVL69yxAbJsa4Sty1vdUS">
              [4] PM Ny organisation för arbete mot prostitution, 2019-11-14.
            </note>
            <note xml:id="i-VNkANzFNpTvx62PTpxgVLL">
              [5] Handlingsplan mot prostitution och människohandel. Bilaga
              till regeringsbeslut 2018-02-08 nr II:1, s. 10.
            </note>
            <note xml:id="i-Hgnfyxy3yKP5H8txCH59LC">
              [6] SOU 2010:49 Förbud mot köp av sexuell tjänst – En utvärdering
              1999–2008, s. 235.
            </note>
            <note xml:id="i-5UsJiCXftknpAdyqRAfhis">
              [7] Talita, Syns man inte finns man inte. Inblick i den svenska
              porrindustrin, 2019.
            </note>
            <note xml:id="i-TyVJGYhVTzhJYfyWH36AmY">
              [8] Wright, Tokunaga, Kraus. A Meta-Analysis of Pornography Consumption
              and Actual Acts of Sexual Aggression in General Population Studies.
              Journal of Communication no. 66, 2016.
            </note>
            <note xml:id="i-6mvxGbdNdWW7cBTfatE3dG">
              [9] Nøttestad, Øverland, Hald. Fremmer pornografi voldsunderstøttende
              holdninger og seksuell agresjon mot kvinner? ur Tidsskrift for
              Norsk Psykologforening 47, 2010.
            </note>
            <note xml:id="i-VG5GmmxTK6yL6c2qbJAZ8M">
              [10] Polismyndigheten, Lägesrapport 20, Människohandel för sexuella
              och andra ändamål, 2018.
            </note>
            <note xml:id="i-97P5xtJxLndkdYRf3Fcc1T">
              [11] Empact är EU:s modell för samverkan mot allvarlig och organiserad
              brottslighet.
            </note>
            <note xml:id="i-L9nXoqcdcqkxZwSsk1AnTY">
              [12] Människohandel för sexuella och andra ändamål, Lägesrapport
              20, Polismyndigheten 2018.
            </note>
          </noteGrp>
        </div>
      </div>
    </body>
  </text>
</TEI>
