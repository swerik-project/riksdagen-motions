<?xml version='1.0' encoding='utf-8'?>
<TEI xmlns="http://www.tei-c.org/ns/1.0" xmlns:xi="http://www.w3.org/2001/XInclude" xml:id="mot-201112-SoU-00521">
  <teiHeader>
    <fileDesc>
      <titleStmt>
        <title>Utgiftsområde 9 Hälsovård, sjukvård och social omsorg</title>
        <author corresp="i-HxcQkHC9fDSzkJWgvdhDEF">av Lena Hallengren m.fl. (S)</author>
      </titleStmt>
      <publicationStmt>
        <authority>SWERIK PROJECT</authority>
      </publicationStmt>
      <sourceDesc>
        <bibl>
          <title>Utgiftsområde 9 Hälsovård, sjukvård och social omsorg</title>
          <idno type="rdwebb">GZ02So521</idno>
          <rs type="number">So521</rs>
          <orgName type="comitteeAbbreviation">SoU</orgName>
          <ref type="dokument_url_text">http://data.riksdagen.se/dokument/GZ02So521/text</ref>
          <ref type="dokument_url_html">http://data.riksdagen.se/dokument/GZ02So521</ref>
          <ref type="dokumentstatus_url_xml">http://data.riksdagen.se/dokumentstatus/GZ02So521</ref>
          <ref type="doc">http://data.riksdagen.se/fil/97C5FF74-62B1-49D5-9074-E3019F74301A</ref>
        </bibl>
      </sourceDesc>
    </fileDesc>
    <profileDesc>
      <particDesc>
        <listPerson>
          <person gender="man">
            <idno>i-8gcKLg8FFeh9DR71R7zcMv</idno>
            <name>Gunnar Sandberg</name>
            <state type="partyAffiliation" ref="Q105112">
              <desc>S</desc>
            </state>
          </person>
          <person gender="woman">
            <idno>i-H4Edsjz4cmdv9sJHCLVnfS</idno>
            <name>Catharina Bråkenhielm</name>
            <state type="partyAffiliation" ref="Q105112">
              <desc>S</desc>
            </state>
          </person>
          <person gender="woman">
            <idno>i-V94NXHxQRsQu6mMDHyZAxs</idno>
            <name>Teres Lindberg</name>
            <state type="partyAffiliation" ref="Q105112">
              <desc>S</desc>
            </state>
          </person>
          <person gender="woman">
            <idno>i-YHze8naQ3VfThjRidPfYK7</idno>
            <name>Ann Arleklo</name>
            <state type="partyAffiliation" ref="Q105112">
              <desc>S</desc>
            </state>
          </person>
          <person gender="woman">
            <idno>i-HxcQkHC9fDSzkJWgvdhDEF</idno>
            <name>Lena Hallengren</name>
            <state type="partyAffiliation" ref="Q105112">
              <desc>S</desc>
            </state>
          </person>
          <person gender="man">
            <idno>i-MMa2PA7yJ45qkfsEkcFqYb</idno>
            <name>Christer Engelhardt</name>
            <state type="partyAffiliation" ref="Q105112">
              <desc>S</desc>
            </state>
          </person>
          <person gender="man">
            <idno>i-2Bind9dyirGQ1UMwS9XjsT</idno>
            <name>Lennart Axelsson</name>
            <state type="partyAffiliation" ref="Q105112">
              <desc>S</desc>
            </state>
          </person>
        </listPerson>
      </particDesc>
      <correspDesc>
        <correspAction xml:id="i-Hf8GSgPNc2XMfipKBWTvrp" type="signed"/>
        <correspContext corresp="i-Hf8GSgPNc2XMfipKBWTvrp">
          <note type="signatory" corresp="i-8gcKLg8FFeh9DR71R7zcMv"/>
          <note type="signatory" corresp="i-H4Edsjz4cmdv9sJHCLVnfS"/>
          <note type="signatory" corresp="i-V94NXHxQRsQu6mMDHyZAxs"/>
          <note type="signatory" corresp="i-YHze8naQ3VfThjRidPfYK7"/>
          <note type="signatory" corresp="i-HxcQkHC9fDSzkJWgvdhDEF"/>
          <note type="signatory" corresp="i-MMa2PA7yJ45qkfsEkcFqYb"/>
          <note type="signatory" corresp="i-2Bind9dyirGQ1UMwS9XjsT"/>
        </correspContext>
        <correspAction type="numbering" xml:id="i-6PEm2V5F37KZ4KyVyJRfTh">
          <date when="2011-10-10"/>
        </correspAction>
        <correspAction type="submission" xml:id="i-TBrWkdcFufmS7zPFQsAYg">
          <date when="2011-10-05"/>
        </correspAction>
        <correspAction type="transfer" xml:id="i-WmKXRxS9zdP7TjmjR3G6si">
          <date when="2011-10-05"/>
        </correspAction>
        <correspAction type="assigned" xml:id="i-Xk5zFbhc4fLgv1WvgHhF1k"/>
        <correspContext corresp="i-Xk5zFbhc4fLgv1WvgHhF1k">
          <ref type="assignedTo">Socialutskottet</ref>
        </correspContext>
      </correspDesc>
      <textClass>
        <catRef scheme="#docType" target="#mot"/>
        <catRef scheme="#motionType" target="#kommitte"/>
        <catRef scheme="#motionType" target="#fristående"/>
      </textClass>
    </profileDesc>
  </teiHeader>
  <text>
    <body>
      <div type="motHeader"/>
      <div type="motBody">
        <div type="TOC" xml:id="i-HvyYAhytAZQeymvTc9KC8Y">
          <head xml:id="i-yumo4pwku9QKncYauejXS">
            Innehållsförteckning
          </head>
          <list>
            <item>
              Förslag till riksdagsbeslut 3
            </item>
            <item>
              Hälso- och sjukvård 8
            </item>
            <item>
              Sjukvårdssatsning: hälso- och sjukvård i världsklass kräver investeringar
              8
            </item>
            <item>
              En sammanhållen och gemensam hälso- och sjukvård för alla 9
            </item>
            <item>
              Patientkontrakt för trygghet och tillgänglighet 10
            </item>
            <item>
              Nationell kvalitetscertifiering av hälso- och sjukvården 11
            </item>
            <item>
              Nationella riktlinjer 12
            </item>
            <item>
              Patientsäkerhet i vården 13
            </item>
            <item>
              Nationella kvalitetsregister 14
            </item>
            <item>
              Tid för vård 15
            </item>
            <item>
              Personalen i hälso- och sjukvården 15
            </item>
            <item>
              En modern it-strategi för hälso- och sjukvården 17
            </item>
            <item>
              Hälsofrämjande och jämlik hälso- och sjukvård 18
            </item>
            <item>
              Fri etablering i specialistsjukvården 20
            </item>
            <item>
              Jämställd hälso- och sjukvård 20
            </item>
            <item>
              Högkostnadsskyddet 21
            </item>
            <item>
              Driftsformer i hälso- och sjukvården 22
            </item>
            <item>
              Översyn av vinst och konkurrens i välfärden 23
            </item>
            <item>
              Organdonation 25
            </item>
            <item>
              Hbt-personers hälsa 26
            </item>
            <item>
              Hiv/aids 26
            </item>
            <item>
              Läkemedel 27
            </item>
            <item>
              Apoteksmarknaden 28
            </item>
            <item>
              Antibiotikaresistens 29
            </item>
            <item>
              Psykiatri 30
            </item>
            <item>
              Tandvård 33
            </item>
            <item>
              Folkhälsa 33
            </item>
            <item>
              Tobak 36
            </item>
            <item>
              Alkohol och narkotika 39
            </item>
            <item>
              Missbruksvården 44
            </item>
            <item>
              Den sociala barn- och ungdomsvården 45
            </item>
            <item>
              Ungdomsmottagningar 49
            </item>
            <item>
              Funktionshinderspolitik 50
            </item>
            <item>
              Äldres vård och omsorg 52
            </item>
            <item>
              Insemination för ensamstående 59
            </item>
            <item>
              Könstillhörighetslagen 60
            </item>
            <item>
              Ekonomiskt bistånd (socialbidrag) 60
            </item>
            <item>
              Överskuldsatthet 61
            </item>
            <item>
              Barnfattigdom 62
            </item>
            <item>
              Spelberoende 63
            </item>
            <item>
              Hemlöshet 64
            </item>
          </list>
        </div>
        <div type="motProposal" subtype="förslag">
          <head xml:id="i-5dXpbMkepW7C5S5ZoPzTFq">
            Förslag till riksdagsbeslut
          </head>
          <list style="ol">
            <item xml:id="i-RKqjQXKJoFvMck7ggz5hE1">
              Riksdagen anvisar med följande ändringar i förhållande till regeringens
              förslag anslagen under utgiftsområde 9 Hälsovård, sjukvård och
              social omsorg enligt uppställning (anslag i tusental kronor):
            </item>
          </list>
          <table>
            <row xml:id="i-KppzBxYT7JhEhzSH5DhRV7">
              <cell>
                Anslag
              </cell>
              <cell>
                Regeringens förslag
              </cell>
              <cell>
                Anslagsförändring
              </cell>
            </row>
            <row xml:id="i-EgmpEhB3Y5WaeN62iGvFNg">
              <cell>
                1:6 Bidrag till folkhälsa och sjukvård 
 Nytt stimulansbidrag till landstingen för att förbättra omhändertagandet av svårt sjuka äldre patienter 
 Stimulanssatsningen på 160 000 för att öka användningen av LOV i specialistsjukvården slopas
              </cell>
              <cell>
                1 711 923
              </cell>
              <cell>
                0  
 +160 000  
   
                  160 000
              </cell>
            </row>
            <row xml:id="i-VQ3YYrpqvCZAQw7K6psiY7">
              <cell>
                Nytt: Sjukvårdssatsning
              </cell>
              <cell>
                +1 000 000
              </cell>
            </row>
            <row xml:id="i-4V4NZwmNznqRoGATMYGtx5">
              <cell>
                Summa för utgiftsområdet
              </cell>
              <cell>
                60 078 114
              </cell>
              <cell>
                + 1 000 000
              </cell>
            </row>
          </table>
          <list style="ol">
            <item xml:id="i-6qcsd9XHxRAv45ENx1zrSY">
              Riksdagen avslår regeringens förslag till lag om ändring i hälso-
              och sjukvårdslagen (1982:763) angående högkostnadsskyddet för
              vårdavgifter i hälso- och sjukvården.
            </item>
            <item xml:id="i-D8xZ5q6LHmuuCoQCWMehaG">
              Riksdagen avslår regeringens förslag till lag om ändring i lagen
              (2002:160) om läkemedelsförmåner m.m. angående högkostnadsskyddet
              för läkemedel.
            </item>
            <item xml:id="i-Vtq6hhmskBbWZAsMDy6PBz">
              Riksdagen tillkännager för regeringen som sin mening vad som
              anförs i motionen om sjukvårdssatsning.
            </item>
            <item xml:id="i-SMnqiNYchDnd3AXTTocM8Q">
              Riksdagen tillkännager för regeringen som sin mening vad som
              anförs i motionen om patientkontrakt.
            </item>
            <item xml:id="i-LrnudEUctVXKWqTxFUWuo1">
              Riksdagen tillkännager för regeringen som sin mening vad som
              anförs i motionen om nationell kvalitetscertifiering.
            </item>
            <item xml:id="i-Wgu8DTQ6G4JHMRsWqfF9Ge">
              Riksdagen tillkännager för regeringen som sin mening vad som
              anförs i motionen om att vården ska vara baserad på vetenskap
              och beprövad erfarenhet också när det gäller att fördela vårdresurser.
            </item>
            <item xml:id="i-Y8hrdwpcCJrA9TLhZi9UW6">
              Riksdagen tillkännager för regeringen som sin mening vad som
              anförs i motionen om nationella riktlinjer.
            </item>
            <item xml:id="i-PmwuLu566h9LeMVWnL7hWK">
              Riksdagen tillkännager för regeringen som sin mening vad som
              anförs i motionen om patientsäkerhet.
            </item>
            <item xml:id="i-UR225yowfdBsT2wAwo3KWd">
              Riksdagen tillkännager för regeringen som sin mening vad som
              anförs i motionen om handlingsprogrammet Tid för vård.
            </item>
            <item xml:id="i-GG2ovpzKkRGwUbUDWgi8py">
              Riksdagen tillkännager för regeringen som sin mening vad som
              anförs i motionen om meddelarskydd. 1
            </item>
            <item xml:id="i-SZCjiodK1aAu8EWAGrC5fB">
              Riksdagen tillkännager för regeringen som sin mening vad som
              anförs i motionen om en it-strategi för hälso- och sjukvården.
            </item>
            <item xml:id="i-Kx8EGB5ZQun7Mfzeu2fCLH">
              Riksdagen tillkännager för regeringen som sin mening vad som
              anförs i motionen om ersättningssystemen i vården.
            </item>
            <item xml:id="i-LAfsoA6E3QzMPpEEie4LRh">
              Riksdagen tillkännager för regeringen som sin mening vad som
              anförs i motionen om en lag om medborgarnas valfrihet i vård och
              omsorg.
            </item>
            <item xml:id="i-76mUxuYZ2cT6RoUsrLKhwK">
              Riksdagen tillkännager för regeringen som sin mening vad som
              anförs i motionen om att inte tillåta fri etablering i specialistsjukvården.
            </item>
            <item xml:id="i-WZFcjY47dD8jfP3WKX4keU">
              Riksdagen tillkännager för regeringen som sin mening vad som
              anförs i motionen om en nationell genomförandeplan för jämställd
              hälso- och sjukvård.
            </item>
            <item xml:id="i-9vPBScQpakcsyoQegStMM1">
              Riksdagen tillkännager för regeringen som sin mening vad som
              anförs i motionen om investeringsskydd för skattefinansierad verksamhet.
              2
            </item>
            <item xml:id="i-YH74qZFWCuhst7mbiJ4n3W">
              Riksdagen tillkännager för regeringen som sin mening vad som
              anförs i motionen om att det inte ska vara tillåtet med förtur
              (gräddfiler) för privatbetalande patienter i den offentligt finansierade
              vården.
            </item>
            <item xml:id="i-L33HysdrpGMBXSYX26iq4P">
              Riksdagen tillkännager för regeringen som sin mening vad som
              anförs i motionen om att det inte ska vara tillåtet att sälja,
              privatisera eller stycka upp universitets- och regionsjukhus.
            </item>
            <item xml:id="i-DHVUFo4muFoJkejUkJpjGp">
              Riksdagen tillkännager för regeringen som sin mening vad som
              anförs i motionen om vinst och konkurrens i välfärden. 2
            </item>
            <item xml:id="i-KgQ4VDNMxwtaMdsXqhjY9W">
              Riksdagen tillkännager för regeringen som sin mening vad som
              anförs i motionen om organdonation.
            </item>
            <item xml:id="i-HameUovCcbADW7Rzxi1yDd">
              Riksdagen tillkännager för regeringen som sin mening vad som
              anförs i motionen om insatser för hbt-personers hälsa.
            </item>
            <item xml:id="i-2r1fSNrVGrC7x9WdUy6jD8">
              Riksdagen tillkännager för regeringen som sin mening vad som
              anförs i motionen om hbt-certifiering för landets samtliga ungdomsmottagningar.
            </item>
            <item xml:id="i-BhtzHwVX1eGhLevhMJtS7V">
              Riksdagen tillkännager för regeringen som sin mening vad som
              anförs i motionen om insatser när det gäller smittskydd och hiv.
            </item>
            <item xml:id="i-NPVqmpanGV7tkZEJpgJ3wm">
              Riksdagen tillkännager för regeringen som sin mening vad som
              anförs i motionen om ett nationellt initiativ för säkrare läkemedelshantering.
            </item>
            <item xml:id="i-FoTwh183mGE4JHgmavq81b">
              Riksdagen tillkännager för regeringen som sin mening vad som
              anförs i motionen om apoteksmarknaden.
            </item>
            <item xml:id="i-3BP837rvvZrk7zJmRX6gFz">
              Riksdagen tillkännager för regeringen som sin mening vad som
              anförs i motionen om en strategi mot antibiotikaresistens och
              vårdrelaterade infektioner.
            </item>
            <item xml:id="i-DAW3yXatjwLur7WSCRCFwv">
              Riksdagen tillkännager för regeringen som sin mening vad som
              anförs i motionen om en långsiktig handlingsplan för psykiatrin.
            </item>
            <item xml:id="i-FRNvtVHUZrTwbUdSLTzwLo">
              Riksdagen tillkännager för regeringen som sin mening vad som
              anförs i motionen om samverkansmodeller i varje kommun för barn
              och ungdomar med problem (Barnens räddningstjänst).
            </item>
            <item xml:id="i-34Xzg4vdFJZNBjaaM5dHFb">
              Riksdagen tillkännager för regeringen som sin mening vad som
              anförs i motionen om tandvårdsförsäkringen.
            </item>
            <item xml:id="i-3uxv4WuxumRHuqaJyz5Lmt">
              Riksdagen tillkännager för regeringen som sin mening vad som
              anförs i motionen om att inrätta en kommission för jämlik hälsa.
            </item>
            <item xml:id="i-KXiJvtkebm1uCj3PFTJRne">
              Riksdagen tillkännager för regeringen som sin mening vad som
              anförs i motionen om obligatoriska bildvarningar på cigarettpaket.
            </item>
            <item xml:id="i-FCC1RrKA6ktvDiZw4Ww7ad">
              Riksdagen tillkännager för regeringen som sin mening vad som
              anförs i motionen om dold försäljning av tobak.
            </item>
            <item xml:id="i-TFPiQBNjmgE51XBgsBuGuh">
              Riksdagen tillkännager för regeringen som sin mening vad som
              anförs i motionen om tillståndsplikt för försäljning av tobak.
            </item>
            <item xml:id="i-95h4hw3mGKo9aG7dm1AQ4E">
              Riksdagen tillkännager för regeringen som sin mening vad som
              anförs i motionen om ett samlat åtgärdspaket för att minska tobaksbruket.
            </item>
            <item xml:id="i-7Nq1HuoG3VyU6frvU8a5V2">
              Riksdagen tillkännager för regeringen som sin mening vad som
              anförs i motionen om alkoholreklam.
            </item>
            <item xml:id="i-R5cyfyGJthXJ2EiMyihakV">
              Riksdagen tillkännager för regeringen som sin mening vad som
              anförs i motionen om licensplikt för folkölsförsäljning.
            </item>
            <item xml:id="i-NZbGrcXVoeUBfUPi67FaMT">
              Riksdagen tillkännager för regeringen som sin mening vad som
              anförs i motionen om att ompröva beslutet att låta privatpersoner
              föra in alkoholdrycker i Sverige också för andra personers räkning.
            </item>
            <item xml:id="i-YGC8LvRoVZJfFunitHUoR6">
              Riksdagen tillkännager för regeringen som sin mening vad som
              anförs i motionen om att inte införa gårdsförsäljning eller spritbutiker.
            </item>
            <item xml:id="i-9UkEvGmVDtsJuAjZzg5DLu">
              Riksdagen tillkännager för regeringen som sin mening vad som
              anförs i motionen om en nationell handlingsplan för minskat alkoholbruk
              bland ungdomar.
            </item>
            <item xml:id="i-GAwDMsE6Vg38ZT1XQfxLKd">
              Riksdagen tillkännager för regeringen som sin mening vad som
              anförs i motionen om alkolås. 3
            </item>
            <item xml:id="i-4rhCJ4qf464o8zicyHNCaz">
              Riksdagen tillkännager för regeringen som sin mening vad som
              anförs i motionen om missbruksvården.
            </item>
            <item xml:id="i-Hd7pfRFMiDFBHb3szi1Eke">
              Riksdagen tillkännager för regeringen som sin mening vad som
              anförs i motionen om en kartläggning av ungdomsmottagningarnas
              öppettider och kompetens.
            </item>
            <item xml:id="i-3uhd94p3LSVtD8rudLqpp8">
              Riksdagen tillkännager för regeringen som sin mening vad som
              anförs i motionen om funktionshinderspolitikens inriktning.
            </item>
            <item xml:id="i-WtEHmi2WahzvEiW3RyGBp3">
              Riksdagen tillkännager för regeringen som sin mening vad som
              anförs i motionen om en parbogaranti.
            </item>
            <item xml:id="i-Tx7ckNd4LC8FEj8UFTbfbi">
              Riksdagen tillkännager för regeringen som sin mening vad som
              anförs i motionen om äldrepolitikens inriktning.
            </item>
            <item xml:id="i-5YDNvqbRHzBocfWrVWomqp">
              Riksdagen tillkännager för regeringen som sin mening vad som
              anförs i motionen om insemination för ensamstående.
            </item>
            <item xml:id="i-NSe4wj2Myu2FJvrjGNhwRu">
              Riksdagen tillkännager för regeringen som sin mening vad som
              anförs i motionen om könstillhörighetslagen.
            </item>
            <item xml:id="i-2Rj3c5GHpwPKYDAGTLYxKZ">
              Riksdagen tillkännager för regeringen som sin mening vad som
              anförs i motionen om en utredning om transpersoners villkor.
            </item>
            <item xml:id="i-KY73AC1sGEvVwVUUrgP3Lm">
              Riksdagen tillkännager för regeringen som sin mening vad som
              anförs i motionen om ekonomiskt bistånd (socialbidrag).
            </item>
            <item xml:id="i-9VJaMTJuWR3qP2eXVY3UFZ">
              Riksdagen tillkännager för regeringen som sin mening vad som
              anförs i motionen om överskuldsatthet. 4
            </item>
            <item xml:id="i-ViBipB3xumMjLz8poeGUP5">
              Riksdagen tillkännager för regeringen som sin mening vad som
              anförs i motionen om barnfattigdom.
            </item>
            <item xml:id="i-VfhkEjsPYz3N988v6LQTR7">
              Riksdagen tillkännager för regeringen som sin mening vad som
              anförs i motionen om socialtjänstens åtagande när det gäller spelmissbruk.
            </item>
            <item xml:id="i-Tomar8rqiVHsvgUJ63Pgi7">
              Riksdagen tillkännager för regeringen som sin mening vad som
              anförs i motionen om insatser för att motverka hemlöshet.
            </item>
          </list>
          <p xml:id="i-6tUw9eGhbneY8cz9jSWyxs">
            1 Yrkande 11 hänvisat till KU.
          </p>
          <p xml:id="i-YQnzFtgttJetZFYiT8e9aT">
            2 Yrkandena 17 och 20 hänvisade till FiU.
          </p>
          <p xml:id="i-T4ho9WEPWZEEH1NFtBiDPh">
            3 Yrkande 41 hänvisat till TU.
          </p>
          <p xml:id="i-NYNCbG5fc7fHDTLr4MDmyH">
            4 Yrkande 51 hänvisat till CU.
          </p>
        </div>
        <div type="motContent">
          <head type="h1" xml:id="i-TPpctZ8uRqsVwPrGVcfeKH">
            Hälso- och sjukvård
          </head>
          <p xml:id="i-ShLcswLCp9BdT4vHayipZD">
            En väl fungerande hälso- och sjukvård kan vara skillnaden mellan
            liv och död för en människa. När en svårt sjuk kan botas och återvända
            till ett aktivt liv eller när ett för tidigt fött barn kan räddas
            är det för den enskilde, familjen och de närstående det viktigaste
            och mest betydelsefulla som hänt i livet. Inget är mer avgörande
            för livskvalitet. Det som dagligen utförs i svensk hälso- och
            sjukvård kan upplevas som ett mirakel för den enskilde men är
            ett resultat av professionellt och hårt arbete av engagerade medarbetare.
            Det är också ett resultat av gemensamma investeringar under lång
            tid där strävan att erbjuda alla, inte bara några, den allra bästa
            hälso- och sjukvården har drivit på utvecklingen och bidragit
            till att svensk hälso- och sjukvård i internationella jämförelser
            rankas mycket högt när det gäller medicinsk kvalitet.
          </p>
          <p xml:id="i-D1zX7HVwLUnHY4HgMAutH9">
            Ska svensk hälso- och sjukvård kunna behålla den toppositionen
            måste den ha tillgång till den allra senaste kunskapen, professionella
            medarbetare, de mest avancerade behandlingsmetoderna, teknik och
            läkemedel för att kunna bota, lindra och förebygga sjukdomar och
            ohälsa. Målet måste vara att ständigt flytta fram positionerna
            genom investeringar i forskning och utveckling så att fler med
            dödliga sjukdomar kan räddas till livet, så att kroniska sjukdomar
            kan behandlas så att människor kan leva ett gott och självständigt
            liv och så att behandlingsbara sjukdomar kan förebyggas och botas.
            Forskning och utveckling måste vara en central och integrerad
            del i svensk hälso- och sjukvård så att ny kunskap snabbt når
            ut och används i vården och kommer patienterna till del.
          </p>
          <head type="h2" xml:id="i-AYBB8TWR6vzTNTDxhsrJkS">
            Sjukvårdssatsning: hälso- och sjukvård i världsklass kräver investeringar
          </head>
          <p xml:id="i-L8vVKkKkMH19vPJ8HTHizE">
            Alla har rätt till en god sjukvård. Den som blir sjuk ska veta
            att han eller hon får hjälp av personal som har den bästa utbildningen
            och tillräckligt med tid och som arbetar med de mest moderna metoderna
            och den senaste medicinska tekniken.
          </p>
          <p xml:id="i-Nwa6D45VW5JXgPiKExpnxC">
            Vi vill genomföra ett brett reformprogram för en jämlik sjukvård.
            Vi vill göra satsningar för att modernisera, utveckla och förstärka
            sjukvården. Vi vill införa en nationell kvalitetscertifiering
            för alla offentligt finansierade vårdgivare, med lika höga kvalitetskrav
            på alla vårdenheter och all omsorg.
          </p>
          <p xml:id="i-6xHaM68wBikR9qHRVVxDRP">
            Vi säger nej till förslaget om att höja taken för högkostnadsskydden
            för besök i sjukvården och för läkemedel med 200 respektive 400
            kronor från årsskiftet. Förslaget har sämsta möjliga fördelningsprofil.
            De som besöker sjukvården ofta och är beroende av många mediciner
            får betala försämringarna. Socialstyrelsen har till exempel redovisat
            att ensamstående med barn redan nu i tre gånger så hög utsträckning
            som andra avstår från att hämta ut läkemedel av ekonomiska orsaker.
            Den som aldrig eller ganska sällan besöker sjukvården slipper
            försämringar helt.
          </p>
          <p xml:id="i-VCmVNyj3UgcM7doN8FfuBU">
            På sikt förväntas de höjda patientavgifterna inbringa 980 miljoner
            kronor. För att kompensera landstingen för de uteblivna avgifterna
            från patientkollektivet så tillför vi 1 miljard kronor till landstingen
            redan från 2012. De ökade resurserna till hälso- och sjukvården
            kan användas på flera olika sätt. Det möjliggör satsningar som
            leder till en mer jämlik vård. De kan också användas till mer
            personal i vården, högre löner för de vårdanställda och fler vårdplatser.
          </p>
          <p xml:id="i-593zX1ipn3wgHt6RGhjUYm">
            Regeringen försöker genom stimulansbidrag styra landstingen att
            införa etableringsfrihet. Vi anser inte att detta är en fråga
            som staten ska engagera sig i och vi avvisar därför det tidsbegränsade
            stimulansbidrag till landstingen som införs från 2012 och som
            syftar till att öka användningen av LOV i specialistsjukvården.
            Vi föreslår istället att pengarna används till ett stimulansbidrag
            till landstingen för att förbättra omhändertagandet av svårt sjuka
            äldre patienter.
          </p>
          <p xml:id="i-6yNZBHVFF1zDQT5j5Zgkvr">
            Alla har rätt till sjukvård på lika villkor. Den som har haft
            möjlighet att teckna en privat sjukvårdsförsäkring ska inte kunna
            få vård snabbare än andra på ett offentligt finansierat sjukhus.
            Lagstiftning kring detta avskaffades 2007. Vi anser att det bara
            är hälsotillståndet som ska avgöra när och hur du får vård på
            ett offentligt finansierat sjukhus aldrig plånbokens tjocklek
            eller olika privata försäkringar. Vi vill i lag förbjuda möjligheten
            att köpa sig förtur (gräddfiler) på offentligt finansierade sjukhus.
          </p>
          <p xml:id="i-D7Tj9oRQUDqGGr5GkdAQRG">
            Universitets- och regionsjukhusen har en avgörande betydelse
            för att ge högkvalitativ och jämlik vård. Samarbetet mellan sjukhusen
            är viktigt för hela vårdorganisationen. Om man bryter ut ansvaret
            för sjukhusen riskerar man att slå sönder vårdkedjor för patienter
            och försämra samverkan mellan olika delar av vården. Vi anser
            att universitets- och regionsjukhusen ska ägas gemensamt. Sjukhusen
            har en avgörande betydelse för landstingens möjlighet att leva
            upp till det lagstadgade ansvaret för vården, vilket gör dem olämpliga
            att privatisera.
          </p>
          <p xml:id="i-MjRDGfPWCXgPAXrZxVeQcg">
            Vi vill stärka patienternas rättigheter. Medborgarna ska ha rätt
            att välja bland en mångfald av vårdgivare, men vårdföretagen ska
            inte kunna välja bort patienter. Vi vill införa ett patientkontrakt
            där patientens alla delar inom behandling ingår och inom vilken
            tid det ska ske.
          </p>
          <p xml:id="i-UFThvtitH24C5vbPVpkkhG">
            Vi föreslår även satsningar inom arbetsmarknadspolitiken i syfte
            att underlätta generationsväxlingen inom vård och omsorg i form
            av utbildningsvikariat och traineeplatser.
          </p>
          <head type="h2" xml:id="i-9rEoy4RQsZHbtY6AtjKzw6">
            En sammanhållen och gemensam hälso- och sjukvård för alla
          </head>
          <p xml:id="i-4MXYjBzkWqG1Y1dtTCHjf3">
            En jämlik hälso- och sjukvård är en av grundvalarna i den svenska
            välfärden. Alla människor har lika rätt till bra kvalitet och
            god tillgänglighet till vården, oavsett var man bor, vem man är,
            vad man tjänar eller vilket kön eller vilken religion man tillhör.
            Det är patienter med störst behov som ska prioriteras först inte
            de med störst plånbok. Det krävs ett tydligt politiskt ledarskap
            för att prioritera vården för de sjukaste och sköraste. Hälso-
            och sjukvården ska därför styras demokratiskt och finansieras
            gemensamt och solidariskt.
          </p>
          <p xml:id="i-YYWy6WBEQ7RgZp7iJcj5Yp">
            Studier och olika jämförelser visar att svensk hälso- och sjukvård
            är öppen för hela befolkningen och håller hög kvalitet samtidigt
            som kostnaderna är måttliga. Men det finns fortfarande omotiverade
            köns- och klasskillnader i den svenska vården. Kvinnor och män
            behandlas olika. Social bakgrund och tillhörighet kan ibland ha
            betydelse för vilken vård man får och vilka resurser man får tillgång
            till. Det finns också brist på kunskap om hbt-personers situation
            inom hälso- och sjukvården och psykiatrin. Kvinnor och män, oavsett
            kön, könsidentitet, etnisk tillhörighet, religion eller annan
            trosuppfattning, funktionshinder, sexuell läggning och ålder,
            ska utifrån sina behov behandlas likvärdigt i sjukvården när det
            gäller resurser och insatser. Det går att säkra en högkvalitativ
            vård för alla.
          </p>
          <head type="h2" xml:id="i-iw2LwLC4MGiys6h5VsmfB">
            Patientkontrakt för trygghet och tillgänglighet
          </head>
          <p xml:id="i-26hRLxXDREoAqwDFGPDYSy">
            God tillgänglighet i hälso- och sjukvården är en prioriterad
            fråga. Köer och väntetider är besvärande för patienten och dyrt
            för samhället. Bristen på exakta besked är ibland lika besvärligt
            som väntan i sig. Att inte veta när en behandling ska genomföras
            är frustrerande för patienten och skapar missnöje med vården.
          </p>
          <p xml:id="i-DgKkaRWenpVsK2UqVCjUhx">
            Det har gått nästan sex år sedan den nationella vårdgarantin
            infördes (den 1 november 2005) som en överenskommelse mellan den
            socialdemokratiska regeringen och Sveriges Kommuner och Landsting
            (SKL). Vårdgarantin anger inom vilken tid vården ska ges. I september
            2008 lanserade den borgerliga regeringen den så kallade kömiljarden
            för att ge ett ekonomiskt incitament för landstingen att uppfylla
            vårdgarantin. Om tillräckligt många patienter fick vård inom vårdgarantins
            ramar fick landstinget del av kömiljarden. Konstruktionen av kömiljarden
            inbjöd dock till fiffel med siffrorna. För att kunna nå regeringens
            mål flyttade en del landsting över väntande patienter till en
            annan kö för passivt (frivilligt) väntande, som inte räknades
            med i underlaget för att landstingen skulle få del av kömiljarden.
            I verkligheten hade många av patienterna i den passiva kön inte
            alls bett om att få vänta med ingreppet. Under senare tid har
            även andra problem med kömiljarden och vårdgarantin framkommit.
            Läkare har pekat på att sjukhusen prioriterar yngre och friskare
            patienter på bekostnad av kroniskt sjuka. Orsaken är att landstingen
            vill få del av kömiljarden och då räknas nybesök men inte återbesök.
          </p>
          <p xml:id="i-5DrUvyp3drKBtNwWZMi8kP">
            Erfarenheterna av vårdgarantin och kömiljarden visar på betydelsen
            av att stimulanspengar fokuserar på rätt sak, det vill säga patientens
            möjlighet att få vård inom garanterad tid och vårdgivarens ansvar
            att se till att detta blir möjligt. Incitamenten för landstingen
            bör utformas så att det ska löna sig att hjälpa patienter snabbt
            inte flytta runt dem mellan olika statistiska kolumner.
          </p>
          <p xml:id="i-C5d96ZBngmWhFBFXsptM6Z">
            Ett problem med dagens vårdgaranti är att det är väntetiden vid
            varje undersökning/besök/behandling som regleras och inte patientens
            sammanlagda väntetid. För individen är det viktigt att den sammanlagda
            väntetiden i vården blir dels kort, dels förutsägbar så att det
            är möjligt att planera in undersökningstillfällen när det passar
            patienten.
          </p>
          <p xml:id="i-Mb6Z19V5hcxVbYVUTN7qLu">
            Vi föreslår att ett system införs med patientkontrakt som omfattar
            alla delar i hälso- och sjukvården: besök, undersökningar, röntgen
            och remisser. I kontraktet ska det finnas en tidsplan för remisser
            och eventuella behandlingar och det ska framgå vem som ska utföra
            behandlingarna. När vården och patienten har kommit överens om
            vad som ska göras och när, ska kontraktet fungera som en vårdgaranti
            som säkerställer att patientens sammanlagda tid för undersökning
            och behandling blir kort.
          </p>
          <p xml:id="i-RhRFdnhxiztCc35uynqMyc">
            I patientkontraktet ska det följande preciseras:
          </p>
          <list style="ul">
            <item xml:id="i-QYtWSQ8Cy2XS4CcFbt2KRA">
              Tidsplan för remisser, återbesök och eventuella behandlingar.
            </item>
            <item xml:id="i-99aT7ofzhXXg9edpispbtF">
              Att övergångar mellan olika vårdenheter fungerar. Patienten ska
              inte själv behöva ringa runt till olika vårdgivare eller kökanslier.
              Det ska vara vårdgivarens ansvar att säkerställa att patienten
              får vård i tid.
            </item>
            <item xml:id="i-PVsSTYwEDGnHPWTZLRK2Ta">
              Att det finns uppgifter till de personer patienten kan kontakta.
              Patienten ska känna sig trygg med vad som kommer att hända och
              till vem han eller hon ska vända sig om frågor uppstår.
            </item>
            <item xml:id="i-JfQcVzwprd3qP5RgvxWkgy">
              Att vårdgarantin är en rättighet för patienten och en skyldighet
              för vårdgivaren.
            </item>
          </list>
          <p xml:id="i-AhkQp2yvY1kQDnsfqXP3wi">
            Patienten ska inte behöva vara aktiv och gå runt och handla på
            en sjukvårdsmarknad för att få vård i tid och en fungerande vårdkedja.
            Det krävs ett politiskt ansvar för att säkerställa att alla patienter
            även de som har begränsade möjligheter att hävda sina rättigheter
            får vård i tid. Vårt alternativ för att korta vårdköerna och klara
            vårdgarantin är tydligt: tillför mer resurser till sjukvården,
            gynna de landsting som bäst klarar vårdgarantin och tillförsäkra
            patienter ett patientkontrakt med en tids- och behandlingsplan.
            Vårdkontrakt ingår som en del i vår sjukvårdssatsning för att
            modernisera sjukvården, strukturera kvalitetsarbetet och höja
            kvaliteten i vården.
          </p>
          <head type="h2" xml:id="i-5oinAywT3Ak2Pbp4u4Ukoy">
            Nationell kvalitetscertifiering av hälso- och sjukvården
          </head>
          <p xml:id="i-A4EwzHrLEwkQKNLqj42kja">
            För att säkerställa att alla offentligt finansierade vårdgivare
            erbjuder vård av hög kvalitet föreslår vi att ett system med nationell
            kvalitetscertifiering införs. Oavsett var jag som patient bor
            och oavsett om vårdgivaren jag väljer är offentlig, kooperativ,
            ideellt driven eller privat ska jag vara garanterad en vård av
            hög kvalitet. Den nationella certifieringen ska därför gälla alla
            offentligt finansierade vårdgivare, offentliga såväl som privata.
            Certifieringen ska vara tidsbegränsad och omprövas med jämna mellanrum.
            Den ska kunna dras in när vårdgivare har brister i vården. Det
            ska utvärderas om en verksamhet svarar upp mot gemensamma standarder.
            För att få certifiering ska vårdgivare visa att vården har hög
            kvalitet och är evidensbaserad, håller god tillgänglighet, uppfyller
            krav på patientsäkerhet med mera. Certifieringen innebär också
            att alla vårdgivare måste följa nationella riktlinjer och ingå
            i samma nationella system för kvalitetsregister och öppna jämförelser.
          </p>
          <p xml:id="i-RizWLrYVo7RPbZdQWJqkfj">
            Andra länder, till exempel Danmark, har kommit längre än Sverige
            när det gäller certifiering av vårdkvalitet. Nationell kvalitetscertifiering
            handlar om att vända på perspektivet och inte bara ingripa när
            något gått fel, utan satsa på att det ska bli rätt från början.
            Detta ökar tryggheten och säkerheten för patienten samtidigt som
            det främjar kvalitetsarbete och ger en gemensam plattform för
            alla offentligt finansierade vårdgivare.
          </p>
          <head type="h2" xml:id="i-2LtkJhHgDAQVocgpUgpVK5">
            Nationella riktlinjer
          </head>
          <p xml:id="i-T2uNrP4jY8xAKuZ1GNx85K">
            Nationella riktlinjer är nationella rekommendationer och beslutsstöd
            för behandling av vanligt förekommande sjukdomar. På ett antal
            områden saknas sådana riktlinjer. På andra områden finns nationella
            riktlinjer men de följs inte av alla vårdgivare, vilket kan bidra
            till att vårdkvaliteten skiljer sig åt på olika ställen i landet.
            För att förbättra likvärdigheten och patientsäkerheten vill vi
            att nationella riktlinjer utarbetas på fler områden än idag. Vi
            vill att all offentligt finansierad vård ska vara skyldig att
            följa de nationella riktlinjerna. Att följa nationella riktlinjer
            är att säkerställa att de modernaste och effektivaste metoderna
            används och att det inte är bostadsort, kön eller socioekonomisk
            tillhörighet som avgör vilken vård du får.
          </p>
          <p xml:id="i-KuYmMMSYeRhGmgBDphEytK">
            Ett exempel på problematiken är cancervården. För fyra år sedan
            presenterade Socialstyrelsen nationella riktlinjer för cancervården.
            Två år senare kom en nationell cancerstrategi som nu håller på
            att genomföras. Enligt de nationella riktlinjerna ska alla vårdregioner
            ha särskilda vårdprogram för de vanligaste cancersjukdomarna.
            Men riktlinjerna genomförs inte överallt. En granskning i början
            av 2011 visade att det fanns vårdregioner som saknade vårdprogram,
            och vården varierade kraftigt mellan olika delar av landet till
            exempel när det gäller prostatacancer. Cancerpatienter måste kunna
            känna sig trygga i sin visshet att de kommer att få god, medicinskt
            relevant och likvärdig vård oavsett var i landet de bor. De nationella
            riktlinjer som Socialstyrelsen tar fram måste genomföras.
          </p>
          <p xml:id="i-WiWcWcgtqBBprGcBGn34ci">
            Även när det gäller insatser mot bröstcancer finns det stora
            skillnader. Överlevnaden i bröstcancer har ökat. Den förbättrade
            överlevnaden beror dels på mammografiscreening som gör att tumörer
            upptäcks tidigare, dels på förbättrade behandlingsmetoder. Dock
            varierar överlevnadsgraden kraftigt mellan olika samhällsgrupper.
            Kvinnor som lever under sämre socioekonomiska förhållanden deltar
            i mindre utsträckning i mammografi än andra kvinnor. Detta är
            en avgörande förklaring till de stora skillnaderna i överlevnad.
            Ju tidigare cancer upptäcks desto bättre förutsättningar för en
            lyckad behandling. Landstingen ska erbjuda alla i åldern 4074
            år mammografiscreening enligt Socialstyrelsens bedömning av det
            tillgängliga vetenskapliga underlaget. Detta har dock inte gjorts
            överallt. Vi vill att det ska vara obligatoriskt för landstingen
            att säkerställa mammografi i enlighet med Socialstyrelsens riktlinjer
            och att varje landsting ska analysera vilka kvinnor som inte deltar
            i screeningprogrammen och varför, för att därefter kunna göra
            riktade insatser för att nå dem som inte deltar.
          </p>
          <p xml:id="i-MyvmYQ2ymtb7r3tBq2S5so">
            Under senare tid har det uppmärksammats att läkare fått ersättning
            för verkningslösa homeopatiska behandlingsmetoder. Det är allvarligt.
            Den som besöker den allmänna sjukvården ska vara tryggt förvissad
            om att behandlingsmetoderna säkert vilar på vetenskap och beprövad
            erfarenhet. Att tillförsäkra detta borde vara en självklar del
            av de nationella riktlinjerna. Detta bör riksdagen som sin mening
            ge regeringen till känna.
          </p>
          <p xml:id="i-WL48GbCibkLLgHJUc1djtq">
            Cancervården för prostata- respektive bröstcancer och ett vetenskapligt
            förhållningssätt till den allmänna hälso- och sjukvården ska ses
            som tre viktiga exempel på hur man kan jobba med nationella riktlinjer
            för att öka kvaliteten och tryggheten i sjukvården.
          </p>
          <p xml:id="i-BD43pxo4SL91aWNHmWqxMo">
            Vi föreslår att nationella riktlinjer, liksom vissa läkemedelsrekommendationer,
            ska utformas så att de kan göras obligatoriska i vården.
          </p>
          <head type="h2" xml:id="i-5siHujg3EcEjJik2y7aenF">
            Patientsäkerhet i vården
          </head>
          <p xml:id="i-vN61YrEcqQiDT957jSsYr">
            Alla patienter ska kunna veta att de får en säker vård av god
            kvalitet oavsett var i landet de bor eller vilken sjukdom de söker
            för. Säker vård av hög kvalitet är grundläggande för den svenska
            vården. Ändå drabbas runt 100 000 patienter varje år av vårdskador
            i Sverige och för cirka 3 000 patienter kan vårdskadan ha varit
            en bidragande dödsorsak. Vårdskador kostar samhället cirka två
            miljarder kronor varje år.
          </p>
          <p xml:id="i-UuAA8G3KPYscG8ytq9XCGg">
            Statens insatser för att säkerställa kvalitet och säkerhet har
            i alltför hög grad varit fokuserad på tillsyn när något händer.
            Men det räcker inte att granska och bedöma en enskild händelse.
            Hälso- och sjukvård är en riskfylld och komplex verksamhet. Hälso-
            och sjukvården måste därför hela tiden dels arbeta systematiskt
            med patientsäkerhet, dels lära av sina misstag för att förbättra
            och utveckla kvaliteten och bekämpa ojämlikheter i vården. För
            att all personal ska känna sig trygg med att rapportera in avvikelser
            är det viktigt att misstag och tillbud används i lärande och förebyggande
            syfte och inte för att peka ut syndabockar även om självklart
            alltid felbehandlingar ska utredas och leda till konsekvenser
            för den som brister i ansvar. Det bör genomföras regelbundna vårdskadeundersökningar
            inom hälso- och sjukvården där data presenteras köns- och åldersuppdelade.
            Alla vårdskadeundersökningar ska åtföljas av särskilda åtgärdsprogram.
            Arbetet kräver naturligtvis flera insatser och bygger på att det
            bedrivs ett aktivt arbete över hela landet och i alla delar av
            vården. Det arbete som bedrivs idag med nationella riktlinjer
            och öppna jämförelser är ett bra första steg. Den nya patientsäkerhetslagen
            är ett steg i riktning mot att titta på system och styrning snarare
            än att bara fokusera på enskilda mänskliga misstag. Tyvärr skedde
            införandet av den nya lagen på ett alltför snabbt och ogenomtänkt
            sätt. Socialstyrelsen, som tog över merparten av hälso- och sjukvårdens
            ansvarsnämnds uppgifter, fick inte tillräckliga resurser för att
            sköta den viktiga klagomålshanteringen. Detta har gjort att tusentals
            ärenden ligger på hög och inte har behandlats. Det är av största
            vikt att Socialstyrelsen får de resurser som krävs för att hantera
            klagomålshanteringen. Regeringen måste noga följa denna fråga
            och vid behov vidta ytterligare åtgärder. Samhället måste kunna
            erbjuda tydliga kommunikationsvägar för patienter som blivit felbehandlade
            eller skadade av vården. Dessa patienter måste känna trygghet
            i att veta att deras fall verkligen prövas. Det handlar om förtroende
            för hela sjukvårdssystemet.
          </p>
          <p xml:id="i-UhhJn4Kcj6RqgG1yoHe3ZH">
            Det är av fundamental betydelse för hela samhället och alla medborgares
            trygghet och säkerhet att nödnumret 112 fungerar på ett bra sätt.
            För den som befinner sig i en nödsituation räcker det med ett
            enda samtal till nödnumret 112 för att nå samhällets alla räddningsresurser.
            Det är SOS Alarm som på statens vägnar ansvarar för nödnumret
            112 och de möter varje dag tusentals människor som behöver hjälp
            i samband med olyckor och vid akuta sjukdomstillstånd. Under det
            senaste året har det kommit in ett antal anmälningar om att sjuka
            och nödställda ringt 112 men inte fått den hjälp som varit nödvändig.
            Enstaka misstag kommer alltid att kunna inträffa men Socialstyrelsen
            har gjort bedömningen att problemet med bedömningar och prioriteringar
            är nationellt. Socialstyrelsen har därför inlett en landsomfattande
            granskning av SOS Alarm. Socialstyrelsen ska förutom att granska
            frågan om bedömningar och prioriteringar även titta på personalens
            kompetens och hur den följs upp av SOS Alarm för att säkerställa
            att alla bedömningar håller hög kvalitet. Staten äger 50 procent
            av SOS Alarm och avtalet om nödnumret 112 tecknas av Försvarsdepartementet.
            Kvaliteten på den hjälp och service som ges genom nödnumret 112
            måste säkras.
          </p>
          <head type="h2" xml:id="i-UDyozeoep65XSDAtXwVQhZ">
            Nationella kvalitetsregister
          </head>
          <p xml:id="i-KSaWGqP85RoHDzEt7mSFFX">
            Kvalitetsregistren är en unik tillgång för hälso- och sjukvårdens
            utveckling men är också viktiga för medicinsk forskning, kliniska
            prövningar och industriell utveckling. Alla nationella kvalitetsregister
            innehåller personbundna uppgifter om problem/diagnos, behandling
            och resultat. När ett register är fullt utbyggt blir det möjligt
            att följa upp vad som utförs i sjukvården för alla patienter i
            landet på det område som registret omfattar. Det är naturligtvis
            också möjligt att följa upp vad enskilda landsting, sjukhus eller
            kliniker åstadkommer. Syftet med kvalitetsregistren är att möjliggöra
            lärande och ständigt förbättringsarbete.
          </p>
          <p xml:id="i-DiKbrsZ2kKFt3kLGXJZJsy">
            Hittills har kvalitetsregistren använts i relativt liten grad
            för klinisk forskning, men de forskningsresultat som har tagits
            fram har varit livsviktiga för patienterna. I den översyn av kvalitetsregistren
            som har gjorts bedöms att den vetenskapliga produktionen från
            kvalitetsregistren kan öka med 510 gånger. Här finns också stora
            möjligheter att attrahera internationellt forskningssamarbete.
          </p>
          <p xml:id="i-GVJA42vRN8myDWJ4RmWnBg">
            Den översyn av kvalitetsregistren som gjordes 2010 pekar på att
            det behövs bland annat en mer effektiv datainsamling till registren
            och en starkare nationell styrning av infrastrukturen. I dag finns
            det problem med att vissa uppgifter dubbelregistreras i journalsystemen
            och kvalitetsregistren, vilket kan lösas genom att strukturerade
            kvalitetsregister och nuvarande journalsystem integreras.
          </p>
          <p xml:id="i-4tkzN51HMKHrxWZ2KqapQ5">
            Det behövs nationellt stöd och en organiserad samverkan mellan
            staten, sjukvårdshuvudmännen, forskningen och industrin för att
            alla register ska få tillräcklig finansiering och kvalitet, göras
            öppna och tillgängliga och användas i forskningssammanhang. Staten
            har ett huvudansvar för att denna utveckling kommer till stånd.
            Vår politik på området utvecklas närmare i den särskilda kommittémotionen
            Politik för forskning som kommer att behandlas av utbildningsutskottet.
          </p>
          <head type="h2" xml:id="i-WujiXvUu1TpoF7QoRUgGkY">
            Tid för vård
          </head>
          <p xml:id="i-21qCd8zSUc7y2otjXDNbxK">
            Hälso- och sjukvårdens personal upplever att en alltför stor
            del av arbetstiden upptas av annat än rent patientarbete. Intyg,
            resursfördelningssystem, dubbla eller tredubbla journalanteckningar
            och rapportering till olika register är exempel på aktiviteter
            som tar mycket tid från den direkta vården. Läkare, sjuksköterskor
            och övrig vårdpersonal behöver mer tid till att jobba direkt med
            patienterna. Framgångsrikt utvecklingsarbete på olika sjukhus,
            kliniker och vårdcentraler runt om i landet visar att det går
            att ändra på organisationer och arbetsmetoder för att frigöra
            mer tid för vård. Detta arbete måste spridas och tillämpas i hela
            hälso- och sjukvården samtidigt som staten ser över sina krav
            och regler för att frigöra tid för vård. Vi föreslår att staten
            och sjukvårdshuvudmännen gemensamt utarbetar ett handlingsprogram
            för att minska den tid vårdpersonalen måste ägna åt uppgifter
            som inte är till direkt nytta för patienterna. Uppskattningar
            har gjorts som pekar på att endast en tredjedel av tiden idag
            kan avsättas till direkt patientarbete. En målsättning skulle
            kunna vara att inom fem år ska minst hälften av arbetstiden kunna
            ägnas åt direkt patientarbete. En exakt målsättning måste naturligtvis
            analyseras ytterligare men det är viktigt att det sätts upp mål
            som det går att följa upp. Det är av central betydelse att utvecklingsarbetet
            inte resulterar i minskade resurser till sjukvården. Den tid som
            frigörs ska användas till att förbättra vården och arbetsmiljön.
          </p>
          <head type="h2" xml:id="i-D93sS9LHnqdeECEa8EVYCc">
            Personalen i hälso- och sjukvården
          </head>
          <p xml:id="i-GCRkcPVasb8V8F4VytADRt">
            Medan ett heltidsarbete är en självklarhet för de flesta män
            tvingas fortfarande kvinnor ofta acceptera ett deltidsarbete och
            en lön som det inte går att försörja sig på. Det gäller bland
            annat inom vård- och omsorgssektorn. Totalt i arbetslivet arbetar
            cirka 200 000 ofrivilligt deltid och en majoritet av dessa är
            kvinnor inom LO-kollektivet. Som deltidsanställd har man förutom
            lägre inkomst ofta ett lägre deltagande i planeringen av arbetet
            och ett mindre inflytande över arbetet och arbetets förläggning.
            Forskning visar också att risken för sämre hälsa är högre bland
            deltidsarbetande. Ett modernt arbetsliv kräver en anpassning till
            människors livssituation och förutsättningar. Det är viktigt att
            skapa incitament och verktyg för att många fler ska få heltidstjänster.
            Här spelar arbetsmarknadens parter en viktig roll. Heltidsarbete
            bör vara en norm på arbetsmarknaden; heltid ska vara en rättighet
            och deltid en möjlighet. Det finns goda exempel inom kommuner
            och landsting runt om i landet där man har beslutat att föreslå
            att kollektivavtal tecknas enligt principen heltid en rättighet
            deltid en möjlighet. Varje arbetad timme behövs. Den som vill
            gå upp i arbetstid ska ges möjlighet till det. Vi vill därför
            få till stånd en lagstiftning om rätt till heltid. Att vården
            kan erbjuda heltid som norm ger ökad kontinuitet för vårdtagarna
            och ökad trygghet för personalen och kan därför bidra till ökad
            kvalitet inom hälso- och sjukvården.
          </p>
          <p xml:id="i-SEESYV5qZvTh5o4UBzBVEo">
            Arbetsmiljön måste bli bättre i hälso- och sjukvården. Tunga
            lyft och en arbetsorganisation som sliter ut och tvingar inte
            minst många kvinnor att sluta i förtid måste ersättas med moderna
            arbetsplatser i vården som är hälsosamma och utvecklande. För
            oss är det självklart att all hälso- och sjukvårdspersonal ska
            arbeta i en bra arbetsmiljö under kollektivavtalsenliga villkor
            och ha meddelarskydd, oavsett om arbetsgivaren är privat eller
            offentlig.
          </p>
          <p xml:id="i-PCw9o3CjvbEseka252wTKL">
            Inom offentligt driven vård och omsorg har personalen en grundlagsskyddad
            rätt att påtala missförhållanden och till exempel prata med journalister.
            Arbetsgivaren är förbjuden att till exempel ta reda på vem som
            har pratat med medier. Trots detta finns det alltför många inom
            den offentliga omsorgen som drar sig för att berätta om brister
            och fel. Lex Sarah gör att alla anställda är skyldiga att påtala
            missförhållanden, men många tvekar att slå larm inom både offentlig
            som privat vård på grund av risken för obehag eller repressalier.
            En viktig skillnad är dock att privatanställda inte anonymt kan
            lämna ut uppgifter om missförhållanden utan att riskera disciplinpåföljd
            av arbetsgivaren. De anställda måste själva kunna bedöma om missförhållandena
            är så allvarliga att det är ett lex Sarah-ärende, annars riskerar
            de till och med skadestånd för att ha avslöjat företagshemligheter.
            Detta är helt orimligt. Hur vården och omsorgen av våra gamla,
            ofta sjuka och sköra, bedrivs får aldrig vara en företagshemlighet.
          </p>
          <p xml:id="i-LBAQJMCqGkGrkHpFdsTxqn">
            Personalen är den viktigaste kvalitetsfaktorn; de måste ha rättigheter
            och möjligheter att diskutera vårdens kvalitet utan att riskera
            bestraffning. De fackliga organisationerna har länge drivit denna
            fråga, utan framgång. Riksrevisionen har i en rapport (RiR 2008:21)
            uppmärksammat frågan och föreslagit att personalens meddelarskydd
            ska stärkas. Det är nu hög tid att stärka kvalitetskontrollen
            och personalens rättigheter i den privata vården och omsorgen.
            Det är viktigt att alla entreprenadavtal med privata utförare
            inom vård och omsorg omfattar personalens rätt till meddelarskydd.
            Men det räcker inte. Vi föreslår att regeringen uppmanas av riksdagen
            att återkomma med ett förslag till lagändring som ger all personal
            inom offentligt finansierad vård och omsorg meddelarskydd.
          </p>
          <p xml:id="i-Nekjj8ZMaKXX4brJ2j56zX">
            Vården står inför stora pensionsavgångar. För att säkra vårdens
            framtida personalförsörjning behöver ett antal olika åtgärder
            vidtas.
          </p>
          <p xml:id="i-WHm6G7rUCbXkuycjxZ8bC8">
            Vi har i vår partimotion om budgeten för 2012 lagt fram förslag
            om utbildningsvikariat inom vård och omsorg. Anställda får möjlighet
            att komplettera och bygga på sin tidigare utbildning samtidigt
            som en långtidsarbetslös får arbetslivspraktik och en möjlighet
            till vidare anställning i en viktig framtidsbransch.
          </p>
          <p xml:id="i-8xC19FRExtEr7ofQia4FrQ">
            Vi har också i partiets budgetmotion för 2012 föreslagit inrättande
            av traineeplatser för unga under 26 år i privat och offentlig
            verksamhet. Vi föreslår att dessa platser inrättas genom kreditering
            av arbetsgivarnas skattekonton för den som anställs som trainee.
            En tidigare arbetslöshetsperiod ska inte vara ett kriterium för
            att komma i fråga för insatsen. Alla arbetsgivare ska kunna ansöka
            om att anställa en trainee under förutsättning att a) de kan visa
            upp behov av nyrekrytering till följd av generationsväxling inom
            en period av 13 år, b) det finns en godkänd handlingsplan där
            teori varvas med praktik, där t eorin ska ge kunskaper om företaget
            och branschen och praktiken t.ex. ge möjlighet att prova på företagets
            olika avdelningar och verksamheter, samt c) det finns en utsedd
            handledare på arbetsplatsen. Arbetsmarknadens parter ska sluta
            avtal om traineeanställningar.
          </p>
          <p xml:id="i-L35cR1g6r1fAykekS7qonm">
            Vi behöver också öka antalet platser på läkar- och sjuksköterskeutbildningarna.
            Bristen på läkare och sjuksköterskor kommer annars att bli akut
            väldigt snabbt. Redan i dag finns brister inom många specialiteter
            och hälso- och sjukvården står inför stora pensionsavgångar som
            måste mötas. Vi stöder regeringens förslag till utökning av läkarutbildningen
            och sjuksköterskeutbildningen under kommande år.
          </p>
          <head type="h2" xml:id="i-3cYvC6aUCVfsDRPLZjKrGu">
            En modern it-strategi för hälso- och sjukvården
          </head>
          <p xml:id="i-WMFY4yncXfb3sEKR7HnB5L">
            Det finns enorma möjligheter att med hjälp av informations- och
            kommunikationsteknik förbättra och utveckla vården för patienterna.
            En väl utvecklad it-infrastruktur leder till att vårdpersonalen
            kan ägna mer tid åt patienterna och anpassa vården till varje
            patients behov.
          </p>
          <p xml:id="i-6zP9x8dQroUbYVidiJTNmc">
            När it används som ett strategiskt verktyg i alla delar av vården
            kan de samlade vårdresurserna utnyttjas på ett mer effektivt sätt.
            Men för att detta ska bli verklighet krävs en nationell och uthållig
            kraftsamling.
          </p>
          <p xml:id="i-GyL7qzXTsJFdDSHfeWb1gy">
            Att utveckla journalhanteringen i vården är en nödvändighet.
            Målet bör vara en patient en journal. Journalerna är idag splittrade
            och svåröverskådliga. Olika personalkategorier för var sin journal
            med dubbelarbete som följd. All information om en patient ska
            samlas på ett ställe så att patienten slipper berätta sin sjukdomshistoria
            vid varje ny vårdkontakt. Patienten ska ha tillgång till sin egen
            journal. Det administrativa arbetet minskar, tid sparas och patientsäkerheten
            ökar.
          </p>
          <p xml:id="i-PSKiN25A621UEvnTTeKCWS">
            Den socialdemokratiska regeringen påbörjade arbetet med en nationell
            it-strategi i bred samverkan med centrala aktörer. Den nuvarande
            regeringen har inte tillräckligt prioriterat arbetet med den nationella
            it-strategin. Många bra förslag som skulle kunna underlätta och
            effektivisera arbetet både för personal och för patienter har
            inte fullföljts. Det finns alltför många olika it-system inom
            vården som inte är kompatibla med varandra. Det ofullbordade it-arbetet
            har istället för att rationalisera vården inneburit tidstjuvar
            och merarbete. Det är samtidigt viktigt att inte låsa in sig i
            stora dyra system där kostnaderna kan löpa iväg på grund av monopolsituationer.
            Därför bör användandet av öppna standarder vara norm. Syftet ska
            vara att förenkla och effektivisera både tidsmässigt och ekonomiskt.
            Den nationella it-strategin måste bli mer kraftfull och ha tydliga
            mål och tidsplaner.
          </p>
          <p xml:id="i-Tnnn8XYhXg7zRho6ZytJSL">
            Ett modernt utnyttjande av it handlar också om att utveckla lösningar
            direkt för patienten. Många människor, oavsett ålder, behöver
            hjälp med att hålla ordning på information som har med den egna
            hälsan att göra. Det är svårt att minnas vilken antibiotika läkaren
            ordinerade sist, vilka vaccinationer som är gjorda eller vilket
            knä som smärtade för tio år sedan. På samma sätt som de flesta
            människor idag har ett bankkonto på internet kan man ha ett säkert
            konto för att samla information som rör hälsan. Hälsokontot ska
            vara individuellt. Ingen annan än den som har hälsokontot ska
            ha tillgång till informationen. Kontot ska vara lika säkert som
            ett bankkonto. Ett hälsokonto kan till exempel innehålla den egna
            journalen, kortfattad information från vårdcentraler, sjukhus
            och hemsjukvård, information från apoteket, tandläkaren och optikern,
            information om vaccinationer, utlandsvård etc., läkemedelsförteckning
            och personliga minnesanteckningar. På sikt ska det också finnas
            möjlighet att ha direkt kontakt med vården.
          </p>
          <head type="h2" xml:id="i-TzZfuvt8vCafeyy2Sf6nLn">
            Hälsofrämjande och jämlik hälso- och sjukvård
          </head>
          <p xml:id="i-RBRWB2ms9cKJM19ucSGdNR">
            Primärvården har en central betydelse för det sjukdomsförebyggande
            hälsoarbetet och för en jämlik hälsa. Internationell forskning
            visar att en bra primärvård är den del av sjukvården som har störst
            betydelse för folkhälsan. Utan en bra primärvård utnyttjas inte
            den samlade hälso- och sjukvårdens resurser på bästa sätt. Men
            det är inte bara primärvården som bär ansvar för ett sjukdomsförebyggande
            hälsoarbete. Även sjukhus har en viktig hälsofrämjande roll.
          </p>
          <p xml:id="i-PJsdQeR58w82hX9sG84rWv">
            Att vårdkedjor fungerar väl och att människor har vetskap om
            att sjukhusvården finns tillgänglig med god kompetens och hög
            kvalitet den dag de själva eller anhöriga behöver den har i sig
            en viktig hälsofrämjande funktion. Hur vården ges och personalens
            bemötande har stor betydelse, men det gäller även sådant som lokalernas
            utformning, väntetider och den mat som serveras. Hälso- och sjukvården
            ska inte bara vara åtgärdande utan också hälsofrämjande. Det får
            tydliga konsekvenser. Det gäller t.ex. hur mycket man arbetar
            med livsstilsråd, uppföljning efter inläggning och kontakter med
            primärvården och samhället i övrigt.
          </p>
          <p xml:id="i-WUZLMtSxDLknKAYvmPJtrS">
            En avgörande fråga är att resurserna styrs dit där behoven är
            störst. Ersättningssystemets utformning styr vårdens prioriteringar
            och därför får man olika effekter av vårdvalssystem beroende på
            hur systemen ser ut. Ersättningssystemen inom primärvården ska
            utformas så att hälsans bestämningsfaktorer tillsammans med sjuklighet
            och vårdtyngd styr resurserna.
          </p>
          <p xml:id="i-TeTEFPZ6XVXH2uBdZsQWN3">
            Ersättningssystemen bör premiera hälsofrämjande och sjukdomsförebyggande
            insatser för alla åldersgrupper, teamarbete och hög tillgänglighet.
          </p>
          <p xml:id="i-WzjnS3caP9xuRp3fvd8z9N">
            Förebyggande arbete ska tydligt ingå i primärvårdens uppdrag.
            Arbetet med att omvandla vårdcentraler till hälsocentraler ska
            främjas. Det innebär exempelvis att vårdcentraler bör erbjuda
            insatser för rökavvänjning, alkoholrådgivning och kostrådgivning
            samt skadeförebyggande arbete inom äldreomsorgen och läkemedelsgenomgångar.
            I de fall man vet att livsstilsförändringar ger lika stor eller
            större effekt än läkemedel och då läkaren bedömer att det är möjligt
            bör detta i första hand prövas och följas upp. På många platser
            i landet har fysisk aktivitet på recept (FAR) framgångsrikt prövats.
            I samarbete med andra aktörer inom friskvårdsområdet kan detta
            utvecklas och förbättras. Samverkan mellan olika personalgrupper
            är en nödvändig förutsättning för ett arbete som utgår från en
            helhetssyn på människan och möjlighet att möta mångskiftande vårdbehov
            och socialmedicinsk problematik.
          </p>
          <p xml:id="i-CcG6zswuPDp4MzQXb8pmZr">
            En problematik som behöver uppmärksammas gäller rehabiliteringen.
            Patienters möjlighet till god rehabilitering har försvagats efter
            vårdvalsreformen. En grundläggande orsak är oklarheten kring primärvårdens
            ansvar och uppdrag i den tidiga rehabiliteringen. De som inte
            har en arbetsgivare som köpt rehabiliterande tjänster riskerar
            att helt bli utan en viktig del av sin hälso- och sjukvård. En
            ytterligare orsak är att vissa vårdvalsmodeller inte gynnar teamarbete,
            vilket ger en hälso- och sjukvårdsstruktur rakt motsatt den som
            Rehabiliteringsrådet förordar i sitt betänkande.
          </p>
          <p xml:id="i-J1U2jh9Z5hwG4f2iFGNn9M">
            Vi föreslår att regeringen uppmanas av riksdagen att återkomma
            med ett förslag till förtydligande av hälso- och sjukvårdslagen
            (HSL) om att ersättningssystemen i vården ska utformas så att
            de premierar hälsofrämjande och sjukdomsförebyggande insatser,
            med ett jämlikhetsperspektiv.
          </p>
          <p xml:id="i-Gaxfwt6hsM9mkbY26rtSpM">
            Vi vill att människor ska ha inflytande över sin hälso- och sjukvård.
            Medborgare ska ha rätt att välja vårdcentral och läkare. På denna
            punkt är vi ense med regeringen. Vi är dock kritiska till hur
            lagarna för detta har utformats. Vi menar att de gällande lagarna
            LOV (lagen om vårdval) och lagen om vårdval i primärvården har
            stora och avgörande brister. Lagarna innebär fri etablering för
            företag inom välfärdsområdet och hindrar därmed landstingen/regionerna
            att utforma och utveckla modeller för en god primärvård utifrån
            medborgarnas behov. Fri etablering innebär att landstingen/regionerna
            blir tvungna att tillåta vårdföretag att etablera sig där de finner
            det mest lönsamt. Det finns en risk att utbudet av primärvårdsenheter
            blir lägre i mer kostnadskrävande områden om inte ersättningssystemet
            tar tillräcklig hänsyn till sjuklighet och sociala skillnader
            (se till exempel kritiken mot utformningen av Vårdval Stockholm).
            Det är oacceptabelt att marknadsmekanismer ska sätta spelreglerna
            för en behovsstyrd verksamhet. Vi avvisar fri etablering för vårdföretagen.
            Det måste finnas möjlighet för den som finansierar vården att
            vid behov diskutera och styra etableringar av privata aktörer.
          </p>
          <p xml:id="i-6yijEUZDCnTbYHeXEvLFqp">
            LOV möjliggör även för privata utförare att sälja tilläggstjänster.
            Vi motsäger oss bestämt en hälso- och sjukvård (eller kommunal
            vård och omsorg) där de som har råd tillåts köpa extra tjänster
            inom den offentliga verksamheten. Det öppnar för en tudelning
            av vården som leder till att det blir plånboken och inte behoven
            som styr. Det kommer även på sikt att leda till att den offentligt
            finansierade vården urholkas. Risken är stor att det skapas en
            lägsta nivå som alla har tillgång till och att den som vill (och
            har råd) kan köpa tjänster eller behandlingar utöver detta. En
            demokratiskt styrd och solidariskt finansierad vård som ges efter
            behov är en grundläggande del av den svenska välfärden. Det är
            viktigt att medborgarna har valmöjlighet. Det är medborgarna som
            ska ha rätt att välja vårdgivare, inte vårdföretagen som ska få
            välja patienter. Vi föreslår att en ny lag om medborgarnas valfrihet
            i vård och omsorg utformas i enlighet med vad som anförts ovan.
          </p>
          <head type="h2" xml:id="i-LMvRPuY9xyyekeU1urhA1f">
            Fri etablering i specialistsjukvården
          </head>
          <p xml:id="i-T63wLELAZpC2ftQJ8Ggv3Z">
            Den borgerliga regeringen tillsatte under förra mandatperioden
            en utredning som skulle titta på frågan om valfrihetssystem i
            den öppna specialistsjukvården. Utredningen föreslog en lag om
            vårdgivaretablering (LOVE) som går ut på att vårdgivare ska kunna
            etablera sig fritt inom den öppna specialistvården. Taxan skulle
            bestämmas av en nationell myndighet. Kritiken mot förslaget har
            varit stark. Landstingen skulle få ytterst begränsade möjligheter
            att påverka vilka etableringar som sker. Genom att införa nationella
            taxor för samtliga legitimerade yrkesgrupper får landstingen svårare
            att kontrollera kostnaderna och planera sin verksamhet. Med LOVE
            är tanken att tvinga landstingen att acceptera privata etableringar.
          </p>
          <p xml:id="i-EU4kCEDyTegvwTfoHJZCuA">
            Vi tror inte på idén om fri etablering i specialistsjukvården.
            Det slår sönder fungerande vårdkedjor och gör det helt omöjligt
            för landstingen att planera, lokalisera och bygga upp en effektiv
            specialistsjukvård. Det är snarare så att det behövs en samordning
            över nuvarande landstingsgränser för att hushålla med de resurser
            som finns. Privata vårdgivare kan spela en roll i specialistsjukvården
            men detta bör regleras genom vårdavtal mellan båda parter.
          </p>
          <p xml:id="i-CYtfa9V31X3nMHGVFSJ1LD">
            Regeringen har inte lagt fram något förslag om införande av LOVE;
            däremot försöker regeringen att genom stimulansbidrag styra landstingen
            att införa etableringsfrihet. Vi anser inte att detta är en fråga
            som staten ska engagera sig i och vi avvisar därför det tidsbegränsade
            stimulansbidrag till landstingen som införs från 2012 och som
            syftar till att öka användningen av LOV i specialistsjukvården
            (160 miljoner 2012, och 100 miljoner årligen 20132014 på anslag
            1:6 Bidrag till folkhälsa och sjukvård). Vi föreslår istället
            att pengarna används till ett stimulansbidrag till landstingen
            för att förbättra omhändertagandet av svårt sjuka äldre patienter.
          </p>
          <head type="h2" xml:id="i-QLrDe4S7L5E44kuFqpDLqo">
            Jämställd hälso- och sjukvård
          </head>
          <p xml:id="i-4MEU3JuNeG9FiXbY91rMe7">
            Socialstyrelsen och olika forskarrapporter har vid flera tillfällen
            redovisat analyser av vårdens jämställdhet. De visar att det fortfarande
            förekommer vissa systematiska skillnader i bemötandet och omhändertagandet
            av kvinnor jämfört med män. Det kan handla om att kvinnor får
            sämre behandlingar, ges äldre och billigare mediciner eller att
            de oftare får felaktiga diagnoser. Socialstyrelsen pekar på att
            framsteg görs och att erfarenheterna visar att förändringar är
            möjliga att åstadkomma enbart genom att synliggöra rådande förhållanden.
            Att nå ökad jämställdhet i vården kräver ett brett och långsiktigt
            arbete med sikte på forskning, behandlingsmetoder och attityder.
            Kvinnor och män ska utifrån sina behov behandlas likvärdigt i
            sjukvården när det gäller resurser och insatser. Vi föreslår en
            nationell genomförandeplan för jämställd sjukvård. Centralt i
            en sådan plan är ökad och mer spridd kunskap om hur könsfaktorer
            påverkar vården. Det behövs också mer forskning för att belysa
            vilka könsskillnader som finns och hur de uppkommer. Ökat fokus
            på jämställdhet och genus på vårdutbildningarna på gymnasiet och
            högskolan samt i vidareutbildningar för personal inom hälso- och
            sjukvården är också av central betydelse för att få en jämställd
            vård. Arbetet med könsuppdelad vårdstatistik bör fortsätta och
            jämställd vård bör vara ett eget uppföljningsområde i de nationella
            jämförelserna.
          </p>
          <p xml:id="i-XDAiV2uH4Nbdetgn1MwLVL">
            Att nå ökad jämställdhet i vården kräver ett brett och långsiktigt
            arbete med sikte på forskning, behandlingsmetoder och attityder.
            Kvinnor och män ska utifrån sina behov behandlas likvärdigt i
            sjukvården när det gäller resurser och insatser.
          </p>
          <head type="h2" xml:id="i-VcoHYMFd1AzfK1sxKMMKw7">
            Högkostnadsskyddet
          </head>
          <p xml:id="i-VvNFWxTnSSsktTd3ZzhEnN">
            Regeringen föreslår i budgeten att högkostnadsskyddet för sjukvård
            respektive läkemedel försämras. Vi är emot detta förslag. Högkostnadsskyddet
            innebär att man inte behöver betala mer än ett visst totalbelopp
            för läkemedel och patientavgifter under ett år. När man uppnått
            maxbeloppet får man ett frikort som ger rätt till kostnadsfri
            vård under ett år från datumet för det första vårdbesöket. Regeringens
            förslag innebär att gränsen för högkostnadsskyddet vid besök i
            sjukvården försämras från 900 kronor till 1 100 kronor per år
            och för läkemedel från 1 800 kronor till 2 200 kronor per år.
          </p>
          <p xml:id="i-Mzkke2PvcggvPNM3LYkbYT">
            Förslaget presenterades för första gången sent i våras och har
            remissbehandlats i rekordfart under sommaren. Tydligen är det
            mycket bråttom att försämra villkoren för de sjuka, även på detta
            område. Förslaget har sämsta möjliga fördelningsprofil. De som
            besöker sjukvården ofta och är beroende av många mediciner får
            betala försämringarna. Den som ganska sällan besöker sjukvården
            slipper försämringar.
          </p>
          <p xml:id="i-UfRk2yi4Rx9wD1gEQSRYda">
            I den grupp som drabbas finns många kroniker och personer med
            funktionsnedsättningar liksom många äldre och de som varit sjuka
            länge. Totalt kan försämringen uppgå till 600 kronor per år för
            den som idag är sjuk och använder högkostnadsskyddet, en inte
            oväsentlig summa. Socialstyrelsen har också pekat på att försämringen
            kan bli ett hårt slag för de med lägst inkomster. Man pekar på
            exemplet att ensamstående med barn redan nu i tre gånger så hög
            utsträckning som andra avstår från att hämta ut läkemedel av ekonomiska
            orsaker.
          </p>
          <p xml:id="i-SxaxJSmx8GvFEgmTFvZLpt">
            Förslaget till försämringar av högkostnadsskyddet ökar klyftorna
            i samhället. Om staten eller sjukvården behöver mer pengar bör
            detta finansieras gemensamt och inte genom att man ensidigt höjer
            kostnaderna för de mest sjuka. De som använder högkostnadsskyddet
            är äldre personer samt personer som varit sjuka länge. Det är
            precis de grupper som de senaste åren kunnat se sin ekonomi försämras
            samtidigt som de kunnat se att andra grupper fått det bättre.
            Hälso- och sjukvårdslagen stadgar att hälso- och sjukvården ska
            vara lika för alla och ges på lika villkor. Vi föreslår avslag
            på regeringens förslag till ändringar i högkostnadsskyddet för
            vårdavgifter respektive läkemedel (se punkt 2 och 3 i motionens
            förslag till riksdagsbeslut).
          </p>
          <head type="h2" xml:id="i-F63YccW4poytWYbp5hH8fB">
            Driftsformer i hälso- och sjukvården
          </head>
          <p xml:id="i-H864MQgJdmgQAh2HBEQhCJ">
            För oss socialdemokrater är kvalitet och likvärdighet viktigast
            i hälso- och sjukvården. I flera borgerligt styrda landsting och
            regioner har man genomfört och planerat omfattande privatiseringar
            av hälso- och sjukvårdsverksamheter utan annat syfte än att privatisera
            gemensam egendom och gemensamma uppgifter. Ibland sker dessa utförsäljningar
            genom att verksamhet mer eller mindre slumpas bort. Vi motsätter
            oss denna politik. Kvalitet och likvärdighet, patientnytta och
            säkerhet ska styra sjukvården, inte privatiseringar av ideologiska
            skäl. Vi föreslår en lag om investeringsskydd så att skattefinansierad
            verksamhet inte kan säljas ut till privata ägare till underpris.
          </p>
          <p xml:id="i-BqpLZzDFeQXyFonVKpb8rj">
            Samtidigt är vi inte negativa till alternativ i vården. Det är
            inte självklart att en offentligt driven vårdcentral håller hög
            kvalitet bara för att den drivs offentligt. Motsvarande förhållande
            gäller även privat driven verksamhet. Däremot finns det många
            goda exempel på vårdcentraler, läkarmottagningar, sjukgymnastik
            med mera som drivs av dem som jobbar där eller av företag eller
            idéburna ideella aktörer på uppdrag av landstinget.
          </p>
          <p xml:id="i-6dJBEgd2ELHYEHsakcR8H1">
            Det är avgörande att vinstintressen i vården inte får påverka
            sjukvårdens kvalitet eller likvärdighet. Ingen som söker vård
            inom den offentligt finansierade hälso- och sjukvården ska behöva
            riskera att lönsamhetskalkyler görs innan en behandling sätts
            in. Vi motsätter oss varje lösning som innebär att man med privata
            medel, till exempel genom privata försäkringar, tillåts köpa sig
            förtur (gräddfiler) till offentligt finansierad vård. Därför måste
            det finnas regler för privata utförares medverkan i den offentligt
            finansierade hälso- och sjukvården. Alla människor ska ha rätt
            att vid behov få tillgång till vård med hög kvalitet. Det ska
            bara vara hälsotillståndet som avgör när och hur du blir behandlad
            i hälso- och sjukvården, inte plånboken eller tillgången till
            privata försäkringar. Vi föreslår att gräddfiler för privatbetalande
            patienter inte ska vara tillåtna i den offentligt finansierade
            vården. Detta bör regleras i lag.
          </p>
          <p xml:id="i-CBfS6gSxm5qLyKZTXz8XV2">
            Vi tror att det finns ett stort utrymme för att utveckla närsjukvården
            genom att ta till vara personalens engagemang. Vi ser positivt
            på att många vård- och hälsocentraler drivs i former där personalens
            egna engagemang får stort utrymme. Det kan ske i form av privat
            företagande eller kooperativ eller ideell organisation. Men det
            kan också ske som en självstyrande enhet (intraprenad) inom landstinget/regionen
            med stora frihetsgrader och stort eget ansvar. Kvalitet och resultat,
            patientsäkerhet och tillgänglighet bör styra vårdens prioriteringar,
            inte driftsformer eller snäva lönsamhetskalkyler.
          </p>
          <p xml:id="i-SdsHkrvgQXFkqBi8jRT4PV">
            Nästan alla svenska sjukhus som finansieras gemensamt drivs idag
            offentligt. Så ser det också ut i många jämförbara länder. Många
            av sjukhusen utgör komplexa och högt kvalificerade nav i sjukvårdens
            vårdkedjor och förändringar av dessa påverkar vården i många andra
            delar. Att bryta ut och avhända sig ansvaret för sjukhusen riskerar
            att slå sönder fungerande vårdkedjor för patienten och försämra
            samverkan inom alla delar av vården. Vi vill därför inte sälja
            ut eller privatisera sjukhus .
          </p>
          <p xml:id="i-DLstoi16L6ZQJZoAYR2NCC">
            Universitets- och regionsjukhusen har central betydelse för att
            ge högkvalitativ vård och jämlik vård över hela landet. Samverkan
            mellan dessa sjukhus är viktig för hela sjukvårdens infrastruktur.
            Att bryta ut och avhända sig ansvaret för sjukhusen riskerar att
            slå sönder vårdkedjor för patienter och försämra samverkan mellan
            olika delar i vården. Sjukhusen har en avgörande betydelse för
            landstingens möjlighet att leva upp till sitt lagstadgade ansvar
            för vården, vilket gör dem olämpliga att privatisera. Det är landstingen
            och regionerna som ansvarar för hur sjukvården ska organiseras
            och det är där de olika politiska alternativen ställs mot varandra.
            Universitets- och regionsjukhusen har en central betydelse för
            utbildning och praktik för hälso- och sjukvårdens personal. Vi
            föreslår att det inte ska vara tillåtet att sälja, privatisera
            eller stycka upp universitets- och regionsjukhus. Detta bör regleras
            i lag.
          </p>
          <head type="h2" xml:id="i-3DemMRdmYT3XwZXj1diLuW">
            Översyn av vinst och konkurrens i välfärden
          </head>
          <p xml:id="i-T8Mf7c4rqdWxuwdLQteSJH">
            För socialdemokratins del är det viktigt att säkerställa att
            varje skattekrona används så effektivt som möjligt. Vi vet att
            den demografiska utvecklingen i vårt land innebär att behovet
            av insatser inom omsorg och sjukvård kommer att öka kraftigt.
            Samtidigt som ett fortsatt effektiviseringsarbete kommer att vara
            nödvändigt menar vi att restriktivitet måste iakttas när det gäller
            att låta skattemedel försvinna ur privat driven välfärd.
          </p>
          <p xml:id="i-Q7eHAG7tDnBWq4729PgaTS">
            Möjligheterna att följa upp hur skattemedel används är fundamental
            från demokratiska utgångspunkter. Därför måste det ställas krav
            på transparens och meddelarfrihet.
          </p>
          <p xml:id="i-ReY5cpugoxwSVjUKsDJyiw">
            Det finns också behov av ett regelverk som säkerställer att en
            likvärdig kvalitet kan upprätthållas i såväl kommunal som privat
            verksamhet. Det kan exempelvis handla om hur många timmar lärarledd
            undervisning en skola måste erbjuda, huruvida elever med behov
            av stöd får det eller vilka krav på lokaler, måltider etc. som
            ska uppfyllas.
          </p>
          <p xml:id="i-HmsXSLEt1e2uRcDDZU9bmx">
            Att betydande resurser lämnar den offentliga sektorn för att
            hamna hos aktieägare är inte acceptabelt ur skattebetalarnas synvinkel.
            Det är därför motiverat att begränsa möjligheterna för företag
            som utövar verksamhet inom skattefinansierade verksamheter att
            föra ut stora överskott ur verksamheten. Utformningen av sådana
            begränsningar bör skyndsamt utredas. Särskilt angeläget är det
            att se över huruvida riskkapitalbolag är lämpliga som ägare av
            välfärdsverksamheter.
          </p>
          <p xml:id="i-AEqoihthJ46gx2NHkhfx4i">
            I ett internationellt perspektiv är det ovanligt att tillåta
            att vinst tas ut ur skattefinansierad verksamhet. I Danmark, Norge
            och Finland tillåts inte privata skolor att gå med vinst som delas
            ut till aktieägare. Blir det vinst ska den gå tillbaka in i skolans
            verksamhet. I Nederländerna och i Kanada gäller samma sak för
            såväl sjukvård som skolor ett överskott ska återinvesteras i verksamheten.
            I Norge drivs sjukhusen i en särskild associationsform, icke-vinstdrivande
            bolag.
          </p>
          <p xml:id="i-578Q7nAvjPP8fxGePJHMSN">
            En utredning om konkurrens och effektiv användning av skatter
            i välfärden bör ta sin utgångspunkt i bland annat följande:
          </p>
          <list style="ul">
            <item xml:id="i-DLHbUpbkTjbZyJkzS3LFU">
              Likalydande och höga krav på kvalitet ska ställas på privat,
              kooperativ och kommunal verksamhet.
            </item>
            <item xml:id="i-BPxjv2MwcMh4ijESudQFR9">
              Det ska vara möjligt för elever, patienter och brukare att ta
              del av jämförelser som belyser kvalitet, resultat och inriktning
              av olika verksamheter.
            </item>
            <item xml:id="i-FBeWLNQmuMmzjh52y7qfdC">
              En offentlighetsprincip ska gälla i all skattefinansierad verksamhet.
              Idag gäller inte offentlighetsprincipen privata huvudmän.
            </item>
            <item xml:id="i-V7Gmfnu1q7TggC3vnRPJy9">
              Anställda i skattefinansierad verksamhet ska ha rätt till meddelarfrihet.
              Idag gäller meddelarfriheten enbart anställda i offentligt driven
              verksamhet.
            </item>
            <item xml:id="i-TugXoXFRTPsvt3LvLgKMXB">
              Även lex Sarah ska utvidgas till att gälla anställda i all skattefinansierad
              verksamhet. Reglerna i lex Sarah om att de anställda i äldre-
              och handikappomsorgen har både rätt och skyldighet att anmäla
              missförhållanden till socialnämnden gäller idag inte i privata
              verksamheter, där istället rapportering ska ske till bolaget.
            </item>
            <item xml:id="i-WTngVsViwdJsCEhd2FCw9M">
              Ett grundläggande krav i skattelagstiftningen bör vara att de
              koncerner som äger företag inom vård, skola och omsorg inte tillåts
              att undandra vinster från beskattning genom att tillämpa orimligt
              höga räntesatser på internlån mellan koncernbolag och dotterbolag.
            </item>
            <item xml:id="i-6J6qPKnbcXSo6B8qkFdKde">
              Fördelningen av skattemedel mellan kommuner ska ske enligt de
              principer som fastställs i det svenska skatteutjämningssystemet.
              Det är inte rimligt att en kommuns skattemedel förs över till
              andra kommuner genom interna transaktioner i vård- och skolkoncerner,
              på ett sätt som är mer eller mindre osynligt för medborgarna.
            </item>
          </list>
          <p xml:id="i-Q28rsUTAivi8hP5aGbfPhC">
            En starkare garanti för att skattemedel används i välfärdsverksamheterna
            bör kunna leda till ökade möjligheter för andra typer av aktörer
            att få ett större utrymme än idag, när de ofta trängs undan av
            starka finansintressen. Vi ser gärna att personal- och föräldrakooperativ
            samt ideella föreningar och stiftelser ökar sitt engagemang inom
            vård, skola och omsorg. En sådan utveckling kan förhoppningsvis
            också innebära att den regionala obalansen minskar och valfriheten
            ökar också utanför de större städerna.
          </p>
          <p xml:id="i-9Gkv39xMCFQvHJwpykrzTF">
            Efter de senaste årtiondenas omfattande reformer på välfärdens
            område finns det många skäl att se över styrningen av välfärden
            och vad som kan förbättras.
          </p>
          <p xml:id="i-NUcgZdc1kDUJELCefRwpF5">
            Det har gjorts förvånande få övergripande utvärderingar av effekterna
            av de senaste decenniernas omfattande förändringsarbete på välfärdens
            område. I en forskningsantologi från Studieförbundet Näringsliv
            och Samhälle (SNS) utgiven i september 2011 (Konkurrensens konsekvenser)
            dras följande slutsats efter en omfattande genomgång av de senaste
            decenniernas privatiseringar och konkurrensutsättningar: Den främsta
            slutsatsen är att kunskapsläget inom många områden är anmärkningsvärt
            begränsat. Samtidigt konstaterar man följande i rapporten: De
            befintliga forskningsresultaten visar på varken några entydiga
            effektivitetsvinster eller -förluster i form av lägre offentliga
            utgifter för välfärdstjänsterna.
          </p>
          <p xml:id="i-RVKpz9HwccJASqtbJLYziU">
            Den privata vården i Sverige domineras av fem stora koncerner,
            varav tre ägs av riskkapitalbolag. Dessa tre företag har tvister
            med Skatteverket om flera hundra miljoner kronor. Det är vanligt
            att riskkapitalbolagen är registrerade utomlands och att ett moderbolag
            i en vårdkoncern lånar ut pengar till mycket hög ränta till sina
            dotterbolag. Den höga räntan gör att vinsten blir minimal i Sverige.
            Istället redovisas vinsten i länder med betydligt lägre företagsskatter
            än Sverige.
          </p>
          <p xml:id="i-6hxdQP1h1hgNhT7eHSYPVA">
            Med anledning av vårdkoncernernas ägarförhållanden och interna
            transaktioner är det mycket svårt att få fram tillförlitliga uppgifter
            om vårdföretagens vinster. Generellt är sektorn mycket lönsam.
            Enligt SCB låg avkastningen på totalt kapital på 15 procent år
            2009 för privata företag inom vård, skola och omsorg. Företagen
            inom hälso- och sjukvård är allra mest lönsamma där ligger avkastningen
            på 16 procent. Detta kan jämföras med 8 procent för alla privata
            företag i landet.
          </p>
          <p xml:id="i-LPwQoJD9pWKLqKNWt1ER7s">
            Två tredjedelar av friskolorna drivs i associationsformer som
            syftar till att maximera ägarnas ekonomiska nytta. Av de fyra
            största friskolekoncernerna i Sverige ägs tre av riskkapitalbolag.
          </p>
          <p xml:id="i-QMrG4iU7wDBLvEVhycinQo">
            Det vi ser idag är en utveckling mot en oligopolmarknad för vård,
            omsorg och utbildning. Såväl den privat drivna vården som skolan
            domineras av ett fåtal stora koncerner. Den starka lönsamheten
            i branschen indikerar att det finns effektivitetsvinster att göra
            i den offentligt drivna välfärden men visar också att de effektivitetsvinster
            som görs hos privata huvudmän idag inte kommer brukare eller skattebetalare
            till del. Det finns alltså all anledning att se över hur skattemedlen
            kan användas på ett bättre sätt, oavsett driftsform.
          </p>
          <head type="h2" xml:id="i-E89eqgqvbXqiEtcnA6zyh1">
            Organdonation
          </head>
          <p xml:id="i-DKW39o2T3SV6Z7a7YGzF6h">
            Väntelistan för en organtransplantation är idag längre än någonsin.
            Varje år genomförs omkring 600 organtransplantationer och 800
            vävnadstransplantationer. Varje människa har rätt att själv bestämma
            om man vill donera eller inte. Bristen på organ och vävnader är
            stor och det är därför viktigt att fler människor än i dag tar
            ställning till om man är positiv till organdonation eller inte.
            Som en följd av bristen på organ avlider många innan de får möjlighet
            att bli transplanterade.
          </p>
          <p xml:id="i-2J4zwxWTFU4GdJXYjbzPbT">
            En majoritet av svenska folket har i olika undersökningar svarat
            ja på frågan om de kan tänka sig att donera organ efter sin död.
            Många av dem som är positiva har dock inte anmält det till Donationsregistret.
            Inom sjukvården har olika frågor ställts kring vad som bör gälla
            vid organdonation och vård av döende patienter. Eventuella förändringar
            av nuvarande lagstiftning och hantering måste dock föregås av
            grundliga överväganden. Vi föreslår att regeringen tar initiativ
            till en översyn av nuvarande regler och hantering och lägger fram
            förslag om hur fler organ ska kunna doneras. Frågan inrymmer en
            rad olika etiska överväganden. Ett förslag som bör övervägas för
            att få fler att ta ställning till organdonation är att göra det
            möjligt att meddela sin vilja med ett kryss på deklarationsblanketten.
            Det bör också undersökas om sjukvården ska kunna få titta i donationsregistret
            redan innan patienten avlidit för att kunna göra förberedelser
            för organdonation. Det bör vidare prövas om sjukvården under en
            kort och begränsad tid ska få fortsätta intensivvården även när
            hoppet om att rädda patientens liv är ute om det innebär att man
            kan tillgodose en patients önskan att donera organ.
          </p>
          <head type="h2" xml:id="i-K4h41pKA4tiGCQhbcQTa2K">
            Hbt-personers hälsa
          </head>
          <p xml:id="i-KQwvP1NDtTqRRE55gu8JKo">
            Majoriteten av hbt-personer har en god hälsa. Det visar undersökningar
            som bland annat Folkhälsoinstitutet gjort (2006). Studien visade
            att hbt-personer generellt tycks ha en god hälsa men att det i
            hbt-gruppen trots detta finns en betydligt större andel individer
            med sämre hälsa än i den övriga befolkningen. hbt-personer möts
            fortfarande av fördomar och kränkningar, och detta påverkar deras
            hälsa.
          </p>
          <p xml:id="i-iNNNUX9LNKoPG5BNjUoCY">
            Var femte homosexuell och bisexuell person som är i åldern 1625
            år har utsatts för fysiskt våld av en förälder, partner eller
            annan närstående vuxen. Det är en dubbelt så stor andel som bland
            unga heterosexuella.
          </p>
          <p xml:id="i-Ap2SRhdCwBC9iqeJmpCoEF">
            Ungdomsstyrelsens rapport Hon, hen, han från 2010 redovisar att
            en fjärdedel av de unga homo- och bisexuella kvinnorna någon gång
            har försökt ta livet av sig. Drygt 40 procent av transpersonerna
            uppger att de blivit utsatta för kränkande behandling de senaste
            tre månaderna. Varannan transperson har övervägt att ta livet
            av sig. Bland de unga homosexuella och bisexuella är det 65 procent
            av kvinnorna och 48 procent av männen som har blivit bemötta på
            ett kränkande sätt. Vanligast är att unga hbt-personer utsätts
            för kränkande behandling i skolan. Många unga homosexuella, bisexuella
            och transpersoner har lågt förtroende för polisen, skolan, socialtjänsten
            och Arbetsförmedlingen på grund av att de känner sig diskriminerade
            i mötet med personalen.
          </p>
          <p xml:id="i-3iG1NEBGJx3mhoFoyuPLkX">
            Vårdpersonalens bemötande har stor betydelse för viljan att söka
            och ta emot hjälp. Det är viktigt att personalen inom hälso- och
            sjukvården inte uppträder fördomsfullt eller okunnigt. Alla människor
            har rätt att bli bekräftade och få vård och omsorg utifrån sina
            förutsättningar. Många har vittnat om hur bristande kompetens
            kring dessa frågor hos vårdpersonalen har skapat problem. Vi föreslår
            att regeringen ser över möjligheterna att ta ytterligare initiativ
            för att stödja sjukvårdshuvudmännens arbete med attityder och
            kunskap när det gäller bemötande i vården. Forskning kring hbt-personers
            hälsa bör stimuleras. Hbt-perspektivet ska tas upp på vårdutbildningarna
            i gymnasiet och högskolan och vid fortbildning. Hbt-personers
            hälsa ska kontinuerligt följas upp och belysas när folkhälsoundersökningar
            görs.
          </p>
          <p xml:id="i-FxUeJ6zmaZfZJqnfR78TzS">
            Särskilt viktigt är att ungdomsmottagningarna har en fullgod
            hbt-kompetens. Unga hbt-personer som besöker mottagningarna ska
            vara säkra på ett gott och kompetent bemötande. Vi föreslår därför
            att Socialstyrelsen ges i uppdrag att ta fram ett system för hbt-certifiering
            för landets samtliga ungdomsmottagningar.
          </p>
          <head type="h1" xml:id="i-UQ84LNQJfyH49hE36y9U4o">
            Hiv/aids
          </head>
          <p xml:id="i-49KSinnNxp5jeozM3Et7Ec">
            År 2006 antog riksdagen på förslag från den socialdemokratiska
            regeringen en nationell strategi mot hiv/aids. Målet var att halvera
            antalet nysmittade i vårt land på tio års sikt. Det är ett fullt
            realistiskt mål. För att nå målet krävs dock ett intensifierat
            arbete. Antalet i Sverige nyupptäckta hiv-smittade har ökat de
            senaste tio åren. Detta är inte förvånande. Informationsinsatser
            är en färskvara och behöver förnyas. Samtidigt måste samhället
            hjälpa och stödja de personer som idag lever i Sverige som hiv-positiva.
            Dessbättre behöver dagens generation inte vara med om att begrava
            nära vänner som dött i aids. Men det påverkar säkert också riskmedvetandet
            och gör det angeläget att samhället går in med olika informationsinsatser.
            De stora informationsinsatser som gjordes under tidigare årtionden
            har ingen verkan nu och många ungdomar var inte ens födda när
            dessa kampanjer genomfördes som mest intensivt. Utvecklingen har
            påtalats och varit känd för regeringen under flera år. Men uppenbarligen
            har inte detta lett till insikten att det behövs något initiativ
            från regeringens sida.
          </p>
          <p xml:id="i-KmrepK2TD8CaDKtXMzCMxz">
            När det gäller det preventiva arbetet mot hiv och andra smittsamma
            sjukdomar innebär budgetpropositionen inga nya satsningar och
            inte heller föreslås några nya initiativ. Det kommer inte att
            vara en hållbar strategi. Könssjukdomarna ökar igen och det finns
            tecken på att kondomanvändningen har gått ned i bland annat ungdomsgrupperna.
            Staten måste intensifiera sina insatser när det gäller smittskydd
            och insatser mot hiv. Ett intensifierat arbete bör bland annat
            bestå av
          </p>
          <list style="ul">
            <item xml:id="i-2Yopkb9u5sWRvcMPehvoHw">
              särskilda informationsinsatser kring smittskydd och hiv
            </item>
            <item xml:id="i-KKgmF5Wr7yf6wzbUXo8Jyx">
              en översyn av smittskyddslagen
            </item>
            <item xml:id="i-9EsPo9QR99gxVVvfevNo87">
              metoder att ge lärarna stöd när det gäller att på ett fördomsfritt
              och kunskapsbaserat sätt undervisa om sex och samlevnad
            </item>
            <item xml:id="i-7GeCYQCikAbPp6peXyaY7x">
              insatser för att utveckla ungdomsmottagningarnas verksamhet
            </item>
            <item xml:id="i-GdfEBvd2wpd3CMKwCK4HA8">
              sprututbytesprogram.
            </item>
          </list>
          <head type="h1" xml:id="i-BPzJjXd3rh1FhTNYxEFvV9">
            Läkemedel
          </head>
          <p xml:id="i-2tU37HcYBAX5HLj5aBa3yU">
            Läkemedel är idag den i särklass vanligaste behandlingsmetoden
            inom vården och kommer i framtiden att bli än viktigare. Tack
            vare framgångsrik forskning och utveckling blir det möjligt att
            bota och behandla allt fler sjukdomar och skador. Det är en fantastisk
            framgång som räddar liv och ger livskvalitet åt många människor.
          </p>
          <p xml:id="i-QypgzVxZpwZZXBVFzB3A8d">
            Samtidigt behöver läkemedelsanvändningen förbättras och effektiviseras
            på flera områden. Det gäller inte minst läkemedelsförskrivningen
            till äldre. Mer än 95 procent av de över 75 år konsumerar något
            receptbelagt läkemedel. Kunskapen om hur olika terapier ska vägas
            och prioriteras mot varandra vid en genomgång av en multisjuk
            patients läkemedelsanvändning är idag ofullständig. Dessa patienter
            kan ha tio olika läkemedel, många ännu fler. Ofta görs ingen samlad
            bedömning av vilka läkemedel patienten har och hur de påverkar
            varandra. Det finns därför ett stort behov av ökad kunskap till
            förskrivare kring hur läkemedel ska värderas och prioriteras för
            sådana patienter. Av alla äldre som läggs in akut på sjukhus har
            upp till en femte­del drabbats av biverkningar av läkemedel. Dödligheten
            i denna patientgrupp är avsevärt större än i andra typer av patientgrupper.
            Vi menar att det behövs fler läkemedelsgenomgångar och att alla
            äldre patienter som behöver det bör få tillgång till en läkare
            med ett helhetsansvar för den medicinska behandlingen och läkemedlen.
            Personal i vård och omsorg bör få regelbunden utbildning och fortbildning
            i effektiv och säker läkemedelshantering. Vi föreslår ett nationellt
            initiativ för läkemedelssäkerhet för att kartlägga omfattningen
            av och orsakerna till felaktig läkemedelsanvändning. Vi har också
            flera gånger föreslagit en så kallad lex Gulli med anmälningsskyldighet
            vid misstanke om läkemedelsvanvård; även anhöriga ska kunna anmäla.
            Varje kommun borde ha ett sär­skilt system för säkerhet och kvalitet
            i sin läkemedelshantering för äldre. Det behövs också en bättre
            rappor­tering och information om läkemedels­användning till och
            för allmänheten. Ett förslag skulle kunna vara att inrätta en
            jour- eller upplysningslinje dit allmänheten kan ringa när de
            vill diskutera eller är oroliga för sin egen eller en anhörigs
            läkemedelsanvändning. Det behövs också en verksamhet som utifrån
            ett brukarperspektiv kan bygga upp en organisation för råd, stöd
            och biverkningsrappor­tering.
          </p>
          <head type="h1" xml:id="i-57JbzNVx4WeNxyjdtmc3AV">
            Apoteksmarknaden
          </head>
          <p xml:id="i-Rdn6tSfpbSwgPxVCFe8YMc">
            Riksdagens borgerliga majoritet beslutade 2009 om en avreglering
            av apoteksmarknaden. Vi socialdemokrater röstade emot denna avreglering.
            Utgångspunkten för vårt ställningstagande var att det är av högsta
            vikt att läkemedelshanteringen är kostnadseffektiv, säker och
            lättillgänglig samt att den ses som en del av sjukvården inte
            som en marknad vilken som helst. Det svenska apotekssystemet där
            Apoteket AB hade ensamrätt på försäljning till konsumenterna och
            där läkemedelsbolagen konkurrerade om att få sälja läkemedel till
            Apoteket AB var ett mycket framgångsrikt system. Det bidrog till
            att vi hade ett av de säkraste och mest kostnadseffektiva distributionssystemen
            för läkemedel i världen samtidigt som apoteken låg i topp när
            det gäller kundnöjdhet inom detaljhandeln.
          </p>
          <p xml:id="i-Qa3oRPGats1BuokxLoxkSD">
            Riksdagens beslut 2009 innebar att Apoteket AB:s ensamrätt på
            försäljning av läkemedel till konsumenter avskaffades. Beslutet
            motiverades bland annat med behovet av ökad tillgänglighet för
            konsumenterna, men det fanns även starka ideologiska inslag i
            argumentationen.
          </p>
          <p xml:id="i-NWUzVHdHEkvbZe17j38Bxi">
            Den av staten fastställda handelsmarginalen för apoteken höjdes
            i samband med avregleringen för att stimulera nya apotekskedjor
            att etablera sig. Därmed fick samhället ta på sig ökade kostnader
            för apoteksservicen.
          </p>
          <p xml:id="i-FBvXn2auvL7jbaMN9cjLB8">
            Sedan avregleringen har över 600 av de 900 apoteken sålts. Inga
            apotek, inte heller det som är kvar av det statligt ägda Apoteket
            AB, har numera något specifikt samhällsansvar. Genom en tillfällig
            lösning ska apotek i glesbygd och apoteksombud säkerställas till
            2013. Efter denna period finns en stor risk att olönsamma apotek
            avvecklas. En annan fråga som väckt diskussion är hur den så kallade
            24-timmarsregeln, det vill säga att kunden ska kunna få sitt läkemedel
            inom 24 timmar, ska kunna garanteras på den avreglerade marknaden,
            där möjligheterna att hänvisa till ett annat apotek är starkt
            begränsade. Vi menar att tillsynen behöver skärpas och att möjligheter
            till ekonomiska sanktioner införs för att värna 24-timmarsregeln.
            Sanktionerna ska kunna riktas antingen mot apoteksledet eller
            mot distributionsledet beroende på var ansvaret ligger. Vi vill
            också se en ny lagstiftning om ett gemensamt läkemedelsregister
            som gör det möjligt för den enskilda konsumenten att få reda på
            var medicinen finns oberoende av apotekskedja.
          </p>
          <p xml:id="i-EKoAHEUhHPuAW6U3tpSLfk">
            Konsumentverket redovisade sommaren 2011 att svenska konsumenter
            ger apoteken sämre betyg än de gjorde före avregleringen. År 2008
            gav 95 procent av de tillfrågade apoteksmarknaden ett gott betyg,
            medan siffran 2011 sjunkit till 77 procent. Trots fler apotek
            att välja på upplever alltså konsumenten att det blivit sämre.
            Fler uppger nu att de får vänta på sina receptbelagda mediciner
            när apoteken inte har dem på lager och det är fler som tycker
            att personalen på apoteken inte kan ge råd om de receptbelagda
            medicinerna.
          </p>
          <p xml:id="i-TKJcs6EcUdYCHGUWi3stab">
            Det är nu mycket viktigt att en genomgripande analys av apotekens
            handelsmarginal genomförs så att den framtida tillgängligheten
            varken blir för hög eller för låg i förhållande till konsumentnyttan.
            I det sammanhanget bör även behovet och utformningen av en förutsägbar
            och kostnadseffektiv lösning för apotekstäckningen i glesbygd
            analyseras.
          </p>
          <head type="h1" xml:id="i-Qd8gzHqVQrDhDNkTyD4XR">
            Antibiotikaresistens
          </head>
          <p xml:id="i-3RENkdGkWLMZHXCjAhM7HE">
            Konsumtionen av antibiotika fortsätter att öka i världen. Problemet
            med antibiotikaresistens är nu så stort globalt att det måste
            placeras på samma nivå som en rad av de stora sjukdomar som varje
            år skördar miljontals liv. Det är en felaktig och överdriven användning
            av antibiotika som lett fram till att allt fler bakterier blir
            motståndskraftiga mot läkemedlet och inte kan behandlas.
          </p>
          <p xml:id="i-JrmDsD5sPMTJkPwsAoLXPj">
            Förutom att fler dödsfall inträffar kommer många rutiningrepp
            inte längre att vara möjliga. Utan effektiva antibiotika kommer
            sjukvården att stå handfallen inför en rad bakteriella infektionssjukdomar
            som lunginflammation, blodförgiftning och tuberkulos. Det blir
            också riskabelt att genomföra operationer som t.ex. byte av höftleder
            eller hjärtklaffar och organtransplantationer. Behovet av nya
            preparat är mycket stort och det är en fråga som Sverige behöver
            arbeta med nationellt men också driva inom EU och internationellt.
            I dag har utvecklingen av antibiotika nästan upphört. Endast två
            klasser av nya antibiotika har introducerats under de senaste
            40 åren. Samtidigt finns det rapporter om resistens mot alla kända
            antibiotika.
          </p>
          <p xml:id="i-qoaRj9UZ5fYrzdCCjFL5c">
            Sverige har stora förutsättningar att driva antibiotikafrågan.
            I Sverige råder en relativt sett gynnsam situation då förekomsten
            av antibiotikaresistens i ett internationellt perspektiv är låg.
            Men problemen i Sverige växer och situationen har under senare
            år blivit mer bekymmersam. Under 2010 har antalet nya fall av
            meticillinresistenta gula stafylokocker (MRSA) fortsatt att öka
            från 1 480 till 1 585, vilket är en ökning med sju procent. Ökningen
            gäller främst personer som infekterats utanför hälso- och sjukvården,
            antingen i Sverige eller utomlands.
          </p>
          <p xml:id="i-W56fFHaNd1Rk9PxM3ruFmh">
            Den socialdemokratiska regeringen presenterade redan 2005 en
            nationell strategi för ett samordnat arbete mot antibiotikaresistens
            och vårdrelaterade infektioner. Syftet med strategin var att bevara
            möjligheten att effektivt behandla bakteriella infektioner hos
            människor och djur med antibiotika. Under 2011 har Socialstyrelsen
            presenterat en utredning om hur arbetet kan utvecklas ytterligare.
            Vi föreslår att regeringen genomför förslagen i Socialstyrelsens
            rapport; Förslag till utveckling av strategin mot antibiotikaresistens
            och vårdrelaterade infektioner . I rapporten föreslår man bland
            annat att det ska inrättas en nationell samverkansfunktion som
            inkluderar relevanta aktörer inom alla samhällssektorer, att en
            nationell handlingsplan och kommunikationsstrategi ska utvecklas,
            att övervakningen av antibiotikaresistensen ska förstärkas samt
            att satsningen på preventiva åtgärder för att förebygga uppkomst
            av infektioner och smittspridning ska fortsätta.
          </p>
          <head type="h1" xml:id="i-2NgkGGkjuUC6FXwkVrmvUA">
            Psykiatri
          </head>
          <p xml:id="i-MKpiMr1HdNsiycormNCWg4">
            Att bli psykiskt sjuk eller drabbas av psykisk ohälsa påverkar
            inte bara en själv utan också familj och vänner. Att få en psykisk
            sjukdom eller att må psykiskt dåligt är så vanligt att vi alla
            känner någon som är eller har varit drabbad. Minst 25 procent
            av alla kvinnor och 15 procent av alla män kommer någon gång i
            livet att få en behandlingskrävande depression. Allvarlig depression
            drabbar cirka 6 procent av befolkningen, ungefär 50 000 personer
            i Sverige har schizofreni och 23 procent lider av tvångs­syndrom.
            Psykisk ohälsa är också ett växande problem bland många ungdomar,
            särskilt unga kvinnor. Ändå är det fortfarande en dold sjukdom,
            något man alltför sällan talar om.
          </p>
          <p xml:id="i-YBN3DRhiKxCxZuGHMSvb4D">
            Fördomarna i samhället minskar men är fortfarande stora. I en
            undersökning 2009 bland ett representativt urval av svenska folket
            uppgav en av fyra tillfrågade att de inte kunde tänka sig att
            arbeta tillsammans ned någon som har en psykisk sjukdom och att
            en av fem inte skulle bjuda in någon till sitt hem om man visste
            att personen har en psykisk sjukdom. Dessa attityder går dock
            oftast att påverka och i detta arbete har alla ett ansvar. Gradvis
            ökar öppenheten att tala om psykisk ohälsa och detta är en viktig
            förutsättning för att öka kunskaperna och minska fördomarna. Den
            konstlade uppdelningen i vi och dem måste upphöra och ersättas
            av insikten att alla kan insjukna i psykisk sjukdom eller någon
            gång i livet drabbas av psykisk ohälsa.
          </p>
          <p xml:id="i-SPMcuqutTmjgcCt8392vYK">
            Det finns stora brister när det gäller psykiskt sjukas och funktionsnedsattas
            möjlighet till vård, omsorg, boende, rehabilitering och sysselsättning.
            Detta är inget nytt problem. Vi står inför stora utmaningar för
            att systematiskt höja ambitionsnivån så att vården och stödet
            vid psykisk sjukdom och psykiska funktionshinder kan jämföras
            med kroppslig vård och kroppsliga funktionsnedsättningar. Den
            socialdemokratiska regeringen tillsatte en stor psykiatriutredning
            2003 som fick uppdraget att se över hela psykiatriområdets organisation
            och resursbehov. Utredningen presenterade sina förslag strax efter
            valet 2006. Den borgerliga regeringen väntade till budgeten 2009
            med att anslå några pengar. När det väl anslogs pengar så var
            det tidsbegränsade mål och satsningar som inte kombinerades med
            en proposition som stakar ut psykia-trins utveckling på längre
            sikt. Den psykiatriska vårdens problem är omfattande och komplexa
            och kan inte lösas genom tidsbegränsade satsningar och mål.
          </p>
          <p xml:id="i-RKqTd85iMfVJ8VrCqb4XvV">
            Vi socialdemokrater anser att det behövs en långsiktig och uthållig
            satsning i hela samhället för att skapa förutsättningar för god
            vård och ett gott liv för den som drabbas av eller lever med en
            psykisk sjukdom. Det behövs gemensamma mål för flera olika samhällssektorer
            och en nationell plattform som slår fast vad som är psykiatrins
            uppdrag och hur den ska utvecklas. Vi föreslår att det upprättas
            en långsiktig nationell handlingsplan för en ambitionshöjning
            inom vård och stöd för människor med psykisk sjukdom och psykiska
            funktionshinder. Denna plan bör ha ett tioårigt perspektiv och
            innehålla mål på kort och lång sikt som kan följas upp och utvärderas.
          </p>
          <p xml:id="i-WzGSsanjVKnhuX9vXv1eKx">
            Vår långsiktiga inriktning för psykiatrin innehåller bland annat
            följande delar: stärkt skolhälsovård, åtgärdsplan för barn och
            ungdomar i kris, stöd till hela familjen, bättre individuellt
            stöd för att delta i arbetslivet, individuell bedömning av ungdomar
            på ungdomshem, snabbare och enklare stöd till psykiskt sjuka,
            bättre tillvaratagande av brukarnas erfarenheter, fler slutenvårdsplatser
            och nya sviktplatser, mer resurser till forskning och kompetensutveckling
            och fler jobb till personer med psykiska funktionshinder.
          </p>
          <p xml:id="i-2MLMmpG3Q3mtfq3vndmCsZ">
            Många unga uppger dålig psykosomatisk hälsa (Socialstyrelsen
            2011). Det betyder inte att de flesta unga mår dåligt. De allra
            flesta unga är trygga och känner tillförsikt. De lever med fungerande
            relationer och nätverk, trivs i skolan och inspireras av kompisar,
            kultur, idrott, musik eller något annat. Samtidigt måste vi vara
            medvetna om att uppväxtåren är en känslig tid då mycket kan hända.
            Kraven kan upplevas som hårda och svåra att leva upp till och
            uppväxtförhållandena kan variera starkt. Var fjärde flicka i åldrarna
            1318 år uppger att de har ont i magen en gång i veckan och var
            femte flicka att de ofta är nedstämda. I åldersgruppen 1624 år
            uppgav 29 procent av flickorna/kvinnorna och 14 procent av pojkarna/männen
            att de hade lätta eller svåra besvär av ängslan, oro eller ångest
            (SCB 2008). De allra flesta klarar av sina problem med hjälp av
            den nära omgivningen. Andra behöver olika typer av stöd, vård
            eller andra insatser för att få hjälp med sina problem. Små problem
            kan ibland utvecklas till stora problem om inte rätt insatser
            görs tidigt. Det behövs ett brett utbud av stöd med en fungerande
            skolhälsovård, nationella hjälplinjen (telefon och webb), tillgång
            till ungdomsmottagningar med mera för att snabbt kunna fånga upp
            problem och ge de unga rätt stöd i tid.
          </p>
          <p xml:id="i-KHvYxFSJ9E3TTYV4AGPLPD">
            När det gäller barn och ungdomar med psykiatriska problem så
            brukar de inte vara svåra att upptäcka. Det krävs tidiga insatser
            i skolan och skolhälsovården för att effektivt kunna stödja dessa
            barn. För att upprätthålla en jämn och hög kvalitet på skolhälsovården
            bör Socialstyrelsens riktlinjer gälla för alla skolor. Genom tidiga
            insatser i skolan och skolhälsovården kan barn- och ungdomspsykiatrin
            (BUP) ges möjlighet att koncentrera sig på barn med mer omfattande
            behov. Vi föreslår att alla kommuner instiftar en åtgärdsplan
            för ungdomar som drabbas av psykiska problem. Ansvarsfördelningen
            ska vara tydlig så att det inte råder några oklarheter om till
            vem man ska vända sig och vem som ansvarar för vad. Om ett barn
            mår dåligt eller har stora problem ska man veta vem man ska ringa
            för att få snabb hjälp, en slags Barnens räddningstjänst . Vi
            föreslår att det ska finnas samverkansmodeller i varje kommun
            för barn och ungdomar med problem (samverkan mellan skola, socialtjänst,
            barn- och ungdomspsykiatri och ungdomsmottagning). Lösningarna
            kan anpassas efter lokala förhållanden och se olika ut i olika
            kommuner men det bör finnas dels en väg in i systemet, dels tydlighet
            i fråga om vad varje aktör i systemet ansvarar för och hur samverkan,
            samordning och uppföljning ska gå till.
          </p>
          <p xml:id="i-TsKBrQi2nof38tYj46So6V">
            Psykisk ohälsa påverkar hela familjen. Därför måste den samlade
            barn-/ ungdomshälsan ge förutsättningar för att kunna hjälpa hela
            familjen. Varje ung människa med en psykisk sjukdom eller funktionsnedsättning
            måste också ha rätt till ett individuellt anpassat stöd för att
            kunna bli delaktig i arbetslivet till exempel genom en handledare
            som ser till att de insatser som behövs i form av rehabilitering,
            utbildning, arbetsträning och behandling blir av och samordnas.
          </p>
          <p xml:id="i-EYt2nCMV5yuy7A7nA1KGrn">
            Under 1980- och 1990-talen förändrades psykiatrin i hela Norden.
            Tillvägagångssätten var olika men målet detsamma: att minska slutenvården
            och tvångsvården och decentralisera vården och omhändertagandet
            bort från de stora mentalsjukhusen till öppnare vårdformer där
            kommunerna och landstingen fick ett större ansvar. Detta har i
            grunden varit en positiv utveckling men kräver att alla led i
            vårdkedjan fungerar för att varje patient och brukare ska få rätt
            insatser i rätt tid.
          </p>
          <p xml:id="i-RsWLRYauTSWUkDGzywr3fU">
            Specialistpsykiatrin kommer aldrig att kunna hantera alla behov
            av psykiatriskt stöd som finns. Många som lider av psykisk ohälsa
            skulle kunna få hjälp om primärvården hade kompetens och resurser
            att behandla mindre svåra depressioner, ångesttillstånd, ätstörningar
            och liknande. Vi vill systematiskt bygga upp kompetensen i fråga
            om psykisk ohälsa i primärvården. Den som själv är eller har varit
            sjuk och föremål för psykiatrisk vård har stor kunskap att bidra
            med för att utveckla vården. Brukar- och patientorganisationerna
            har en viktig roll i detta. Vi vill stärka deras roll i utvecklandet
            av vården. Vårdutbudet räcker idag inte till för de stora behoven.
            Sverige har minst antal vårdplatser inom psykiatrin i hela Norden
            (48 platser per 100 000 invånare). Det finns patienter som behöver
            slutenvård men som idag inte får det eller skrivs ut för tidigt.
            Vi vill därför att antalet slutenvårdsplatser i ett längre perspektiv
            ses över och därtill vill vi uppmuntra en ny mellanform så kallade
            sviktplatser där man kan få hjälp och stöd under kortare perioder.
            I Norge och Danmark har man lyckats bra med att utveckla mellanvårdsformer
            och deras erfarenheter bör tas till vara i det svenska utvecklingsarbetet.
          </p>
          <p xml:id="i-KspTE7knJbjeDCrTKV4va2">
            Den jämförelse som gjorts av psykiatrin i de nordiska länderna
            visar att systemet med kommunala boendestödjare och personliga
            ombud har fungerat väl. Det finns dock en brist på personliga
            ombud och det är angeläget att rekryteringen ökas och underlättas.
          </p>
          <p xml:id="i-UyDjoPSRWnz19CwpxRCchU">
            Kunskapen om psykisk ohälsa och vilka former av behandlingar
            som fungerar är eftersatt och det behövs en mångårig bred satsning
            på kompetensutveckling för den personal som jobbar med psykiskt
            sjuka och funktionshindrade.
          </p>
          <p xml:id="i-XqYbs6knfjVtnYDMj59ZfM">
            Personer med psykiskt funktionshinder är svagt representerade
            på arbetsmarknaden. OSA-platser behöver vikas direkt till personer
            med psykiska funktionshinder och det behövs trygghetsanställningar
            för personer med allvarligare psykiska funktionshinder.
          </p>
          <head type="h1" xml:id="i-WxagZFbNSse2oAXhHB5AFP">
            Tandvård
          </head>
          <p xml:id="i-EQGa3Ts2cdMdrLZt7nX9Ay">
            Tandvården är mycket betydelsefull för människors hälsa. Dålig
            tandhälsa minskar livskvaliteten avsevärt och kan leda till följdsjukdomar.
            Tack vare tidigare investeringar och den fria barn- och ungdomstandvården
            har allt fler i vårt land en god tandhälsa jämfört med tidigare
            generationer. Individens kostnad för tandvård kan dock bli hög,
            särskilt om det behövs mer omfattande åtgärder. För att säkra
            en god tandhälsa hos befolkningen och förhindra nya klasskillnader
            i fråga om tandhälsa är det nödvändigt att tandvårdsförsäkringen
            har starkt fokus på regelbunden och förebyggande tandvård samtidigt
            som det måste finnas ett bra skydd mot riktigt höga kostnader.
            Alla ska regelbundet kunna gå till tandläkaren och ingen ska behöva
            avstå från tandvård av ekonomiska skäl.
          </p>
          <p xml:id="i-GJtSnVyvS9J9PikbY7pXti">
            Målsättningen på sikt bör vara att patientkostnaderna i tandvården
            omfattas av ett högkostnadsskydd av samma modell som gäller inom
            hälso- och sjukvården. Det är en modell som gör det möjligt att
            börja bygga en tandvårdsförsäkring där man successivt kan genomföra
            förbättringar för att nå målet.
          </p>
          <p xml:id="i-Nif5VJHKwh6YqcVxkbhuDA">
            Tandvårdsförsäkringen förändrades den 1 juli 2008 då skyddet
            mot höga kostnader förstärktes jämfört med tidigare. Den tandvårdsreform
            som infördes var dock otillräcklig. Det förbättrade skyddet mot
            höga kostnader är viktigt och riktigt, men det räcker inte för
            att åstadkomma en god tandhälsa hos befolkningen. Reformen saknar
            satsningar på den grundläggande tandvård som omfattar alla. Det
            medför att såväl patienternas som samhällets kostnader för tandvård
            riskerar att öka ytterligare i framtiden. De flesta patienter
            har inte fått billigare tandvård efter tandvårdsreformen. Det
            är av yttersta vikt att tandvårdsförsäkringen utformas så att
            alla regelbundet har möjlighet att besöka tandvården och åtgärda
            tandvårdsproblem i tid. En viktig insats för att säkra framtida
            tandhälsa och förebygga framtida kostnader är målsättningen att
            på sikt förlänga den avgiftsfria tandvården.
          </p>
          <head type="h1" xml:id="i-W4yi7fGQdHKtE4862LDz1g">
            Folkhälsa
          </head>
          <p xml:id="i-GPpZySDkABu5edAJuGuzjV">
            Risken för förtida död, före 65 års ålder, är mer än dubbelt
            så hög bland personer med enbart grundskoleutbildning jämfört
            med dem som har eftergymnasial utbildning för både kvinnor och
            män. Det är stora skillnader i förtida död för samtliga stora
            dödsorsaker: hjärt- och kärlsjukdomar, cancer, skador, alkoholrelaterad
            sjuklighet, diabetes och sjukdomar i andningsorganen.
          </p>
          <p xml:id="i-8yii67KYwsNAJbtWqUL84B">
            Skillnaderna i såväl dödlighet som självskattad hälsa har ökat
            mellan olika socioekonomiska grupper. Under de senaste 20 åren
            har exempelvis medellivslängden inte alls ökat bland kvinnor med
            endast grundskoleutbildning, samtidigt som den ökat bland kvinnor
            med längre utbildning och bland män med såväl kort som längre
            utbildning.
          </p>
          <p xml:id="i-Q3RBtVasJoaQX8Ve8stPcD">
            Ett framgångsrikt folkhälsoarbete bygger på ett gemensamt ansvarstagande
            mellan individen och samhället. Individens möjligheter att göra
            hälsofrämjande val ska stödjas av samhället. Men vi socialdemokrater
            anser samtidigt att folkhälsoarbetet och kopplingen till att minska
            klyftorna i samhället måste tydliggöras. De stora hälsoskillnaderna
            i Sverige är djupt orättvisa och extremt kostsamma för samhället.
            Människors hälsotillstånd påverkas inte bara av individuella levnadsvanor
            utan också av samhälleliga faktorer. Det finns stora hälsoskillnader
            mellan individer och mellan olika delar av landet. Mäns och kvinnors
            hälsotillstånd och livschanser har ett tydligt socioekonomiskt
            mönster där rika, välutbildade människor och människor som har
            yrken med hög status har ett markant försprång. Ohälsan är skevt
            fördelad mellan olika socioekonomiska grupper på så sätt att grupper
            med lägre utbildning, lägre inkomster, icke facklärda och facklärda
            arbetare, som grupper har ett sämre hälsotillstånd än andra (Socialstyrelsen
            2009). Eftersom den ojämna fördelningen av hälsa i princip kan
            påverkas genom politiska beslut är ojämlikhet i hälsa mellan olika
            socioekonomiska grupper en av de största utmaningarna på hälsoområdet
            (Statens folkhälsoinstitut 2010). Minskade sociala och ekonomiska
            klyftor är det mest verkningsfulla medlet för en bättre folkhälsa.
            Det betyder att den ekonomiska politiken ska verka utjämnande
            samtidigt som det görs satsningar på arbete, bra utbildning för
            alla, integration och värnandet av den generella välfärden.
          </p>
          <p xml:id="i-3F8DP8FDjPk4hkrE3YmTss">
            På uppdrag av WHO presenterade Marmotkommissionen år 2008 en
            rapport, kallad Closing the gap, som studerat fördelningen av
            den globala hälsan i världen. Uppmaningen till världens länder
            var att genast påbörja ett omställningsarbete för att minska sociala
            orättvisor och öka befolkningens hälsa. Den svenska regeringen
            gav endast Statens folkhälsoinstitut ett allmänt uppdrag att ta
            lärdom och intryck av kommissionens arbete. Ur ett nordiskt perspektiv
            så har vi i Sverige inte ens påbörjat vår resa i att analysera
            vilka grupper som har störst ohälsa och vad som ska göras för
            dem i syfte att förbättra folkhälsan. Övriga nordiska länder redovisade
            på den nordiska folkhälsokonferensen i Åbo under augusti månad
            2011 ett antal initiativ och insatser. För Sveriges del fanns
            inget annat än ett antal enkla beskrivningar om huruvida vi påverkas
            eller inte. Detta är genant då vi i Sverige har en grundlagd erfarenhet
            av att med hjälp av politisk styrning utveckla samhället så att
            bästa möjliga hälsa ges till alla. Andra länder och städer har
            dock visat sig vara betydligt mer offensiva i frågan. I England
            tillsattes en kommission motsvarande WHO:s Marmotkommission, kallad
            Fair Society, Healthy Lives. I Malmö stad har den socialdemokratiskt
            ledda majoriteten tillsatt en kommission med forskare, politiker
            och andra experter för att identifiera skillnader i hälsa mellan
            olika stadsdelar samt presentera lösningar på hur hälsoklyftorna
            kan minska.
          </p>
          <p xml:id="i-MAquCw17sy3kqtmdkq2orU">
            Nu borde det vara dags för Sverige som nation att göra detsamma.
            Vi föreslår att regeringen tillsätter en kommission för jämlik
            hälsa. Uppdraget ska vara att identifiera oacceptabla förhållanden
            som leder fram till skillnader i befolkningens hälsa samt att
            ta fram förslag på hur vi kan minska hälsoklyftorna. Uppdragets
            omfattning ska vara brett. Det kan handla om att studera ojämlika
            förhållanden i vården som leder till kortare livslängd beroende
            på var i landet man bor. Men det kan också handla om att granska
            den ekonomiska politiken och hur den påverkar människors livschanser
            och möjligheten till en bättre hälsa. Kommissionen bör ha en bred
            sammansättning och bestå av exempelvis förtroendevalda, forskare
            och representanter för vården och näringslivet.
          </p>
          <p xml:id="i-J6TDodZxyifYpyMER3V4u6">
            Information till medborgarna av allmän karaktär har sin plats
            i folkhälsoarbetet, men samhället måste ta ett större och mer
            konkret ansvar för folkhälsan. En effektiv folkhälsopolitik måste
            direkt och konkret rikta sig till de grupper som har de svåraste
            folkhälsoproblemen och kombineras med en politik för utjämning
            av ekonomiska och sociala klyftor i samhället.
          </p>
          <p xml:id="i-Mh6V8fii4v8G58bUEqU421">
            Hälso- och sjukvården har en viktig roll när det gäller individuellt
            förebyggande och hälsofrämjande arbete. Vi vill ha ett tydligt
            ansvar med visioner för hälso- och sjukvården i arbetet med förbättrad
            folkhälsa. För att arbetet i större utsträckning ska utgå från
            befintlig kunskap och evidens på området bör nationella riktlinjer
            utarbetas inom detta område. Vårdpersonalen ska ha tillgång till
            effektiva verktyg i form av strukturerade program för hur man
            tillsammans med patienten gemensamt kan ta sig an livsstilsproblem
            såsom övervikt, rökning, missbruk eller brist på motion. Hälso-
            och sjukvårdens olika ersättningssystem bör premiera framgångsrikt
            hälsofrämjande arbete. Varje vardagskontakt mellan vårdgivare
            och medborgare är en möjlighet till mobilisering av individens
            egen kraft i behandlingsarbetet eller ett tillfälle att stödja
            och stärka en individ i förebyggande livsstilsförändring. Studier
            visar också att vårdpersonalens engagemang och påverkan ger effekt.
            Dessa möten ger möjlighet till främjande och förebyggande insatser
            på individuell nivå men ger också samlad kunskap om befolkningens
            hälsa. Under några år har fysisk aktivitet på recept testats med
            framgång i primärvården. Det innebär att patienten istället för
            läkemedel ordineras fysisk aktivitet och exempelvis får kostnader
            för motion subventionerade. Intresset för att använda fysisk aktivitet
            på recept växer. Vi vill att fysisk aktivitet på recept ska vara
            ett naturligt inslag i hälso- och sjukvården.
          </p>
          <p xml:id="i-PSYpfJjZvXpoCdhDqBYQPJ">
            Idrotten bidrar till folkhälsa, demokrati och integration för
            människor i alla åldrar i hela Sverige. När vi säger idrott för
            alla, på lika villkor menar vi givetvis även barn och ungdomar
            med särskilda behov och oberoende av kön, bakgrund och etnicitet.
            Det är viktigt att det utvecklas ett större utbud av idrotts-
            och motionsaktiviteter som vänder sig till de grupper som i liten
            utsträckning deltar i det utbud som finns idag. Det är inte minst
            en folkhälsofråga, ett centralt perspektiv i varje diskussion
            om idrott.
          </p>
          <p xml:id="i-oWdjYChQCM6Ag5DwFfAeX">
            Folkhälsoarbete riktat mot äldre bör vara en prioriterad fråga.
            Förebyggande arbete främjar folkhälsan och livskvaliteten och
            kan skjuta upp vård- och omsorgsbehov, vilket är viktigt både
            ur ett mänskligt perspektiv och ur ett samhällsekonomiskt perspektiv.
            Äldre ska ha förutsättningar att leva ett aktivt liv tillsammans
            med andra. De ska också ha tillgång till den kunskap som krävs
            för att leva ett hälsosamt liv. Att främja fysisk aktivitet och
            goda matvanor gäller inte bara unga människor eller medelålders.
            Effekten av hälsosam kost och motion är stor även bland äldre
            och kan motverka depressioner och förebygga fallolyckor och frakturer.
          </p>
          <head type="h1" xml:id="i-Bjh61xNgLUAbxtEpxSkZSD">
            Tobak
          </head>
          <p xml:id="i-8FXyBZqV5UtmhHQvL9Bqws">
            I takt med att färre röker har dödsfallen på grund av rökning
            minskat. Men fortfarande dör cirka 6 400 personer varje år av
            rökning. Det är fler liv än trafikolyckor, hiv/aids, narkotika
            och självmord skördar tillsammans.
          </p>
          <p xml:id="i-GjYH8ZvPiYEkG2yQunRTg">
            Det är aldrig för sent att sluta röka. Cancerrisken minskar allt
            eftersom tiden går efter rökstoppet. Tiofemton år efter man slutat
            har man samma cancerrisk som den som aldrig rökt.
          </p>
          <p xml:id="i-KVcaU1GuGW5eV843Vag5B2">
            Varje brinnande cigarett är en liten kemisk fabrik som producerar
            4 000 olika ämnen. Många av dessa har kända skadeeffekter på människokroppen.
            Ett 40-tal kan orsaka cancer. Den som röker andas själv in en
            fjärdedel av röken. Resten sprids och gör personer i omgivningen
            till passiva rökare. Passiv rökning under en längre period innebär
            samma hälsorisker som för rökaren. Fler personer i Sverige dör
            av passiv rökning än av trafikolyckor. Cirka 200 dödsfall beräknas
            varje år bero på passiv rökning.
          </p>
          <p xml:id="i-8u5DKYRafhYVbLg9rmvVsd">
            Sambandet mellan rökning och lungcancer känner de flesta till.
            Men risken ökar också för andra cancerformer som cancer i strupen
            och munhålan, urinblåsan, njurarna, magsäcken, livmodern, livmoderhalsen
            och bukspottkörteln.
          </p>
          <p xml:id="i-3pfew7pSZV1eQAoEU78JKi">
            Trots att rökningens risker är väl kända röker 11 procent av
            männen och 13 procent av kvinnorna i Sverige. Rökningen har minskat
            under de senaste decennierna, särskilt bland män. För 50 år sedan
            rökte hälften av alla män och var tionde kvinna. Den stora ökningen
            bland kvinnorna kom på 1960- och 1970-talen. Under 1980-talet
            minskade tobaksbruket även bland kvinnor. Sverige är ändå ett
            av de få länder i världen där kvinnor röker lika mycket som män.
          </p>
          <p xml:id="i-RUqcsoJ981uvBMV3aAYrLL">
            Tobakens skadeverkningar på hälsan är stora och mycket väl dokumenterade.
            I Sverige är cirka en miljon personer dagligrökare (13 procent
            av kvinnorna och 11 procent av männen). Hälften av alla rökare
            beräknas dö till följd av sin rökning. De förlorar i genomsnitt
            tio år av sin förväntade livslängd. Varje år orsakar rökning cirka
            10 000 cancerfall i Sverige, vilket är ungefär 25 procent av alla
            cancerfall. Att inte röka är därför det bästa sättet att förebygga
            cancer. Riskerna för flera andra sjukdomar är också mindre hos
            den som inte röker. I takt med att färre röker har dödsfallen
            på grund av rökning minskat. Men fortfarande dör alltså cirka
            6 400 personer varje år av rökning. Andelen rökare är ojämnt fördelad
            i befolkningen. Att få människor att avstå från tobak är en stor
            hälsovinst både för individen och för samhället. Det är aldrig
            för sent att sluta röka. Cancerrisken minskar för varje år efter
            rökstoppet. Tio till femton år efter att man slutat röka har man
            samma cancerrisk som den som aldrig rökt. En annan stor hälsorisk
            med rökning är risken att utveckla KOL (kroniskt obstruktiv lungsjukdom).
            KOL är en snabbt ökande sjukdom i vårt land och en av de vanligaste
            dödsorsakerna. KOL orsakas av tobaksrökning och leder till andningssvårigheter
            och problem att klara det dagliga livet. Eftersom lungornas kapacitet
            försämras kraftigt klarar sig många inte utan syrgas. KOL är en
            sjukdom som ökar snabbt och som kommer att fortsätta att öka framöver.
            Det kommer att dröja många år innan det minskade antalet rökare
            resulterar i färre insjuknande.
          </p>
          <p xml:id="i-WGiHeterrX8H6NX4ut6AYt">
            Att dagens rökare får hjälp att sluta är viktigt men det handlar
            också om att få människor att inte börja röka överhuvudtaget.
            Nyrekryteringen av rökare är fortfarande stor. Varje år börjar
            cirka 16 000 ungdomar i Sverige att röka och fortfarande är rökare
            överrepresenterade i befolkningsgrupper med låg utbildning och
            låga inkomster.
          </p>
          <p xml:id="i-PxV3QijwU3yJ6TJnUQP68q">
            Arbetet med att begränsa tobaksbruket måste ske genom både information
            och lagstiftning för att bli effektivt. De mer omfattande restriktioner
            som har riktats direkt mot rökarna, senast förbudet mot rökning
            i serveringsmiljöer 2005, har satt en ny norm för var man röker
            och hindrat rökare att utsätta andra för sin rök på jobbet, i
            offentliga lokaler och i serveringsmiljöer. Det bör utredas om
            det är möjligt att införa ett mer allmänt förbud mot rökning i
            offentliga miljöer.
          </p>
          <p xml:id="i-Tr3nwMfBeaE1Cy1iZw7bnK">
            Arbetet med att minska rökningen i Sverige har pågått under lång
            tid och vid en internationell jämförelse varit mycket framgångsrikt.
            Lagstiftning och information har tillsammans lett till ändrade
            värderingar i samhället, där den rökfria miljön blivit en självklar
            norm i allt fler sammanhang och ses som ett naturligt hänsynstagande
            till andra. Arbetet med att minska rökningen måste fortsätta.
            Hälso- och sjukvården har en viktig roll i detta arbete. Samtliga
            primärvårdsenheter i sjukvården behöver kunna erbjuda lättillgänglig
            och effektiv rökavvänjning. Vi anser också att det är mycket viktigt
            med förebyggande arbete för att bekämpa tobaksbruket i Sverige.
            Det handlar bl.a. om informationssatsningar och annat tobakspreventivt
            arbete. Samhällets engagemang och insatser på tobaksområdet får
            inte mattas av och nedprioriteras. Engagemanget och aktiviteterna
            för en rökfri miljö behöver öka på lokal, regional och central
            nivå.
          </p>
          <p xml:id="i-9t1uVvQYvus7V8rbyGci6U">
            Den borgerliga regeringen organiserade under den förra mandatperioden
            om det centrala arbetet med drogfrågor; de specialorganisationer
            som fanns för arbetet försvann och ovanför den vanliga myndighetsstrukturen
            bildades en samordningsfunktion som består av två sekretariat
            inom Regeringskansliet (ANT-sekretariatet och Samant). Den nya
            organisationen skulle enligt regeringen ge förutsättningar för
            ett arbete med alkohol-, narkotika-, dopnings- och tobaksfrågorna
            i en permanent och hållbar struktur. Vi anser inte att det kunnat
            visas att det nya sättet att organisera arbetet ger tillräcklig
            kraft. Tobaksfrågan riskerar att komma till korta i den nya organisationen
            där andra frågor dominerar.
          </p>
          <p xml:id="i-8W5jieuPzTmaFVMpt7RTAf">
            Arbetet mot tobak behöver intensifieras. Det innebär bl.a. att
            nya steg behöver tas för att få fler miljöer och sammanhang där
            man inte röker. Ett viktigt arbete och område gäller rökfri arbetstid
            där utvecklingen gått snabbt de senaste åren. Allt fler kommuner
            har bestämt att arbetstiden ska vara helt rökfri. Grundregeln
            för rökfri, eller tobaksfri, arbetstid är att alla medarbetare
            omfattas och att rökning/snusning inte får ske på betald arbetstid.
            Det tillåts endast på den obetalda lunchrasten. En stor majoritet
            av de anställda tycker att det är bra; andra känner sig förföljda
            och ser sin integritet kränkt. Få inser den fulla potentialen
            av införandet av en rökfri arbetstid. Rökningens kostnader är
            stora för individ och samhälle. Sjukskrivning i rökrelaterad sjukdom
            kostar årligen 18 miljarder kronor. Tre av fyra rökare vill sluta
            röka. De tre har stor nytta av en stödjande arbetsmiljö med en
            rökfri policy och avvänjningsstöd. Arbetsgivaren har här sin allra
            största möjlighet att främja de anställdas hälsa. Men det kräver
            att arbetsgivaren inte bara fattar ett policybeslut utan också
            tänker på vilka åtgärder som behövs för att hjälpa människor att
            sluta röka.
          </p>
          <p xml:id="i-CzmW63teeAveyQKZoatk8C">
            En annan åtgärd som varit framgångsrik internationellt är information
            i bildform på cigarettpaketen som varnar för tobaksrökningens
            hälsokonsekvenser. Storbritannien införde olika varningsbilder
            på cigarettpaketen 2008. Bland annat visas en hjärtoperation och
            hur en tobaksskadad lunga kan se ut. Både forskning och erfarenhet
            visar att sådana varningar är ännu mer effektiva än textbudskap
            när det gäller att få rökare att sluta och icke-rökare att förbli
            rökfria. Kanada var år 2000 först i världen med att införa varningsbilder.
            I Europa har förutom Storbritannien bland annat Belgien, Rumänien,
            Schweiz och Finland följt efter. EU har rekommenderat sina medlemsstater
            att införa varningsbilder på cigarettpaketen och har skapat ett
            gemensamt bildbibliotek med ett stort antal bilder som länderna
            kan välja mellan. EU väntas under 2012 komma med ett nytt och
            skarpare tobaksdirektiv. I en remissrunda förra året inkom önskemål
            om bland annat obligatoriska bildvarningar. Sverige bör agera
            mer offensivt i denna fråga. Vi föreslår att riksdagen uppmanar
            regeringen att återkomma med ett förslag om obligatoriska bildvarningar.
          </p>
          <p xml:id="i-BfJJRyZ7UguUTp4RrTW1w1">
            En åtgärd som kan minska tobaksrökningen är införande av dold
            försäljning. I flera länder har man infört dold försäljning av
            tobaksvaror och flera länder har beslutat att införa denna skyddsåtgärd
            för att minska rökningen. I artikel 13 i ramkonventionen om tobakskontroll
            finns klara riktlinjer som bland annat innebär just att tobaksprodukter
            ska förvaras utom synhåll för kunden, en insats som har störst
            påverkan på barn och ungdomar. Uppföljningar efter införandet
            av dold försäljning på Island och i Kanada har visat att rökningen
            minskar. Vi föreslår att regeringen uppmanas att återkomma till
            riksdagen med ett förslag om dold försäljning av tobak.
          </p>
          <p xml:id="i-6BLF9nedQGKUyqHg56ADUZ">
            För att minska tobaksbruket bland ungdomar anser vi att det är
            viktigt att minska tillgängligheten till tobak. Åldersgränsen
            för köp av tobak är i dag 18 år, men denna gräns upprätthålls
            inte alltid av tobaksförsäljarna. Om en person säljer tobak till
            minderårig kan personen dömas till olaglig cigarettförsäljning.
            Men bara enstaka fall av försäljning till minderåriga har lett
            till åtal. För några år sedan infördes skärpta sanktioner och
            anmälningsplikt för cigarettförsäljning. Vi anser dock att det
            behövs ytterligare skärpningar för att incitamenten att sälja
            till minderåriga ska minimeras. Vi föreslår därför att det görs
            en översyn av tobakslagen för att möjliggöra tillståndsplikt för
            försäljning av tobak. Det innebär att en handlare som säljer tobak
            till en minderårig skulle kunna få sitt tillstånd indraget. En
            licensiering skulle kunna öka efterlevnaden av åldersgränsen och
            även kunna minska den illegala importen och distributionen av
            tobak.
          </p>
          <p xml:id="i-EwaSKfAz7pKJjtbp8SGYmp">
            I regeringens nationella strategi för alkohol-, narkotika-, dopnings-
            och tobakspolitiken som antogs av riksdagen våren 2011 saknas
            effektiva förslag med förutsättning att kunna ha betydande inverkan
            på tobaksbruket hos barn, ungdomar och vuxna. WHO:s tobakskonvention
            kan tjäna som utgångspunkt för en genomgång av ytterligare insatser.
            Ju flera av dessa faktorer som verkar i hälsofrämjande riktning,
            desto större är chansen till en tobaksfri uppväxt och ett tobaksfritt
            liv. Det är svårt att få den borgerliga regeringen att agera offensivt
            i tobaksfrågor. När det gäller rökfria miljöer kan erinras om
            att Moderaterna (och en del andra enskilda borgerliga politiker)
            motsatte sig den lagstiftning om rökfria serveringsmiljöer som
            riksdagen fattade beslut om 2004.
          </p>
          <p xml:id="i-228H2QBoahdivfgyciswf3">
            Det tobakspreventiva arbetet bland barn och unga bör inte isoleras
            från annat samhällsarbete mot tobak. Barn, tonåringar och vuxna
            lever tillsammans och påverkar varandra i vardagen. Insatser riktade
            till unga gör mindre nytta om man inte samtidigt arbetar med vuxnas
            attityder och normer. Det bör prövas om det är möjligt att sätta
            ett nationellt mål om ett tobaksfritt Sverige 2030. Med en helhetssyn
            ökar möjligheterna att minska tobaksanvändningen i alla åldersgrupper
            och därmed skadeverkningarna i form av sjukdom och för tidig död.
            För att nå resultat krävs en översyn och framtagande av förslag
            som kan prövas på områdena informationsinsatser, utbildning, avvänjningshjälp,
            aktiv prispolitik, neutrala tobaksförpackningar eller varningsbilder
            på tobaksförpackningarna, dold försäljning i handeln och fler
            rökfria miljöer. Det behövs ett sammanhållet grepp i tobaksfrågan
            och vi föreslår att regeringen återkommer till riksdagen med ett
            samlat åtgärdspaket för att minska tobaksbruket. Detta bör riksdagen
            som sin mening ge regeringen till känna.
          </p>
          <head type="h1" xml:id="i-BNJY5TtnRBmo35ksBsT5dt">
            Alkohol och narkotika
          </head>
          <p xml:id="i-4Fq2p4B2uXpENa5yRwFvL1">
            Det behövs ett effektivt och långsiktigt samhälleligt arbete
            mot droger. Sättet att organisera arbetet och kraften i det utåtriktade
            arbetet är avgörande faktorer för framgång. Den nationella strategi
            för alkohol-, narkotika-, dopnings- och tobakspolitiken (ANDT)
            som antogs av riksdagen våren 2011 bör ses mot bakgrund av händelseutvecklingen
            under den senaste tioårsperioden. Alkoholkonsumtionen och narkotikamissbruket
            ökade under 1990-talet, inte minst bland ungdomar. För att vända
            utvecklingen antogs på den socialdemokratiska regeringens förslag
            en alkoholhandlingsplan 2001 och en narkotikahandlingsplan 2002.
            Det förebyggande arbetet förstärktes, såväl lokalt som centralt.
            Informationskampanjer drogs i gång, kommuner och landsting tog
            fram egna handlingsplaner och ett stort antal lokala drogförebyggare
            anställdes för att samordna det förebyggande arbetet. Det centrala
            arbetet kom att ledas av Alkoholkommittén respektive Mobilisering
            mot narkotika (som leddes av en särskild narkotikasamordnare).
            Utgångspunkten var att det behövdes en stark nationell resurs
            för att driva det alkohol- och narkotikaförebyggande arbetet i
            en tid då ungdomar fick ökad tillgång till både alkohol och narkotika
            och befolkningens totalkonsumtion av alkohol ökade. Det förstärkta
            förebyggande arbetet gav resultat. Under 2000-talet avstannade
            ökningen av alkoholkonsumtionen bland ungdomar, och vi kunde till
            och med se en minskning av konsumtionen. Andelen ungdomar som
            uppgav att de provat narkotika sjönk också.
          </p>
          <p xml:id="i-BA4nQxKkzdMeLZhpg8KhSa">
            Den borgerliga regering som tillträdde 2006 lade ner Alkoholkommittén
            och Mobilisering mot narkotika. Vi tycker att det var ett felaktigt
            vägval. Specialiseringen ledde till ökad kraft i det förebyggande
            arbetet. Uppgifterna överfördes till flera olika myndigheter,
            ett särskilt sekretariat bildades i Regeringskansliet och olika
            departementsarbetsgrupper inrättades där Socialdepartementet samordnar
            arbetet. Vi anser att den arbetsmodellen, som befästes i den nyligen
            antagna nationella strategin för ANDT, har lett till att arbetet
            blivit otydligare och tappat i fokus, tempo och kraft. Det saknas
            nationella initiativ och ett kraftfullt utåtriktat perspektiv
            i arbetet.
          </p>
          <p xml:id="i-9D4U7r1EEtvG2Lmcn6ZgGt">
            När det gäller inriktningen på arbetet mot droger bör de förebyggande
            insatserna stödjas av en restriktiv alkoholpolitik och en tydlig
            narkotikalagstiftning. För att en restriktiv alkoholpolitik ska
            bli effektiv är det viktigt att detaljhandelsmonopolet försvaras,
            att en effektiv ålderskontroll sker vid försäljning och servering
            av alkohol, att alkohollangning beivras, att svensk alkoholskatt
            betalas vid näthandel och att Sverige fortsätter att arbeta för
            höjda minimiskatter på alkohol inom EU samt minskade införselkvoter
            på alkohol. Vidare bör möjligheterna att införa varningstexter
            på alkoholförpackningar prövas. Vi föreslår också att regeringen
            prövar nya vägar, exempelvis de nya folkhälsoartiklarna i Lissabonfördraget,
            för att hävda ett effektivt förbud mot alkoholreklam i Sverige
            och i hela EU. Det är också viktigt att prövning av serveringstillstånd
            ses som en social fråga i kommunerna och inte bara ses som en
            näringslivsfråga. En annan fråga som måste lösas är folkölsförsäljningen,
            där vi föreslår licensplikt för att komma åt den bristande ålderskontrollen.
          </p>
          <p xml:id="i-G8ZuQMasojz8pr3p311Rxr">
            Den borgerliga regeringen drev under våren 2008 igenom att privatpersoner
            ska kunna föra in alkoholdrycker i Sverige också för andra personers
            räkning. Vi anser att beslutet var felaktigt och föreslår att
            beslutet omprövas. Beslutet 2008 var en helt onödig EU-anpassning
            som försvagade den restriktiva alkoholpolitiken. Det pågår en
            successiv utveckling mot ökad tillgänglighet. Det finns en rad
            privata företag som tar emot beställningar och kör hem alkohol
            till privatpersoner. Även Systembolaget vill införa hemkörning.
            Frågan ska utredas men vi är tveksamma till förslaget. Utvecklingen
            mot ökad tillgänglighet måste diskuteras i ett helhetsperspektiv.
            Varje steg i sig har en motivering men den sammanlagda effekten
            är negativ ur samhällelig synpunkt.
          </p>
          <p xml:id="i-32tpwe7C8j4q9jH6AU9DnU">
            Den borgerliga regeringen har under flera år förberett ett införande
            av så kallad gårdsförsäljning, där egentillverkade alkoholdrycker
            från gårdar skulle få säljas direkt till besökare. Två statliga
            utredningar kom dock fram till att det skulle bryta mot det svenska
            detaljhandelsmonopolet och EU-rätten att låta vissa, men inte
            alla, tillverkare sälja alkohol direkt till kunder vid sidan av
            Systembolaget. Istället föreslår regeringens särskilda utredare
            en lösning som absolut inte motsvarar den bild vi alla har av
            gårdsförsäljning och som i praktiken innebär att vem som helst
            kan öppna en alkoholbutik var som helst. För det första finns
            det inget krav på att försäljningsstället ska ligga på en gård
            på landet; det kan ligga till exempel mitt i en stad eller i ett
            köpcentrum. För det andra föreslås det att även utländska tillverkare
            av vin, sprit eller starköl ska få sälja sina produkter i egna
            affärer i Sverige. För det tredje föreslås det att man i butiken
            inte bara ska få sälja drycker som tillverkas av det egna företaget,
            utan också andra drycker av samma typ. Försäljningen ska ske i
            samband med en upplevelse av något slag och inköpsmängden föreslås
            vara begränsad. Men det betyder att alla som kan anställa en guide
            eller bygga upp en utställning och ta ut en liten entréavgift
            kan utmana Systembolagets detaljhandelsmonopol med egna alkoholbutiker.
            Med största sannolikhet skulle detta leda till att hela konstruktionen
            med Systembolaget ifrågasätts av EU, vilket två av utredningens
            experter samt Justitiekanslern påpekat. Justitiekanslern skriver
            att det finns en påtaglig risk för att det statliga detaljhandelsmonopolet
            inte längre skulle anses vara förenligt med EU:s regler om förslaget
            genomförs.
          </p>
          <p xml:id="i-FmneWS8nJq3HKbKkhVb9YH">
            Vad utredaren har föreslagit är inget annat än en frivillig nedmontering
            av Systembolagets detaljhandelsmonopol. Det kan vi aldrig acceptera.
            Vi menar att det är synnerligen vilseledande att man överhuvudtaget
            kallar förslaget för gårdsförsäljning. Regeringen bör omedelbart
            avbryta handläggningen av ärendet och konstatera att det inte
            är möjligt att införa gårdsförsäljning/spritbutiker utan att bryta
            mot detaljhandelsmonopolet. Om regeringen skulle lägga fram ett
            förslag om gårdsförsäljning/spritbutiker skulle grunderna för
            den nuvarande alkoholpolitiken raseras.
          </p>
          <p xml:id="i-BTexcb6FDRX1bZrAVw1qFN">
            Riksrevisionen noterade nyligen i sin granskning (RRS10) av det
            statliga stödet i alkoholpolitiken att det inte går att hävda
            att den bidragsstödda verksamheten till kommuner och ideella organisationer
            gett någon särskild effekt. Enligt Riksrevisionen framstår det
            inte heller som troligt att de statliga myndigheternas tillsyn
            påverkar barns och ungdomars tillgång till alkohol eller deras
            alkoholkonsumtion. Riksrevisionen ifrågasätter därför om det är
            effektivt att staten fortsätter med sitt stöd till lokalt förebyggande
            arbete i varje fall som stödet hittills inriktats, styrts och
            följts upp.
          </p>
          <p xml:id="i-DJhcdPJEguYU3h4JdHoSrV">
            Riksrevisionens kritik bör beaktas. Lokalt förebyggande arbete
            är oerhört värdefullt och bör stödjas även i fortsättningen men
            samhället måste bli bättre på att koordinera sina insatser, involvera
            föreningsliv och andra ideella krafter och nå de unga som befinner
            sig i riskzonen. Alkoholkonsumtionen är en central faktor när
            det gäller sociala problem och våld bland ungdomar. Levnadsmönster
            och vanor som grundläggs i tidig ålder följer ofta med och påverkar
            resten av livet. Både svensk och utländsk forskning visar på tydliga
            samband mellan ökat alkoholdrickande och ökad våldsbrottslighet.
            Vi föreslår att regeringen får i uppdrag att utarbeta en nationell
            handlingsplan för minskat alkoholbruk bland ungdomar. Vid utarbetandet
            av en handlingsplan bör behovet av förändringar i lagstiftningen
            prövas samtidigt som det utarbetas förslag när det gäller arbete
            med attityder.
          </p>
          <p xml:id="i-BtkHXidBoif6wBCeNVwr82">
            Vi anser att reglerna för folkölsförsäljning bör skärpas genom
            licensplikt och att kraftfulla åtgärder bör vidtas för att minska
            langningen av alkohol till unga. En skärpning av lagen om langning
            bör övervägas och polisens möjligheter till bekämpning av alkoholbrott
            ses över. På de platser i landet där polisen har arbetat målmedvetet
            mot langning av alkohol till unga har ungdomsvåldet minskat. Storskalig
            alkohollangning till unga är ett av få områden där straffskärpningar
            kan förväntas ge positiva resultat. Ungefär en tredjedel av all
            alkohol som förs in i landet säljs vidare. En stor del går till
            ungdomar. En viktig beståndsdel i arbetet för att minska ungdomars
            drickande är föräldrarnas attityder. Det finns idag flera vetenskapligt
            utvärderade föräldrastödsprogram. Ett sådant exempel är Örebro
            preventionsprogram (ÖPP) som syftar till att påverka föräldrars
            förhållningssätt till ungdomars drickande och hur man som föräldrar
            kan agera för att förhindra t.ex. en tidig alkoholdebut och berusningsdrickande
            bland ungdomar. Vetenskapligt utvärderade föräldrastödsprogram
            bör spridas och implementeras i samtliga kommuner.
          </p>
          <p xml:id="i-Q5CnEBmHPqVLHWnkhRxLpu">
            Vi anser att alkoholskatten ska höjas 2012 och har i vår partimotion
            om budgeten lagt fram ett sådant förslag. Regeringen har själv
            argumenterat för detta i vårpropositionen 2011 men har inte lagt
            fram förslaget i budgeten för 2012. Det är olyckligt och några
            egentliga argument emot en höjning har inte framförts av regeringen.
            Det finns ett tydligt samband mellan pris och konsumtion och därför
            är alkoholskatten ett viktigt alkoholpolitiskt verktyg.
          </p>
          <p xml:id="i-Xaryh66H9ehshXgfuLjY8q">
            Alkohol ligger bakom många olyckor i trafiken. Rattfylleriet
            är skuld till var fjärde dödsolycka i trafiken. Alkolås är ett
            effektivt sätt att förhindra att man kör alkoholpåverkad. Redan
            2004 tillsatte den dåvarande socialdemokratiska regeringen en
            utredning med uppgiften att utreda möjligheterna att införa alkolås
            senast år 2012. Utredningen konstaterade att ett system med alkolås
            i alla bilar skulle kunna rädda omkring 100 liv per år och att
            samhällets kostnader för trafikolyckor skulle minska med närmare
            6 miljarder kronor per år. Vi anser att regeringen borde driva
            alkolåsfrågan betydligt mer aktivt, inte minst i EU-sammanhang.
            Vi vill att alkolås ska införas i bussar och lastbilar i yrkesmässig
            trafik inom EU och sedan följas av alkolås i personbilar. Om arbetet
            i EU drar ut på tiden ska Sverige ansöka om ett tillfälligt undantag
            för att få införa dessa regler i förtid. På så vis påskyndar vi
            utvecklingen mot en EU-gemensam lagstiftning. Detta bör riksdagen
            som sin mening ge regeringen till känna.
          </p>
          <p xml:id="i-A2LDkBfftsa5RXo7bLeesL">
            Ett särskilt problem i samband med alkoholrelaterade trafikolyckor
            är så kallad eftersupning det vill säga att förare som varit inblandade
            i en trafikolycka hävdar att han eller hon varit nykter när olyckan
            inträffade men druckit i efterhand innan polisen kom till olycksplatsen.
            Så gott som alltid handlar det om en ren efterhandskonstruktion.
            Men för polisen är det svårt att skaffa fram bevismaterial om
            huruvida det ligger någon sanning i det påståendet eller inte.
            I Norge finns det lagstiftning som förbjuder eftersupning. Där
            är det inte tillåtet att dricka alkohol sex timmar efter det att
            man varit inblandad i en trafikolycka. Under den socialdemokratiska
            regeringsperioden fanns det ett långt framskridet förslag om att
            förbjuda eftersupning även i Sverige. Tyvärr har den borgerliga
            regeringen inte drivit detta förslag vidare. Riksdagen godkände
            dock våren 2011 ett socialdemokratiskt förslag om att regeringen
            ska lägga fram ett förslag till riksdagen om förbud mot eftersupning.
            Vi anser att det är viktigt att regeringen handlägger frågan skyndsamt
            så att nya regler kan träda i kraft så snart som möjligt. Det
            är inte rimligt att man idag ska kunna klara sig undan ansvar
            för rattfylleri genom att skylla på att man förtärt alkohol i
            efterhand.
          </p>
          <p xml:id="i-7hcFeNHAZcwaaLUqbe1tSC">
            Narkotikapolitiken får inte reduceras till en fråga om straffskalor
            utan är i allra högsta grad en social fråga. Missbruket av narkotika
            leder till stort lidande för missbrukaren och dennes omgivning.
            Ett narkotikamissbruk är i många fall förknippat med kriminalitet,
            svår sjuklighet och hög dödsrisk. Narkotikapolitiken måste bygga
            på ambitionen om generell välfärd. Vi ställer oss bakom visionen
            om ett narkotikafritt samhälle. För att nå dit måste vi ha en
            politik som inkluderar förebyggande arbete, behandling, brottsbekämpning
            och forskning. Regeringen har lagt ned den narkotikapolitiska
            samordningen Mobilisering mot narkotika som arbetade med både
            utredning och konkreta insatser under sex års tid.
          </p>
          <p xml:id="i-WjAsPrejocHtLiWTGJTpxX">
            Sverige är ett av de mest framgångsrika länderna när det gäller
            förebyggande arbete och bruket av narkotika har minskat något.
            Men de som ändå använder narkotika gör det ofta mer intensivt
            och destruktivt än tidigare. Det är ofta ungdomar med ett tungt
            socialt bagage. En undersökning gjord på Maria Ungdom i Stockholm
            för några år sedan visade att åtta av tio flickor som tas in för
            ringa narkotikabrott har en psykiatrisk diagnos. Sju av tio pojkar
            har ett brottsligt förflutet. Även om siffrorna kan variera mellan
            olika undersökningar står det helt klart att många ungdomar som
            använder narkotika mår mycket dåligt. Insatser måste sättas in
            tidigt om de ska bli effektiva. I det förebyggande arbetet måste
            narkotikapolitiken kombineras med en solidarisk socialpolitik
            som angriper orsakerna till missbruket. Regeringens inriktning
            på att ta fram utbildningsmaterial och information om missbruk
            och andra folkhälsoproblem är säkert användbart för redan fungerande
            familjer men når och påverkar i alltför liten omfattning de familjer
            som har de största problemen och som behöver det verkliga stödet.
          </p>
          <p xml:id="i-CgAEdfzZ5hq4seoKExLEWF">
            Dopning är ett ganska nytt men växande problem. De beslag av
            dopningsmedel som tull och polis gör ökar varje år liksom tillgängligheten
            på nätet. Det finns inte någon kvalitetskontroll av vad som säljs
            på nätet. Illegalt tillverkade produkter med felaktigt deklarerat
            eller kontaminerat (förorenat) innehåll är mycket vanligt. På
            nätet finns en uppsjö av odokumenterad och ovetenskaplig information
            kring olika preparat. Användningen av dopningsmedel kan leda till
            allvarliga fysiska, psykiska och sociala problem. Det finns ett
            samband mellan ökad aggressivitet, våldbenägenhet och dopningsmissbruk
            och då det även är väl känt att missbruk av dopningsmedel förekommer
            i kriminella kretsar måste man se allvarligt på missbruk av dopningsmedel.
            Samhället kommer att behöva göra kraftfulla insatser framöver
            för att kunna bedriva ett långsiktigt och tvärsektoriellt arbete
            för att minska användningen av dopningsmedel. Skärpta straffsatser
            är en väg att gå men kan inte vara det enda verktyget för att
            minska dopningen. Dopning är inte bara idrottsrelaterat utan är
            kanske ett långt större problem utanför idrotten. De preparat
            som i första hand används är anabola androgena steroider. Dopningsjourens
            verksamhet spelar en viktig roll.
          </p>
          <head type="h1" xml:id="i-4KZtkRS4u5dGfxJWTETzow">
            Missbruksvården
          </head>
          <p xml:id="i-BPZG9ocSsrL4vjFau99zGB">
            Det finns i Sverige 500 000 personer med missbruk eller beroende.
            Majoriteten av dessa (cirka 330 000) har alkoholproblem. Omkring
            30 000 personer har ett pågående narkotikamissbruk. De allra flesta
            med missbruk har familj, vilket betyder att cirka 20 procent av
            alla barn och vuxna har det i sin omedelbara närhet. Socialtjänst
            och sjukvård satsar tillsammans cirka 17 miljarder kronor per
            år på missbruksvården. Det ska jämföras med samhällskostnaderna
            för missbruk som kan uppskattas till 150 miljarder kronor.
          </p>
          <p xml:id="i-HSGXXX9WfTLnh17FrwqtVg">
            Missbruksutredningen har under 2011 presenterat en total genomlysning
            av den svenska missbruksvården. Utredningens slutsatser (SOU 2011:35)
            bör enligt vår mening leda till att samhället omprövar en hel
            del i dagens system och samordnar och förbättrar sina insatser
            mot missbruk. Behandling mot alkohol- eller narkotikamissbruk
            bör erbjudas mycket snabbare än vad som ofta sker idag. Det måste
            vara lätt att få vård och stöd på ett mycket tidigt stadium, innan
            missbruket gått för långt och lett till svåra beroenden och sociala
            problem. Primärvården behöver ha beredskap att ge insatser till
            denna grupp. Vårdpersonalen behöver i detta arbete tillgång till
            effektiva verktyg i form av strukturerade program för hur man
            tillsammans med patienten gemensamt kan ta sig an missbruk. Även
            kommunernas insatser behöver utvecklas. Missbruksvårdens kvalitet
            varierar avsevärt mellan olika kommuner. I vissa delar av landet
            får missbrukare vänta länge på behandling om de överhuvudtaget
            kommer i fråga för rehabilitering. Eftersom vårdbehovet hos missbrukare
            är akut bör målet vara att väntetiden till behandling ska vara
            mycket kort. När någon är motiverad och vill bryta ett missbruk
            är det bråttom, annars försvinner tillfället och möjligheten att
            bryta ett beroende eller missbruk.
          </p>
          <p xml:id="i-3PvAanzXTzjg5N8kw49rLr">
            För att behandlingen av missbrukare ska bli effektiv krävs att
            den enskilde får större inflytande och är delaktig på ett helt
            annat sätt än tidigare när det gäller den egna vården. Personer
            med missbruksproblem har i dag i praktiken en svagare ställning
            än flertalet andra patientgrupper. Genom att man snabbt erbjuder
            vård och skräddarsyr behandlingen efter missbrukarens egna behov
            och önskemål ökar möjligheterna till snabb och lyckad rehabilitering.
            Trösklarna till behandling är ofta också alldeles för höga. Missbrukarnas
            vård är ofta villkorad på ett sätt som vore otänkbart när det
            gäller alla andra sjukdomar. Får man ett återfall skrivs man ofta
            ut från sin behandling. Det kan jämföras med att avbryta behandlingen
            för en person med ätstörningar efter ett återfall. Målet är total
            drogfrihet, men inga missbrukare ska avskrivas. Även aktiva missbrukare
            som haft omfattande problem under lång tid ska få insatser att
            leva ett värdigt och sjukdomsfritt liv så långt det bara går,
            till exempel genom sprututbytesprogram som hindrar smittspridning
            och som ger möjlighet att komma i kontakt med missbrukaren och
            erbjuda behandling.
          </p>
          <p xml:id="i-6f6V3exttRUN5xMJfJbFz5">
            Den svenska missbruksvården behöver bli mer kunskapsbaserad.
            Kvaliteten varierar i dag alldeles för mycket. Vi måste vara säkra
            på att pengarna används rätt. Det gynnar både skattebetalarna
            och de som behöver vård. Kunskaper om bra behandlingsmetoder kan
            användas som underlag för en nationell standard. Missbruksutredningen
            är inne på rätt väg när man föreslår krav på auktorisering för
            behandlingshem samt utveckling av kvalitetsregister för att kunna
            följa upp vårdens kvalitet. Personalens kompetens kan utvecklas
            ytterligare genom kontinuerlig fortbildning av befintlig personal
            samt fortbildning och vidareutveckling av grundutbildningarna
            för läkare, sjuksköterskor, psykologer och socionomer.
          </p>
          <p xml:id="i-5NpgZPXM6i87chD2nYTZSV">
            Otydligt ansvar där personer med missbruksproblem bollas mellan
            kommunen och landstinget är i dag ett stort problem. Det får inte
            vara så att en kommuns storlek eller dåliga ekonomi medför att
            individer inte får de insatser de har rätt till. Missbruksutredningen
            föreslår en ny lag om missbruks- och beroendevård som ska göra
            ansvaret tydligt. Landstinget ges ett samlat ansvar för behandling
            och kommunerna får enbart ansvar för socialt stöd. Sveriges Kommuner
            och Landsting (SKL) vill inte flytta ansvarsgränserna men föreslår
            tydligare regler för brukarinflytande, en stärkt roll för primärvården
            och starkare krav på samverkan. Till exempel bör kommunen och
            landstinget komma överens om vilket samlat vårdutbud som ges och
            vem som ska göra vad i förhållande till individen. Vi delar SKL:s
            ståndpunkt om detta, men det behövs förändringar jämfört med i
            dag genom ett tydligare system med en enkel väg in i vården, snabb
            vård, fungerande vårdkedjor och ett socialt stöd.
          </p>
          <p xml:id="i-B8xCMuticLv7qugwnJdtoj">
            För att stärka vårdkedjorna kring den som behöver vård och behandling
            för sitt missbruk startades på den socialdemokratiska regeringens
            initiativ 2005 den treåriga satsningen Ett kontrakt för livet
            . Arbetet var mycket framgångsrikt. Den enskilde erbjöds avgiftning,
            utredning, motiverande och behandlande insatser och en planering
            som omfattar både LVM-tiden och tiden efter utskrivning. En gemensam
            överenskommelse mellan den enskilde, socialtjänsten och Statens
            institutionsstyrelse (Sis) låg till grund för en långsiktig vård
            som omfattade LVM-tiden och halvåret därefter. Kommunen fick en
            statlig subvention när en överenskommelse träffats om en mera
            långsiktig vård. Uppföljningen av Ett kontrakt för livet visar
            mycket goda resultat jämfört med traditionell LVM-vård. Trots
            goda resultat har inte den borgerliga regeringen fortsatt satsningen.
            Att satsa på samverkan i enlighet med tankarna i Ett kontrakt
            för livet ger stort utbyte av en förhållandevis liten satsning.
            Vi vill att staten och kommunerna använder erfarenheterna från
            Ett kontrakt för livet och samverkar kring individen för att säkra
            kompletta vårdkedjor.
          </p>
          <head type="h1" xml:id="i-GN6zatr6txArNPqVaCvYAL">
            Den sociala barn- och ungdomsvården
          </head>
          <p xml:id="i-AU8TijuxNTjZZH1aYJjh5V">
            Den sociala barn- och ungdomsvården regleras i socialtjänstlagen
            och LVU (lagen om vård av unga). Socialtjänstens uppdrag är att
            arbeta förebyggande men också utreda barnets förhållanden och
            bedöma behovet av insatser. Vid behov ska socialtjänsten erbjuda
            insatser och i vissa fall ingripa oavsett samtycke. Att skilja
            barn och föräldrar åt är den allvarligaste och mest ingripande
            insatsen samhället kan göra i en familj. Just därför måste kraven
            på kvalitet, rättssäkerhet och likvärdighet vara mycket starka.
            Bakgrunden till ett ingripande kan vara att föräldrar inte klarar
            av sin föräldraroll, till exempel på grund av egna problem med
            alkohol eller narkotika eller psykiska problem, men det kan också
            handla om barns och ungas egna problem.
          </p>
          <p xml:id="i-XNYciQiiW3LLDVbm8AYo48">
            Ungdomar som tillbringar en stor del av sin barndom i familjehems-
            eller institutionsvård är som unga vuxna en mycket utsatt grupp
            (Socialstyrelsen 2006). Barn och ungdomar som har varit placerade
            i familjehems- eller institutionsvård löper trots vården på lång
            sikt stor risk att utvecklas ogynnsamt i flera avseenden med stor
            risk för framtida sociala problem. De som ingår i gruppen har
            förvisso problem redan från början men resultaten visar att institutionsvården
            i Sverige när det gäller den sociala barn och ungdomsvården behöver
            utvecklas metod- och kvalitetsmässigt.
          </p>
          <p xml:id="i-DneyTR5fY7At4a2oe7odpf">
            Samhället ska prioritera barn och ungdomar som behöver stöd och
            hjälp, även i tider av ekonomisk kris. Allt annat är oacceptabelt
            och ett slöseri med mänskliga resurser. Vi har ett gemensamt ansvar
            för alla barn. Alla barn har rätt till en bra uppväxt och möjligheter
            att utvecklas efter sina egna förutsättningar. De insatser som
            samhället erbjuder måste hålla hög kvalitet och vara likvärdiga
            över landet. Kritik från bland annat tillsynsmyndigheter, barnrättsorganisationer
            och enskilda pekar på brister som behöver åtgärdas. Det handlar
            om brister i handläggning, ansvarstagande och skydd för barn,
            skillnader mellan kommuner, bristande delaktighet och tillämpning
            av barnperspektivet samt kompetensbrister i socialtjänsten.
          </p>
          <p xml:id="i-5zkvV7SzE6KD4uciURbNNc">
            Enligt 3 kap. 6 § socialtjänstlagen bör alla kommuner ha en socialjour.
            För barnets bästa och skydd bör socialjouren finnas tillgänglig
            dygnet runt och socionomutbildad personal bör göra en första bedömning.
            Socialstyrelsens öppna jämförelser för 2010 visar att möjligheten
            för barn och unga att dygnet runt få akut professionellt omhändertagande
            av socionomutbildad personal via socialjour helt saknas i drygt
            30 procent av kommunerna. Utökat samarbete mellan kommuner när
            det gäller jourverksamhet kan vara en väg att gå för att åtgärda
            dessa brister.
          </p>
          <p xml:id="i-D6Ds1we6fmdxrnzEFCzapD">
            Socialstyrelsens öppna jämförelser av socialtjänstens insatser
            för barn och unga 2010 visar att endast varannan kommun har en
            plan för handläggarnas kompetensutveckling och var tredje kommun
            en plan för kompetensutveckling av familjehem. I de fall nämnden
            har fattat beslut om vård av barn och unga utanför det egna hemmet
            är nämnden skyldig att noga följa vården. Denna skyldighet innefattar
            bland annat regelbundna personliga besök i det hem där den unge
            vistas och samtal med den eller dem som har tagit emot den unge
            i sitt hem. Enligt Socialstyrelsens uppfattning bör utbildning
            och handledning ges till anlitade familjehem individuellt eller
            i grupp. Behovet av sådana insatser har påtalats av familjehemmens
            egna organisationer och de bör även kunna bidra till ökad säkerhet
            och trygghet för de placerade barnen.
          </p>
          <p xml:id="i-MBXd2h7WbTGtmSdNrVQ4ij">
            Ett område där det behövs ett fortsatt utvecklingsarbete är HVB-hemmen
            (hem för vård och boende). Omsorgsbrist i det egna hemmet är vanligaste
            orsaken till placering före tonåren och placering i HVB-hem är
            en åtgärd som då blir aktuell. För tonåringar är orsaken till
            boende på HVB-hem beteendeproblem som missbruk och kriminalitet,
            där föräldrarna inte kan lösa situationen. Som en del av regeringsuppdraget
            om förstärkt tillsyn av den sociala barn- och ungdomsvården 20062008
            genomförde Socialstyrelsen en stor granskning som visade på stora
            brister i HVB-verksamheten. De barn som är placerade i HVB-hem
            befinner sig ofta i en krissituation. HVB-hemmen är en sårbar
            verksamhet. Kvaliteten kan snabbt ändras beroende på personalsituationen
            och vilka vårdtagare som är där. Den stora granskningen 20062008
            visade att HVB-hemmen bland annat måste förbättra barnens möjligheter
            att bli hörda och delaktiga utifrån ålder och mognad när det gäller
            hur behandlingen planeras och genomförs. HVB-hemmen måste också
            förbättra säkerheten genom att ta fram rutiner när det gäller
            att förebygga och förhindra att barnen under placeringen utsätts
            för sexuella övergrepp eller själva begår sådana. En anledning
            till att problem uppstår är att ungdomar med högriskbeteende blandas
            med ungdomar med lågriskbeteende. Vidare måste det säkras att
            alla skolpliktiga barn som är placerade i HVB-hem har tillgång
            till och deltar i skolundervisning utifrån barnens egna förutsättningar.
            Psykiatrisk vård av ungdomar som är placerade på särskilda ungdomshem
            eller i HVB-hem är en annan fråga där huvudmännens ansvarsgränser
            ställts på sin spets under senare år. Det har visat sig finnas
            oklarheter om vilket ansvar landstinget har och i praktiken också
            den specialiserade psykiatrin. Detta har fått till följd att de
            barn och ungdomar som har de allra största behoven av psykiatrisk
            vård i vissa fall har sämst förutsättningar att få dem tillgodosedda.
            Intrycket från 2010 års inspektioner är att kvaliteten och säkerheten
            generellt sett förbättrats något sedan den tidigare tillsynen.
            Verksamheterna har i dag bättre kunskap än tidigare om vilka krav
            som ska uppfyllas och brister har i stor utsträckning åtgärdats.
            Socialstyrelsen konstaterar dock att fortsatta förbättringar behöver
            göras och har begärt att 37 procent av verksamheterna ska åtgärda
            brister som uppmärksammats inom området säkerhet och delaktighet.
          </p>
          <p xml:id="i-23Lkx43AzB7w2FhkjiAzgB">
            Utvecklingen med ett stort antal ungdomar som är omhändertagna
            måste mötas med att man erbjuder insatser av högsta kvalitet med
            tillgång till den bästa sociala och psykiatriska kompetensen i
            samhället. Vi anser att detta är ett så allvarligt problem som
            så länge skapat konflikter och frustration att kommuner och landsting
            måste vidta konkreta åtgärder för att finna lämpliga lösningar.
            Socialstyrelsen måste också ha tillräckliga möjligheter att utöva
            tillsyn enligt de mål som finns. Tillsynen har de senaste åren
            inte kunnat ske med full kraft. Alla HVB-hem ska numera tillsynas
            minst två gånger per år. En inspektion ska ske oanmält. Under
            2010 genomförde Socialstyrelsen endast hälften av det uppsatta
            målet, sammanlagt 582 inspektioner av totalt 549 HVB-hem, varav
            171 oanmälda. Socialstyrelsen har det senaste året hamnat i en
            omöjlig situation då man övertagit tillsynsuppgifter från Hälso-
            och sjukvårdens ansvarsnämnd (Hsan) och länsstyrelserna utan att
            få tillräckliga personella resurser och ekonomiska medel för att
            klara verksamheten. Detta har skadat hela tillsynsverksamheten
            och regeringen har reagerat mycket sent på detta, vilket har varit
            till men för hela tillsynsverksamheten.
          </p>
          <p xml:id="i-XtDJSWkdcXB4iLjYu4H9Lu">
            En utsatt grupp är de ungdomar som vårdas på ungdomshem. Statens
            institutionsstyrelse (Sis) driver de särskilda ungdomshemmen för
            en liten grupp ungdomar med allvarliga problem som vårdas mot
            sin vilja. Verksamheten är ofta ifrågasatt i media men är oerhört
            viktig och en nödvändig del av vårdsystemet. Utagerande beteende,
            våld, kriminalitet och missbruk är vanliga orsaker till placeringen.
            Tidigare insatser från socialtjänsten har varit otillräckliga.
            Det är bara på Sis särskilda ungdomshem som ungdomar kan låsas
            in och hållas kvar med tvång. Sis har även andra särskilda befogenheter
            för att kunna genomföra vården eller för att skydda den enskilde,
            andra ungdomar eller personal, till exempel avskiljning och vård
            i enskildhet. Under 2010 vårdades 1 512 ungdomar på något av de
            26 särskilda ungdomshemmen. Enligt Socialstyrelsens senaste granskning
            börjar Sis utvecklingsarbete ge resultat. Antalet avskiljningar
            har också minskat. Fortfarande finns enligt 2010 års tillsyn brister
            när det gäller hur hälso- och sjukvårdsfrågor ska hanteras på
            HVB-hem och Sis-institutioner. Ungdomar på Sis-institutioner har
            dock fortfarande svårt att få den hjälp de behöver från hälso-
            och sjukvården, särskilt från barn- och ungdomspsykiatrin. Här
            behövs ytterligare insatser för att utveckla stödet och vården
            för denna grupp utsatta ungdomar.
          </p>
          <p xml:id="i-DyTNeoj3WWb67mR72mBzHJ">
            Barnskyddsutredningen (SOU 2009:68) föreslog i juli 2009 en sammanhållen
            lag om stöd och skydd för barn och unga. Bland annat föreslogs
            skärpta krav i fråga om barnavårdsutredningar och barn som placeras
            utanför det egna hemmet samt fastställda kompetenskrav för socialsekreterare
            i barn- och ungdomsvården. Barnskyddsutredningen presenterade
            totalt drygt 40 olika förslag. Regeringen har aviserat en treårig
            satsning för att förbättra skyddet, stödet och hjälpen till utsatta
            barn där en del av utredningens tankar finns med. Vi anser att
            det är angeläget att regeringen tar ställning till utredningens
            samtliga förslag och lägger fram förslag till riksdagen för att
            åtgärda de brister som redovisas i utredningen.
          </p>
          <p xml:id="i-CmCnS93EoA93tLWKDh1hhi">
            Samhället tar på sig ett stort ansvar när man flyttar ett barn
            från sin ursprungliga familj. Under 2005 vittnade många olika
            personer om vanvård, systematiska kränkningar och våld i den sociala
            barn- och ungdomsvården i förfluten tid. Även om de allra flesta
            omhändertagna fått en bra vård stod det klart att bristerna varit
            allvarliga och tyvärr så omfattande att man inte kan tala om enstaka
            fall. Kontrollsystemen var undermåliga och förmådde inte upptäcka
            eller ingripa mot övergrepp och skydda dessa barn. Socialtjänstminister
            Morgan Johansson beslutade 2006 att utnämna Göran Johansson till
            särskild utredare för Utredningen om vanvård i den sociala barnavården
            19201980. Utredningen fick under den förra mandatperioden sitt
            uppdrag förlängt. Under utredningens gång har allt fler personer
            anmält att de vill bli intervjuade om vad som hänt dem. Att intervjuerna
            sker är oerhört viktigt. Men många av de intervjuade har kommit
            upp i hög ålder eller lider av sjukdom. De har länge undrat vad
            som händer efter att intervjuerna avslutats och vilka åtgärder
            staten kommer att vidta med anledning av det som hänt. Den borgerliga
            regeringen tillsatte under förra mandatperioden en särskild Upprättelseutredning
            som skulle titta på ersättningsfrågan, en offentlig ursäkt samt
            åtgärder för att det som skedde inte ska upprepas. Upprättelseutredningen
            ( SOU 2011:9 Barnen som samhället svek åtgärder med anledning
            av övergrepp och allvarliga försummelser i samhällsvården ) blev
            klar i våras och föreslår en offentlig ursäkt (ceremoni), ersättning
            till de drabbade samt åtgärder för att det som skedde inte ska
            upprepas. Regeringen lämnade dock den 10 september 2011 besked
            om att de barn som vanvårdats i fosterhem inte skulle få någon
            ekonomisk ersättning. Vi protesterade mot regeringens besked.
            Sverige har som land en skyldighet att göra upp med det förflutna
            och ge dessa barn upprättelse. Vi måste ta deras berättelser på
            allvar och ge en tydlig signal att detta inte får fortsätta att
            hända. Det har andra länder i liknande situationer gjort. Upprättelseutredningen
            har ett genomarbetat förslag för ersättning till de drabbade.
            Sedan regeringens besked den 12 september har dock samtal förts
            mellan regeringen och oppositionen. Regeringen, Socialdemokraterna,
            Miljöpartiet och Vänsterpartiet träffade den 28 september 2011
            en ramöverenskommelse om personer som utsatts för övergrepp eller
            försummelse av allvarlig art i social dygnsvård mellan åren 19201980,
            enligt Upprättelseutredningens förslag. Överenskommelsen innebär
            att det tillskapas en särskild möjlighet till ekonomisk ersättning.
          </p>
          <head type="h1" xml:id="i-SDbGCx5ma57N3DS3n3uCGQ">
            Ungdomsmottagningar
          </head>
          <p xml:id="i-74ZURQysXYnZ2juMW3A1EL">
            Ungdomsmottagningarna spelar en viktig roll när det gäller sex
            och samlevnad och ungdomars hälsa. Hälso- och sjukvården har många
            gånger svårt att möta de hälsoproblem eller behov av samtal som
            finns hos ungdomar; ofta saknas en tydlig ingång i vården. Ungdomsmottagningarna
            arbetar mer på ungdomars villkor och har därför större möjligheter
            att nå ungdomarna på ett effektivt sätt. Till ungdomsmottagningen
            kan man vända sig med frågor och funderingar kring sex och samlevnad,
            sexuell läggning, preventivmedel, oönskade graviditeter, könssjukdomar,
            relationsproblem, mobbning, droger, nedstämdhet och oro eller
            bara för att ha någon att prata med. Här handlar det verkligen
            om tidiga insatser och förebyggande arbete i praktiken.
          </p>
          <p xml:id="i-8WGDVcTgiUWFrsCwsNj1x7">
            Ungdomsmottagningarna arbetar på mycket olika premisser i olika
            delar av landet och ofta under osäkra förhållanden. Tillgängligheten
            varierar stort. Exempelvis är det under sommarmånaderna som mycket
            händer i ungdomars liv och då är många ungdomsmottagningar stängda,
            ibland upp till 10 veckor. Vi föreslår en kartläggning av ungdomsmottagningarnas
            öppettider och kompetens så att det blir möjligt att göra jämförelser
            och se om det behövs ytterligare åtgärder, till exempel en norm
            för tillgänglighet.
          </p>
          <p xml:id="i-2AJEVBy9SSStVAazBXE6Bj">
            Det är viktigt att hitta nya och kompletterande vägar att nå
            ungdomar. En viktig satsning som gjorts är UMO, som är en nationell
            ungdomsmottagning på nätet för unga mellan 13 och 25 år. Syftet
            med sajten är att göra det lättare för unga att hitta relevant,
            aktuell och kvalitetssäkrad information om sex, hälsa och relationer.
          </p>
          <p xml:id="i-EfqY8WKkQD3UeTqxVEKbz6">
            Det behövs ett brett och aktivt engagemang från många olika delar
            av samhället för att motverka hedersvåld och förtryck. Många ungdomar,
            främst flickor, som utsätts för hedersförtryck lever under mycket
            svåra förhållanden. Kunskapen hos berörda myndigheter måste kvalitetssäkras,
            samtidigt som de utsattas tillgång till skydd och stöd måste fungera.
          </p>
          <p xml:id="i-DhsqzE1YwCQv4HaMLs2fBg">
            Ungdomsmottagningarna har en viktig roll i fråga om att möta,
            samtala, hjälpa och stödja ungdomar som lever med hedersproblematik
            och måste ha beredskap och kunskap för att kunna ge stöd i dessa
            frågor.
          </p>
          <head type="h1" xml:id="i-YTgRxjQw18RQT8VJQc8tEL">
            Funktionshinderspolitik
          </head>
          <p xml:id="i-KCjfzYJU6CYqfY5Q31E1mY">
            Den svenska funktionshinderspolitiken är idag alltför passiv.
            Trots kvarstående problem och orättvisor för personer med funktionsnedsättningar
            saknas nya mål och konkreta förslag från regeringens sida. Andra
            frågor än funktionshindersfrågorna prioriteras högre i regeringens
            arbete.
          </p>
          <p xml:id="i-JwpdKB4ya7PzviN6tj1jKp">
            Funktionshindersfrågorna är i första hand rättighetsfrågor och
            inte vård- och omsorgsfrågor. Det finns en rad frågor som regeringen
            borde ta itu med och där flera olika departement samt riksdagsutskott
            måste involveras. Dagens lama och till intet förpliktande strategier
            och måltexter måste ersättas av handling. För det första bör man
            ändra lagstiftningen så att bristande tillgänglighet blir en diskrimineringsgrund
            i diskrimineringslagen. Detta har utretts flera gånger och ett
            färdigt utredningsförslag finns liksom fungerande exempel från
            andra länder. Näringsidkare och offentliga miljöer bör göras skyldiga
            att vidta åtgärder för ökad tillgänglighet genom att avlägsna
            enkelt avhjälpta hinder. För det andra bör LSS-reformen värnas.
            Många som har LSS vittnar om rädsla för att LSS-reformen på sikt
            ska försämras på samma sätt som skett med sjukförsäkringen. För
            det tredje måste arbetet för att tillgänglighetsanpassa Sverige
            intensifieras. Arbetet har gått långsamt och satta mål har inte
            infriats. För det fjärde måste aktiva åtgärder sättas in för att
            öka sysselsättningsgraden för personer med funktionsnedsättningar.
            Bland personer utan funktionsnedsättningar är sysselsättningsgraden
            71 procent och bland dem som har en funktionsnedsättning med nedsatt
            arbetsförmåga är den 50 procent. Inga förbättringar kunde noteras
            under den förra mandatperioden trots prat om arbetslinjen. Det
            behövs bland annat kvalificerat, riktat och individanpassat stöd
            för att kunna vända på denna utveckling samt ett större ansvarstagande
            från bland annat offentliga arbetsgivare. För det femte behöver
            hjälpmedelsfrågan ses över. Tillgången till hjälpmedel varierar
            stort över landet liksom regler och avgifter.
          </p>
          <p xml:id="i-FEsbbdaQcUSVycqShA4Pw7">
            Riksdagen beslutade år 2000 om en nationell handlingsplan för
            handikappolitiken som innebär mål om att Sverige år 2010 ska vara
            tillgängligt för människor med funktionsnedsättningar. Handlingsplanen
            klargjorde att varje sektor i samhället har ett ansvar och uppdrag
            att göra sin verksamhet tillgänglig för alla. Tillgänglighet handlar
            ofta om övergripande fysisk planering eller anpassningar av lokaler
            men det kan också handla om andra saker, till exempel möjligheten
            att tillgodogöra sig information, exempelvis på webbsidor. Kollektivtrafiken
            är ett annat centralt område där det behövs åtgärder för ökad
            tillgänglighet. Av regeringens budgetproposition för 2010 framgick
            att det inte kommer att bli möjligt att nå handlingsplanens mål
            fram till 2010 när det gäller enkelt avhjälpta hinder, tillgänglig
            kollektivtrafik och tillgänglig statsförvaltning. Regeringen har
            inte verkat särskild upprörd över att målen inte nås och frågan
            har uppenbarligen varit lågt prioriterad. Vi hade förväntat oss
            att regeringen skulle återkomma med en tydlig plan för hur man
            tänker gå vidare med de områden som inte blir klara, vilka konsekvenser
            utebliven anpassning av tillgängligheten ska få för olika aktörer
            och vilka nya mål och medel (till exempel ekonomiska stimulanser,
            skärpta regler, ökad information) som ska användas i tillgänglighetsarbetet.
            Någon sådan plan har dock inte regeringen presenterat.
          </p>
          <p xml:id="i-F91L2CKvYgb7b5zYexVDnJ">
            Regeringens strategi för genomförande av funktionshinderspolitiken
            20112016 presenterades sommaren 2011. Strategidokumentet är omfattande
            men saknar på de viktigaste punkterna konkreta förslag och mätbara
            målsättningar. Det är till exempel helt absurt att i en nationell
            strategi för funktionshinderspolitiken i Sverige 2011 inte ta
            upp frågan om otillgänglighet som diskrimineringsgrund. Ett uttalat
            inriktningsmål i strategin är exempelvis att sysselsättningsgraden
            för personer med funktionsnedsättningar och nedsatt arbetsförmåga
            ska öka. Men inga mätbara siffror nämns. Ett mätbart mål hade
            (som Handikappförbunden påpekat) kunnat vara att sysselsättningsgraden
            återgår till 1998 års nivåer, det vill säga 56 procent. Ett annat
            kvarstående problem med strategin är att det inte händer något
            om aktörer inte uppfyller de löst satta målen. Ibland bygger strategin
            på att myndigheter själva ska sätta mål, vilket belyser att strategin
            är tunn och den borgerliga regeringen ointresserad av frågorna.
          </p>
          <p xml:id="i-RoNvGZ1jphiu1tsauj3NzV">
            Lagen om stöd och service (LSS) har inneburit en enorm förbättring
            av levnadsvillkoren för många funktionshindrade. LSS-verksamheten
            har expanderat år för år; det gäller både antalet personer som
            får del av LSS-insatser och antalet timmar per person. Vi socialdemokrater
            slår vakt om LSS. Vi tycker att det är riktigt att prövningen
            av LSS-behov sker på samma sätt i hela landet. Det är dock viktigt
            att förändringar görs i dialog med brukarnas organisationer. LSS
            berör folks vardag och därför måste genomförandeprocessen för
            eventuella förslag från regeringen ske med yttersta noggrannhet
            och tillräcklig förberedelsetid. Om domstolsdomar på ett avgörande
            sätt ändrar hit-tillsvarande praxis för bedömning av LSS-behov
            bör det prövas om det behövs förtydliganden från den politiska
            nivån.
          </p>
          <p xml:id="i-MwnxXvgEWu6u8ohAd1RdSA">
            För att personer med funktionsnedsättningar ska ges möjlighet
            att verka i vardagen på samma villkor som människor utan funktionsnedsättningar
            krävs ofta att olika former av hjälpmedel ingår som en del i vården
            och rehabiliteringen. Hälso- och sjukvårdens hjälpmedelsansvar
            ska vila på en värdegrund där individens möjligheter att leva
            ett självständigt liv i trygghet och värdighet ska vara den bärande
            utgångspunkten. Tillgången till hjälpmedel varierar stort över
            landet liksom regler och avgifter. Mot bakgrund av detta anser
            vi att det bör formuleras en nationell strategi för hur vi resursmässigt
            och organisatoriskt ska klara att möta ett växande hjälpmedelsbehov.
            En sådan strategi ska också tydliggöra hur sjukvårdshuvudmännen
            utifrån sitt hjälpmedelsansvar kan bidra till att förverkliga
            de handikappolitiska och äldrepolitiska målen.
          </p>
          <p xml:id="i-DwLbiugVbSGfmD7SqVU5wq">
            Personliga ombud är en mycket välriktad reform genom att de kommer
            psykiskt funktionshindrade direkt till del. Ombuden hjälper dem
            att få tillgång till den hjälp de har rätt att få, från kommunen,
            landstinget och olika stödenheter. Ombuden arbetar nära den de
            är ombud för och helt på dennes uppdrag. Socialstyrelsen har konstaterat
            att personliga ombud stärker den enskildes självbestämmande, främjar
            möjligheterna till jämlika levnadsvillkor och ökar delaktigheten
            i samhället. Det har också visats att personliga ombud minskar
            kostnaderna för sjukvård då behovet av psykiatrisk slutenvård
            minskar. Reformen infördes för ett antal år sedan och under de
            senaste åren har verksamheten varit under uppbyggnad. Fler och
            fler kommuner har visat intresse för att ha sådan verksamhet.
            Bristen på personliga ombud är stor, men det är svårt att rekrytera
            nya ombud. Risken att utvecklingen stannar av är överhängande.
            Regeringen bör mot denna bakgrund återkomma med förslag på hur
            arbetet med att rekrytera personliga ombud kan intensifieras och
            utvecklas.
          </p>
          <p xml:id="i-D6jA1jYepHmLmvAbJoCQT1">
            Samhället som helhet måste bli bättre på att samordna sina insatser
            kring människor med olika former av funktionsnedsättningar, till
            exempel genom koordinatorer som hjälper den enskilde med olika
            kontakter. En undersökning från RBU, Riksförbundet för Rörelsehindrade
            Barn och Ungdomar, visar att föräldrar till barn med funktionsnedsättningar
            i genomsnitt hade kontakt med 17 personer kring sitt barns funktionsnedsättningar
            och olika stödinsatser. Det är lätt att inse att detta är en orimlig
            situation. Informationen från de olika huvudmän, främst Försäkringskassan
            och kommunerna, som administrerar samhällets stöd till dessa familjer
            är också bristande enligt samma undersökning.
          </p>
          <p xml:id="i-5ACyi3LC9KZKskhbSHGvVg">
            Sjukvårdens insatser för människor med funktionsnedsättningar
            måste också förbättras. Många patienter med rätt till en individuell
            vårdplan har ändå ingen sådan. Det är en fråga som landstingen
            måste prioritera högre. Patienterna har ofta själva stor kunskap
            om hur deras situation skulle kunna förbättras, inte sällan med
            relativt enkla medel. Denna kunskap måste tas tillvara på ett
            bättre sätt än idag.
          </p>
          <p xml:id="i-8XyfrXzaqWtVWF8WVkfksK">
            Det förekommer brister i rehabiliteringen och habiliteringen
            av barn med omfattande funktionsnedsättningar, liksom av vuxna
            med tidigt förvärvade eller medfödda funktionsnedsättningar. Vi
            anser därför att vården måste utveckla och stärka samordningen
            särskilt kring dessa patienter, över professions- och områdesgränser.
          </p>
          <head type="h1" xml:id="i-APDMiDF512XC7CZ3r4Y3Yg">
            Äldres vård och omsorg
          </head>
          <p xml:id="i-8bXyDnyyEhU1re8r6Cm6qY">
            På 100 år har medellivslängden i Sverige ökat med över 25 år.
            Idag kan allt fler se fram emot många friska år efter det att
            man gått i pension. Om fem år kommer en femtedel av alla som bor
            i Sverige att vara över 65 år. Så har det aldrig sett ut tidigare.
            Att vi får leva allt längre och att vi får behålla våra nära och
            kära allt längre i livet kan aldrig i sig vara ett problem för
            samhället utan är istället en enorm tillgång Det är en stor framgång
            för vårt välfärdssamhälle.
          </p>
          <p xml:id="i-8bsvK6oGxy8dnV3qbNSQuk">
            Den stora generation som nu går i pension mitt i livet tar med
            sig en aktiv livsstil in i pensioneringen och har många innehållsrika
            år framför sig. Allt fler kan och vill arbeta efter 65-årsdagen.
            Hur de nya äldre kan välja att ordna sina liv har stor betydelse
            för den svenska välfärden.
          </p>
          <p xml:id="i-7wzbMEcVLXXodTanA3vfQs">
            När allt fler som pensioneras utöver grundpension också har inkomstpension
            från arbete är det fler som kommer att få en hygglig ekonomisk
            standard som pensionärer. Men samtidigt blir de klasskillnader
            som finns i yrkeslivet inte mindre påtagliga vid pensioneringen.
            Arbetslöshet, dåliga arbetsvillkor, otillräcklig utbildning, svag
            ekonomi och otrygghet tidigare i livet präglar också livsvillkoren
            som pensionär. Många äldre kommer fortfarande att leva under knappa
            förhållanden.
          </p>
          <p xml:id="i-GcTqYpx8K8zBpgSf8Pusmv">
            Utmaningen är att garantera och klara en vård och omsorg av hög
            kvalitet för alla äldre på lika villkor oavsett bakgrund, även
            när de äldre successivt blir så många fler. Det finns de som målar
            upp en mörk bild av framtiden. De menar att när antalet äldre
            ökar kommer vi inte att ha råd med en gemensamt finansierad välfärd.
            De säger att var och en kommer att bli tvungen att betala mer
            ur egen ficka. Men så behöver det inte vara. Frågan om hur vi
            ska finansiera välfärden i framtiden är en genuint politisk fråga.
            Det går att utveckla en gemensamt finansierad vård och omsorg
            med hög kvalitet för alla äldre det handlar om politiska prioriteringar
            och kraft. Det gör vi genom prioriteringar och ett aktivt folkhälsoarbete
            och genom att fler får möjlighet att arbeta. Unga måste komma
            in på arbetsmarknaden tidigare, frånvaro och förtidspensionering
            på grund av ohälsa måste förebyggas, nya svenskar måste få jobb
            snabbare och den som vill arbeta efter 65 år ska få göra det.
            Vi vill långsiktigt öka ambitionsnivån och de offentliga investeringarna
            i vården och omsorgen för att klara en bra välfärd också framöver.
            Alla äldre ska kunna känna trygghet i fråga om att vården och
            omsorgen fungerar och håller hög kvalitet. Vården och omsorgen
            ska vara för alla och ges efter behov, oavsett inkomst. De som
            kräver försäkringslösningar säger indirekt att alla inte ska/kan
            ha den vårdstandard som de själva anser är nödvändig för egen
            del.
          </p>
          <p xml:id="i-tHqpzEiauj3fXkrMNJUXW">
            Jämfört med många andra länder har Sverige ett gott utgångsläge.
            Vi har en hygglig grund att stå på genom ett robust pensionssystem,
            relativt höga födelsetal, en positiv nettoinvandring och en jämförelsevis
            väl utbyggd vård och omsorg för äldre. Vi har tid att ställa om
            och förbereda samhället på att vi blir allt fler äldre. Men vi
            måste agera nu! Vi socialdemokrater vill investera i vår gemensamma
            välfärd och ta vara på människors kraft och erfarenhet istället
            för att öka klyftorna i samhället mellan och inom olika grupper
            i samhället.
          </p>
          <p xml:id="i-U34rJfKbkRVMohVKVc6F3x">
            De som är äldre idag har jobbat och slitit för att det ska bli
            bättre för nästa generation. Nu är det deras tur. Man ska inte
            tvingas förlita sig på anhöriga för att få en god omsorg. När
            hälsan sviktar och man inte kan klara sig hemma på egen hand ska
            hemtjänsten, vården och omsorgen finnas där för alla. Vi ser det
            som ett kontrakt mellan generationer. Varje generation drar nytta
            av den välfärd som generationer före har lagt grunden till genom
            sitt arbete.
          </p>
          <p xml:id="i-92cqDhg3Uf4btb2UhyVK5M">
            Bilden av äldre som en grupp där alla har behov av vård och omsorg
            är helt fel. De allra flesta äldre har ingen hjälp alls och efterfrågar
            det inte heller just nu. De är friska och klarar sig själva alldeles
            utmärkt under många år efter pensionen. Så småningom kommer dock
            för de allra flesta en tid då allt fler sjukdomar gör sig påminda,
            kraften tryter, det dagliga livet blir besvärligare och då behovet
            att vård och omsorg ökar. Äldre med vårdbehov är inte en enhetlig
            grupp. Alla är unika med olika behov och drömmar. Äldreomsorgen
            måste därför skifta fokus från ett vårdperspektiv där samhället
            ganska ensidigt bestämmer förutsättningarna till ett inflytandeperspektiv
            där individens ökade krav på oberoende och självständighet är
            utgångspunkten för vården och omsorgen.
          </p>
          <p xml:id="i-7X3QLs2toPELerrUraxgvC">
            Vår politik tar sin utgångspunkt i att även äldre som behöver
            vård och omsorg ska få bestämma själva över sitt liv och sin vardag.
            Vår inriktning på äldrepolitiken är att den som är äldre och behöver
            hjälp från hemtjänsten eller på äldreboendet har samma rätt som
            alla andra att bestämma över sitt liv och sin vardag. Man ska
            ha samma rätt som alla andra att påverka sitt liv och sin vardag.
            Att reducera valfrihet och inflytande till en fråga om att välja
            hemtjänst från en kommunal eller privat utförare är fel. Diskussionen
            borde istället handla om innehållet i den vård eller omsorg som
            ska ges. Äldre ska ha verklig valfrihet och i högre grad än idag
            kunna bestämma vad de vill ha utfört under sina hemtjänsttimmar.
            De ska kunna bestämma när de ska stiga upp, lägga sig och komma
            utomhus och de ska kunna bestämma om andra viktiga delar i vardagen
            på äldreboendet, liksom välja mellan olika maträtter och om de
            till exempel vill ha vin till maten.
          </p>
          <p xml:id="i-Cx58JYvRAsipuHURm6Cs5p">
            För att värna de äldres oberoende och möjligheter att bo så länge
            de vill och orkar i sin hemmiljö bör inriktningen vara att det
            ska bli lättare att få hjälp även om behoven inte är så stora
            att man har rätt till biståndsbedömda insatser. Det ökar tryggheten,
            livskvaliteten och oberoendet för de äldre och är lönsamt på sikt
            för samhället. Flera kommuner har redan infört så kallad förenklad
            biståndsbedömning som gör att alla äldre över en viss ålder får
            ett antal hemtjänsttimmar bara genom att anmäla sig. Det erbjuds
            bland annat i Örebro, Nordmaling och Linköping. Vi vill att fler
            äldre ska ha denna möjlighet.
          </p>
          <p xml:id="i-LRFoh8Jbu2Aap1RZ48Budd">
            Vi vill att äldre med rätt till hemtjänst eller boende på äldreboende
            ska få möjlighet till ett rikare liv. Många kommer att leva en
            lång tid av sitt liv med hemtjänst eller på ett äldreboende. På
            sikt måste hemtjänsten och insatserna på äldreboendet utvecklas
            så att det inte bara handlar om det allra nödvändigaste utan också
            rymmer det som gör livet värt att leva. Hur möjligheten till egen
            tid ska utformas och vilka insatser som ska inrymmas är upp till
            varje kommun att bestämma, men idag är det alltför stora skillnader
            mellan kommunerna.
          </p>
          <p xml:id="i-PPo3PBoHPcU94Nsvzp81Sf">
            Idag får cirka 200 000 personer sin mat genom hemtjänst eller
            ett äldreboende. Dessvärre kan vi konstatera brister i matkvalitet
            inom äldreomsorgen och hemtjänsten. Undernäring är ett stort men
            tyst problem bland många äldre. Det spelar heller ingen roll hur
            näringsrik maten är om den inte är god och serveras på ett aptitligt
            sätt. Många mediciner ger dessutom dålig aptit. Näringsinnehållet
            i maten är en av de viktigaste källorna för att bevara hälsan
            och kunna återfå den efter sjukdom. Att servera mat till våra
            äldre som är god, näringsriktig och lagad på råvaror av hög kvalitet
            borde vara en självklarhet. God mat är vällagad med dofter och
            smaker som berikar både kropp och själ. Äldre ska inte behöva
            serveras mat som inte smakar gott, inte ser god ut och inte luktar
            gott. För många gamla är maten ofta den viktigaste stunden på
            dagen. Hälsa och mat hänger ihop. Bra mat bidrar till livskvalitet
            och ett friskare liv. För att kunna förebygga och åtgärda näringsproblem
            behövs personal med nutritionskompetens i kommunerna. Idag har
            endast ett mindre antal kommuner en dietist anställd. Måltidspersonal
            och kommunens ansvariga ska få kunskaper och verktyg för en godare
            och bättre mat. Denna vetskap behöver bli en fråga högt upp på
            den äldrepolitiska dagordningen.
          </p>
          <p xml:id="i-RDa1i4Rh5JJyUpw3T5r8YD">
            Livskvalitet handlar också om att par ska kunna bo kvar tillsammans
            så länge de vill. Vi föreslår att det i lag ska regleras att par
            ska erbjudas boende tillsammans om den ena partnern måste flytta
            till ett särskilt boende. Att få flytta med sin partner till ett
            särskilt boende ska vara en rättighet, samtidigt som den som inte
            vill flytta med ska ha en tydlig möjlighet att avstå från erbjudandet.
            En viktig princip är att vård- och omsorgsbehovet alltid ska bedömas
            individuellt oavsett vilken hjälp en eventuell partner kan ge.
          </p>
          <p xml:id="i-U4Mw6Myp13XkVbcAjkh25E">
            Av de cirka 2 miljarder kronor som staten avsätter i stimulansbidrag
            till äldreomsorgen går 500 miljoner kronor till stimulansbidrag
            för byggande av fler platser i särskilda boenden. Det var en satsning
            som inleddes av den socialdemokratiska regeringen och som vi fullt
            ut stödjer. Kvarboendeprincipen har på många håll drivits för
            långt och det finns idag brist på lämpliga platser i särskilda
            boenden. Vi ser positivt på regeringens förslag att investeringsbidraget
            till särskilt boende även kan användas för byggande av trygghetsboenden.
            Det är en boendeform som behöver utvecklas. Men utvecklingen av
            antalet platser i särskilt boende måste följas noga. Antalet platser
            fortsätter att minska och är nu nere i 94 000 platser, vilket
            är en minskning sedan 2006 med 4 600 platser. Det behövs ytterligare
            initiativ från regeringen på detta område mot bakgrund av kommande
            demografiförändringar med fler äldre samtidigt som det redan nu
            är kö till en plats i särskilt boende i många kommuner.
          </p>
          <p xml:id="i-Q5qRk5mJULhkaDEevDkR4a">
            När vi blir äldre och behöver stöd och omsorg ska vi inte behöva
            överge vårt språk och inte heller vår kultur och våra traditioner.
            Vi vill att Socialstyrelsen tillsammans med invandrarorganisationerna
            och representanter för de nationella minoritetsspråken ser över
            situationen i kommunerna och utvecklar modeller för hur fler äldre
            kan få omsorg på sitt eget språk. Vi vill även att det startas
            utvecklingsprojekt i ett antal kommuner och att det därifrån sprids
            goda erfarenheter till övriga landet.
          </p>
          <p xml:id="i-Y8vF4CXDgWguRdpXEeLryr">
            Demens är en folksjukdom och den som är sjuk blir så småningom
            beroende av omgivningens insatser för vård och omsorg. I dag lever
            cirka 150 000 personer i Sverige med demens. Den stadigt ökade
            medellivslängden i Sverige, som egentligen är en stor framgång
            för välfärden, innebär att också antalet personer med demens kommer
            att öka. Om 25 år beräknas antalet demenssjuka ha stigit till
            över 200 000 personer. Det gör demens till en av de stora folksjukdomarna.
            Demens kallas ofta för de anhörigas sjukdom. Tillsammans med den
            som är sjuk känner också många anhöriga den rädsla, sorg och ångest
            som sjukdomen alstrar. Och den som är sjuk blir alltmer beroende
            av sin närmaste omgivning. God demensvård handlar både om insatser
            som riktar sig till den som är sjuk och om utvecklat stöd till
            anhöriga. Forskningen har gjort att vi idag vet allt mer, men
            för att kunskapen verkligen ska användas krävs satsning på kompetensutveckling.
            Det finns också ett stort behov av demenskunskap på samtliga grundutbildningar
            inom vård och omsorg. Vi vill verka för att alla personer som
            misstänks ha en demenssjukdom erbjuds en demensutredning.
          </p>
          <p xml:id="i-323h1RA3K5TJss6g719PHa">
            Socialdemokraterna och de övriga oppositionspartierna i riksdagen
            röstade våren 2011 igenom att Socialstyrelsen fick i uppdrag att
            komplettera de nationella riktlinjerna för vård av demenssjuka
            med riktlinjer för bemanning i demensvården. Moderaterna, Folkpartiet,
            Centern och Kristdemokraterna reserverade sig. Vi menar att det
            är av största vikt att regeringen snarast återkommer med ett förslag
            om riktlinjer för bemanning. I Socialstyrelsens Nationella riktlinjer
            för vård och omsorg vid demenssjukdom 2010 saknas krav på bemanning.
            En rapport från Stiftelsen Stockholms läns Äldrecentrum visar
            dock att det är fullt möjligt att fastställa riktlinjer för lämplig
            bemanning för vård av och omsorg om demenssjuka. Rapporten visar
            även hur bemanningen kan anpassas till lokala förhållanden. Vi
            menar att bemanningen inom demensvården ofta är otillräcklig,
            vilket också Socialstyrelsens egen tillsyn har visat. Larm, larmmattor
            och låsta dörrar kan vara nödvändigt men kan och ska inte ersätta
            människors närvaro och omsorg. Det är också otillfredsställande,
            inte minst för kommunerna, att Socialstyrelsen i sin granskning
            kan komma fram till att en kommun har för lite personal samtidigt
            som det saknas riktlinjer för vilken bemanning som är rimlig.
          </p>
          <p xml:id="i-8nBMNdEVPEqBizwRJygRh2">
            När det gäller sjukvård och läkemedel, hemtjänst och hjälpmedel
            är det framförallt de äldre som är storkonsumenter. Det betyder
            inte att de flesta äldre skulle vara sjuka, men det betyder att
            vården och omsorgen måste anpassas utifrån de äldres behov. Så
            är det inte alltid idag. Sjukvårdens organisation och läkemedlens
            användning för multisjuka äldre har stora brister. Även Socialstyrelsens
            granskning av hur äldre tas emot på akutmottagningarna innehåller
            skarp kritik. Det visade sig att kunskapen om att hög ålder är
            en specifik riskfaktor oavsett diagnos är låg och att det fanns
            brister i ansvaret då patienten flyttas mellan olika kliniker
            eller vid väntetid vid röntgen.
          </p>
          <p xml:id="i-dHPWKavXb7x2NgttJzw8p">
            Vården för de mest sjuka äldre har idag stora brister och är
            en prioriterad fråga för oss. Den grundläggande förutsättningen
            för att de allra svagaste och sköraste patientgrupperna i samhället
            ska få tillgång till vård är att vården ges på lika villkor och
            efter behov samt att den finansieras gemensamt. Under avsnitt
            1.12 redovisar vi förslag om omdisponering på anslag 1:6 Bidrag
            till folkhälsa och sjukvård. Vi avvisar det tidsbegränsade stimulansbidrag
            till landstingen som införs från 2012 och som syftar till att
            öka användningen av LOV i specialistsjukvården (160 miljoner 2012,
            och 100 miljoner årligen 20132014 på anslag 1:6 Bidrag till folkhälsa
            och sjukvård). Vi föreslår istället att pengarna används till
            ett stimulansbidrag till landstingen för att förbättra omhändertagandet
            av svårt sjuka äldre patienter i sjukhusvården.
          </p>
          <p xml:id="i-NUGmsFTSbyzn6AUh5WPXJA">
            Vi vill att det tas fram nya modeller för bättre vård för äldre.
            För många äldre är det en stor och bökig apparat att ta sig till
            sjukvården när man blivit sjuk och svag. Många klarar inte att
            själva ta sig till vården och hänvisas då till ambulans och akutmottagningar,
            inte för att sjukdomstillståndet så kräver utan enbart på grund
            av svårigheten att själv förflytta sig. Vi vill därför förbättra
            hemsjukvården, till exempel med hemläkarbilar så att vården enkelt
            kan komma hem till sjuka äldre. Vi vill även förbättra möjligheterna
            till direktinläggning så att så få som möjligt tvingas vänta på
            akuten. På vissa sjukhus har det etablerats så kallade närsjukvårdsavdelningar
            där patienter som vårdas av kommunen, efter bedömning av primärvårdsläkare,
            läggs in direkt på sjukhus utan att först passera akuten. Det
            är ett bra exempel på hur samverkan ökar tryggheten för patienter
            såväl som effektiviteten i verksamheten. Vi vill ge multisjuka
            äldre en personlig läkare med helhetsansvar för behandlingar och
            läkemedel som även gör regelbundna läkemedelsgenomgångar.
          </p>
          <p xml:id="i-Y74eqw9NvwKijka3F2Ug66">
            Kommuner och landsting bör gemensamt utveckla samarbete och organisation
            för vården av äldre för att primärvård, socialtjänst och slutenvård
            ska skapa gemensamma rutiner för att bättre ta hand om mycket
            gamla och multisjuka patienter som ofta behöver sjukhusvård. Kommuner
            och landsting kan också utveckla mellanvårdformer där man kan
            ta helhetsgrepp runt patienter som varken passar in på en geriatrisk
            avdelning eller på ett särskilt boende.
          </p>
          <p xml:id="i-XyhDqj136JKw3BH3kJNJXR">
            Vi vill också göra en lagändring och samla huvudmannaskapet för
            både hemsjukvård och äldreomsorg hos kommunen för att kunna samverka
            och integrera insatserna. I många kommuner är det fortfarande
            två olika organisationer för vården och omsorgen om äldre som
            vårdas hemma. Det betyder att först kommer kommunens hemtjänst
            och någon timme senare kommer landstingets omvårdnadsteam. Det
            blir många olika personer att lära känna och stor risk att den
            ena inte vet vad den andra gör. Äldre är värda en bättre omvårdnad.
            Kommunen har ansvar för hemsjukvården för alla dem som bor i ett
            särskilt boende. I mer än hälften av landets kommuner är det kommunen
            som är ansvarig för hemsjukvården även för dem som bor i eget
            boende och så bör det vara i alla kommuner.
          </p>
          <p xml:id="i-6L9KQrAszs38n3CtCS5AzJ">
            För att öka tryggheten och kvaliteten behöver också vården i
            livets slutskede utvecklas. Idag finns stora brister och skillnader
            i tillgången till palliativ vård. Den palliativa vården måste
            utvecklas och byggas ut för att kunna erbjudas på ett likvärdigt
            sätt i hela landet.
          </p>
          <p xml:id="i-P5mpDYMriuUd2YDUUoLTiw">
            Multisjuka äldre ska om möjligt inte behöva åka runt mellan sjukhusens
            olika avdelningar för att få tillgång till rätt vård. Istället
            bör det finnas särskilda äldreavdelningar på sjukhusen där äldre
            kan få tillgång till vård från olika medicinska specialiteter.
            Äldre och multisjuka människor slussas ofta mellan kommuner och
            landsting och kan ibland hamna i kläm när avvägningar av vårdbehovet
            görs.
          </p>
          <p xml:id="i-RFnFCwDKyRMdXPFcJzJpfQ">
            Det finns stora behov av mer personal inom äldreomsorgen för
            att kunna ge möjlighet till ett rikt liv. En förutsättning för
            omsorg av hög kvalitet är kontinuitet och tillräckliga resurser
            samt att äldreomsorgen är en attraktiv arbetsgivare.
          </p>
          <p xml:id="i-38nC7QzorRAkSXA7J3ju46">
            Personalens kompetensnivå är en av de viktigaste nycklarna för
            att höja kvaliteten. Inom äldreomsorgen vill vi införa en lägsta
            kompetensnivå för att alls få arbeta med sköra äldre; det är ett
            ansvarsfullt och viktigt jobb som inte vem som helst kan anförtros.
            Vi vill även göra det möjligt för undersköterskor att gå vidare
            och specialisera sig till exempelvis rehabiliteringsundersköterskor
            eller demensundersköterskor. Dessa specialiseringar bör vara nationella.
            Det behövs också fler specialistutbildade sjuksköterskor som kan
            arbeta med äldre och sköra patienter och det behövs fler geriatriker.
            Det kräver att det utbildas fler geriatriker för att tillgången
            ska bli lika god för äldre oavsett var i landet de bor. Geriatrik,
            gerontologi och demenskunskap bör ingå på samtliga grundutbildningar
            inom vård och omsorg.
          </p>
          <p xml:id="i-T72oTP3pMj9A3fmmPVvWYF">
            Socialstyrelsen har i granskningar av äldreomsorgen påpekat att
            den fortsatt låga andelen omvårdnadspersonal med vårdutbildning
            inverkar negativt på kvalitetsutvecklingen och att staten bör
            vidta åtgärder för att öka utbudet av yrkeskompetent omvårdnadspersonal
            och förbättra förutsättningarna för lärande knutet till arbetsplatserna.
            Vi delar den uppfattningen. Den socialdemokratiska regeringen
            satsade under tre år en dryg miljard på Kompetensstegen för anställda
            inom äldreomsorgen. Satsningen har varit mycket lyckad. Tyvärr
            var den borgerliga regeringen i flera år passiv när det gäller
            kompetensutveckling i äldreomsorgen. Först efter flera år ersattes
            Kompetensstegen av en liknande satsning.
          </p>
          <p xml:id="i-WebjsHBy4tp9jYK5kb5jJS">
            Ytterligare åtgärder behövs dock både för att kompetensutveckla
            befintlig personal och rekrytera ny personal. Vi står inför mycket
            stora pensionsavgångar, vilket ökar trycket på att rekrytera ny
            personal. Intresset för att söka gymnasial vårdutbildning har
            sjunkit dramatiskt och intresset måste öka betydligt om personalbehovet
            i äldreomsorgen ska kunna täckas på sikt. Om vi ska klara personalförsörjningen
            inom välfärden behöver breda insatser genomföras. Viktigast är
            att ge anställda möjlighet till heltid och fast anställning, men
            insatser behöver även göras för att locka unga att välja en framtid
            inom välfärdsjobben. Vi har i vår partimotion om budgeten för
            2012 lagt fram förslag om utbildningsvikariat inom vård och omsorg.
            Anställda får möjlighet att komplettera och bygga på sin tidigare
            utbildning samtidigt som en långtidsarbetslös får arbetslivspraktik
            och en möjlighet till vidare anställning i en viktig framtidsbransch.
          </p>
          <p xml:id="i-QgyGF8E26VpqwC619mF8Gc">
            Vi har också i partiets budgetmotion för 2012 föreslagit inrättande
            av traineeplatser för unga under 26 år i privat och offentlig
            verksamhet. Vi föreslår att dessa platser inrättas genom kreditering
            av arbetsgivarnas skattekonton för den som anställs som trainee.
            En tidigare arbetslöshetsperiod ska inte vara ett kriterium för
            att komma i fråga för insatsen. Alla arbetsgivare ska kunna ansöka
            om att anställa en trainee under förutsättning att a) de kan visa
            upp behov av nyrekrytering till följd av generationsväxling inom
            en period av 13 år, b) det finns en godkänd handlingsplan där
            teori varvas med praktik, t eorin ska ge kunskaper om företaget
            och branschen och praktiken t.ex. ge möjlighet att prova på företagets
            olika avdelningar och verksamheter, samt c) det finns en utsedd
            handledare på arbetsplatsen. Arbetsmarknadens parter ska sluta
            avtal om traineeanställningar.
          </p>
          <p xml:id="i-LUDQoigvrwnXTF9V4wriC9">
            För att möta de pensionsavgångar inom välfärden som väntar de
            kommande åren måste rekryteringen till dessa jobb stärkas. Insatser
            för att förbättra förhållandena för de anställda måste genomföras.
            Till dessa insatser räknas möjlighet till heltid och fast anställning.
            Men detta arbete måste påbörjas redan i utbildningssystemet, för
            att fler ska välja att läsa omvårdnadsprogrammet. År 1980 sökte
            18 000 ungdomar till omsorgsprogrammet. För något år sedan var
            det 4 000 sökande till motsvarande utbildning. Ett sätt att förbättra
            villkoren för dem som överväger att studera omvårdnad är att erbjuda
            de studerande sommarjobb. En sådan möjlighet innebär också en
            möjlighet att praktisera sina kunskaper och att stärka sitt kunnande.
            I partiets budgetmotion föreslår vi satsningar för att ge studerande
            på omvårdnadsprogram sommarjobb. På sikt bör alla som läser på
            omvårdnadsprogrammet garanteras sommarjobb.
          </p>
          <p xml:id="i-R6MvoY8LzD5qEdHpJx1b5J">
            Vi föreslår också i partiets budgetmotion att en kompetenskommission
            tillsätts för att hantera problemen med missmatchning på arbetsmarknaden.
            Arbetsgivarna har allt svårare att hitta kompetent arbetskraft
            samtidigt som arbetslösheten fortfarande är hög. Kompetenskommissionen
            ska kunna inhandla olika former av utbildningar eller andra lämpliga
            åtgärder från såväl privata som offentliga utbildningsföretag
            och från universitet, högskolor och kommuner. Åtgärderna ska vara
            inriktade på de aktuella kompetensbehov arbetsgivarna har, på
            såväl gymnasial som eftergymnasial nivå. Kommissionen ska också
            få i uppdrag att analysera vad som kan göras för att öka söktrycket
            till utbildningar som bedöms som strategiska för näringslivet
            och den offentliga sektorn, men som i dag har svårt att fylla
            sina utbildningsplatser.
          </p>
          <head type="h1" xml:id="i-T8WiPDqJpbSh2t1F3w9qEe">
            Insemination för ensamstående
          </head>
          <p xml:id="i-ARasb4Cc5GPxcz9AqTWfjm">
            Barn lever i många olika slags familjer. En del lever med två
            biologiska föräldrar av olika kön, andra med en biologisk förälder
            och en bonusförälder, andra med två föräldrar av samma kön och
            många lever med en ensamstående förälder. Barn har familjerelationer
            inte bara med en familj utan ofta med flera och barn lever i olika
            familjekonstellationer under olika delar av livet. Det är fantastiskt
            positivt att så många barn får möjlighet att utveckla långa och
            nära relationer till sina biologiska föräldrar men också får möjlighet
            att utveckla många fler långa och nära viktiga familjerelationer
            eller familjelika relationer. Den generella välfärdspolitiken,
            väl utbyggd barnomsorg av hög kvalitet liksom stöd och skydd för
            barn i vårt samhälle har bidragit till detta.
          </p>
          <p xml:id="i-LMR9TMM2VgJAt8MvAZdBjz">
            Få vuxna vill avstå från att uppleva glädjen att bli förälder
            och det spännande livet tillsammans med barn. Men ibland blir
            det ingen graviditet trots många försök och ibland tar livet en
            sådan vändning att man inte har någon partner när barnlängtan
            är stark.
          </p>
          <p xml:id="i-3ksFBJi7FyUTChXnYrSUsg">
            Enligt svensk lag får inte sjukvården hjälpa ensamstående kvinnor
            att skaffa barn genom assisterad befruktning. Ensamstående kan
            bli föräldrar till adoptivbarn men inte genom assisterad befruktning
            i Sverige. Vissa kvinnor väljer därför att adoptera medan andra
            har en stark längtan efter att själva föda ett barn och därför
            vänder sig till en klinik i ett annat land.
          </p>
          <p xml:id="i-PY7rnZxVkL5KNGty6bEe7t">
            I dag är det bara kvinnor som lever i en parrelation, heterosexuell
            eller homosexuell, som har möjlighet att få tillgång till assisterad
            befruktning i Sverige. Dock är det vanligt att ensamstående kvinnor
            söker behandling på en klinik i till exempel Danmark (men också
            i andra länder), vilket gör att det redan i dag finns många barn
            i Sverige som tillkommit genom assisterad befruktning av ensamstående
            kvinnor.
          </p>
          <p xml:id="i-6TzQzvhhZqEUccn461YvoB">
            Vi anser att ensamstående kvinnor bör få tillgång till assisterad
            befruktning. Det finns en bred uppslutning bland riksdagens partier
            i fråga om detta krav. Det är olyckligt att övriga borgerliga
            partier tillåter Kristdemokraterna att blockera frågan.
          </p>
          <p xml:id="i-P7oXmodvYHYP4smqRTsq5X">
            Det finns ingen anledning att tro att de barn som tillkommit
            genom assisterad befruktning av en ensamstående kvinna skulle
            få dåliga uppväxtvillkor, mindre kärlek eller sämre uppfostran.
            Vi föreslår att regeringen får i uppdrag att snarast återkomma
            till riksdagen med ett förslag som ger ensamstående kvinnor rätt
            till assisterad befruktning.
          </p>
          <head type="h1" xml:id="i-8Ah49FwL9RTkZhcBssdind">
            Könstillhörighetslagen
          </head>
          <p xml:id="i-4sP9nhk2863wYg8SRH151a">
            Lagstiftningen kring könsbyte är från början av 70-talet och
            är ganska föråldrad. Därför tillsatte den socialdemokratiska regeringen
            en utredning i frågan för att modernisera lagen. Utredningen blev
            klar 2007 men regeringen valde tyvärr att inte agera. Socialstyrelsen
            tröttnade 2010 och la fram ett förslag till ny lagstiftning. Socialstyrelsens
            förslag innehåller tre större direkta sakförändringar:
          </p>
          <list style="ol">
            <item xml:id="i-PeyA533VQnJtPRNUd9sEHf">
              Kravet på att man ska vara ogift för att kunna byta könstillhörighet
              ska tas bort.
            </item>
            <item xml:id="i-V8hEVhedsBvFzkbcboJ7An">
              Kravet på att den som ansöker om att ändra könstillhörighet ska
              vara steriliserad ska tas bort (bryter bland annat mot Europarådets
              rekommendationer).
            </item>
            <item xml:id="i-JqR2hxLXtuKFqLtxddt2FT">
              Även en utländsk medborgare ska kunna beviljas ändrad könstillhörighet
              om han eller hon varit bosatt i minst ett år i Sverige.
            </item>
          </list>
          <p xml:id="i-V2NmifeSJtDpX7BFjogzcn">
            Socialstyrelsen föreslår också ett nationellt vårdprogram och
            andra insatser för att förbättra de utredningar som föregår ett
            könsbyte och vården för transsexuella. Socialstyrelsens förslag
            är bra. Otidsenliga och kränkande krav tas bort samtidigt som
            vården förbättras. Vi föreslår att regeringen uppmanas av riksdagen
            att återkomma med ett förslag till ändrad könstillhörighetslag
            i enlighet med Socialstyrelsens förslag. Detta bör riksdagen ge
            regeringen till känna. Vi föreslår också att regeringen tillsätter
            en utredning med uppgift att skapa en samlad verklighetsbild av
            situationen för transpersoner i Sverige. Därigenom får vi bättre
            förutsättningar att stärka deras ställning i samhället.
          </p>
          <head type="h1" xml:id="i-Wq9LLzQS61wypmRDjNRjz2">
            Ekonomiskt bistånd (socialbidrag)
          </head>
          <p xml:id="i-6YKbYSwg27Fybo5Hc5bNTn">
            Socialtjänstlagens regler om ekonomiskt bistånd (socialbidrag)
            är en del av samhällets trygghetssystem, ett yttersta skyddsnät
            vid tillfälliga försörjningsproblem. Målet är att den enskilde
            så snabbt som möjligt ska kunna försörja sig på egen hand. Orsakerna
            till den enskildes försörjningsproblem varierar, och det kan handla
            om alltifrån arbetslöshet, sjukdom eller överskuldsatthet som
            gjort att ekonomin raserats till långvariga missbruksproblem.
          </p>
          <p xml:id="i-YVkxevJgvLnJJfThemdSJ8">
            Behovet av ekonomiskt bistånd (socialbidrag) halverades i det
            närmaste under en tioårsperiod. Men utvecklingen bröts under den
            förra mandatperioden och kostnaderna för ekonomiskt bistånd har
            ökat flera år i rad och fortsätter att öka även 2011. Lågkonjunktur
            kombinerad med en ineffektiv jobbpolitik och fördelningspolitik
            har lett till en försämrad utveckling för dem som har små ekonomiska
            marginaler. Ungdomsarbetslösheten är hög jämfört med andra länder.
            Regeringens försämringar av a-kassesystemet och sjukförsäkringen
            har också urholkat trygghetssystemen och förvärrat situationen.
          </p>
          <p xml:id="i-NsLMea5VhXoBZ3niAY4Dme">
            Socialbidragets konstruktion, med hundraprocentiga marginaleffekter,
            innebär att varje krona som tjänas räknas av från socialbidraget.
            Vi har i vår partimotion om budgeten för 2012 (och tidigare i
            rapportform) lagt fram förslag om att den som har socialbidrag
            i ett inledningsskede ska få en skattekredit vid övergång från
            socialbidrag till arbete. Vi är övertygade om att detta stärker
            den enskilde och är till nytta för samhället.
          </p>
          <p xml:id="i-6UsC14LP6gYo8HUDyXmitr">
            Under 2010 betalades totalt 11 816 miljoner kronor ut i ekonomiskt
            bistånd och introduktionsersättning. Det är en ökning med 4 procent
            jämfört med 2009. Den totala ökningen skedde trots att utbetalningarna
            av ekonomiskt bistånd och introduktionsersättning till gruppen
            flyktingar minskade med 6 procent under 2010 till 2 187 miljoner
            kronor.
          </p>
          <p xml:id="i-U8AcinQj8GrSgjpKgauaW8">
            Bland de knappt 277 500 personer som fick ekonomiskt bistånd
            2010 var arbetslöshet det vanligaste försörjningshindret (38 procent).
            Sedan följer arbetshinder, sociala skäl och sjukskrivning med
            läkarintyg, som var försörjningshinder för 10 respektive 7 procent
            av dem som fick bistånd.
          </p>
          <head type="h1" xml:id="i-DbfQeBdxaJnHnbKB6BfTaR">
            Överskuldsatthet
          </head>
          <p xml:id="i-4eJYPXw3kfZ6nqtz32iaZz">
            Svenskarnas samlade skuld hos Kronofogdemyndigheten uppgick i
            mars 2011 till 59,6 miljarder kronor, vilket innebar en minskning
            med 2,7 procent jämfört med föregående år. Andelen av befolkningen
            som har ett skuldsaldo har däremot varit oförändrad de senaste
            tre mätperioderna och legat på 4,6 procent. Antalet män med skuldsaldo
            fortsätter att minska medan kvinnorna som grupp fortfarande ökar.
            Skillnaderna mellan de olika inkomstklasserna har ökat; värst
            drabbade är de som saknar inkomst. Antalet med skuldsaldo hos
            denna grupp har ökat med 44,7 procent.
          </p>
          <p xml:id="i-46H9WXxZUrVsiZFrLet9jx">
            Antalet överskuldsatta i vårt land är stort. Ingen vet hur många
            barn som lever med föräldrar som är så kallade evighetsgäldenärer.
            Vi vet bara att det är ett stort problem. Överskuldsättning är
            ett allvarligt samhällsproblem. Överskuldsatta människor löper
            ökad risk att slås ut socialt och har som grupp mer somatiska
            och psykiska sjukdomar än befolkningen i övrigt.
          </p>
          <p xml:id="i-7Ta8zKkCZiMVkvdPKQuNqM">
            Sms-lånen är en företeelse som socialtjänsten och Kronofogdemyndigheten
            uppmärksammat i olika sammanhang. De ungas andel av de obetalda
            skulderna för sms-lån är dock fortfarande över 50 procent. Många
            tar lån för att betala andra räkningar och tidigare lån. Detta
            är något som många budget- och skuldrådgivare i landets kommuner
            kan vittna om. Under första halvåret 2011 inkom över 14 000 ansökningar
            om betalningsföreläggande på grund av obetalda sms-lån till kronofogden.
            Det är en minskning med 10 procent jämfört med samma period förra
            året. Den nya konsumentkreditlagen, där sms-lånen inte längre
            är undantagna för kreditprövning, har förändrat kreditgivningen.
            Sms-lånens roll på kreditmarknaden har förändrats. Idag är det
            allt vanligare att samma kreditgivare i stället lånar ut ett större
            belopp på en längre avbetalningstid. Trots den glädjande minskningen
            när det gäller sms-lån som går till kronofogden är den totala
            omfattningen fortfarande stor och problemen finns kvar för alla
            dem som tidigare tagit sms-lån och som idag fortsätter att betala
            av sina skulder.
          </p>
          <p xml:id="i-ANat9zsYNbaGDo8PtzwwbV">
            Många kommuner klarar inte av att ge överskuldsatta hjälp inom
            rimlig tid. Enligt en rapport från Konsumentverket i april 2011
            kunde 173 av de 284 kommuner som har budget- och skuldrådgivning
            leva upp till Konsumentverkets krav om högst en månads väntetid.
            Väntetiden för att få träffa en budget- och skuldrådgivare varierade
            kraftigt mellan kommunerna. Det rörde sig om allt från ingen kötid
            alls till 40 veckor.
          </p>
          <p xml:id="i-L1Sx2Z35Fj1WcDK396xmP1">
            Samhället kan aldrig överta den enskildes ansvar för sina beslut
            och sin ekonomi. Men samhället kan se till att det finns ett rimligt
            regelverk på olika områden för att minska sociala problem. Problemet
            med överskuldsatthet kräver ytterligare initiativ från samhällets
            sida. Sammanfattningsvis kan det konstateras att 2007 års Insolvensutredning
            lagt fram välgrundade förslag till lösningar för hårt överskuldsatta
            personer. De förslagen till ändringar i skuldsaneringslagen bör
            nu bli gällande lag. Regeringen måste återkomma med en finansiering
            av detta förslag.
          </p>
          <head type="h1" xml:id="i-9VZsbhCm95nE5BoLtsqy6N">
            Barnfattigdom
          </head>
          <p xml:id="i-N7seL7oVebdKHvTfvDYpi1">
            Alldeles för många barn växer idag upp i familjer med mycket
            dålig ekonomi och sedan en tid tillbaka ökar antalet. Enligt Rädda
            Barnen levde 10 000 fler barn i fattigdom år 2008 än året innan.
            Totalt lever 220 000 barn i Sverige idag i fattiga familjer. Barn
            som växer upp i fattigdom tvingas alldeles för tidigt att ta ett
            stort ansvar för familjens ekonomi. De bor sämre än andra barn,
            i mer utsatta områden, och går ofta i skolor där allt färre elever
            klarar kunskapskraven. Många tvingas av ekonomiska skäl avstå
            från att delta i avgiftsbelagda fritidsaktiviteter och kan heller
            inte delta i aktiviteter inom skolan som är förknippade med kostnader.
            Glasögon till barnen är för många familjer en utgift som inte
            ryms inom familjens budget.
          </p>
          <p xml:id="i-7K72A4edeHuktg37dZrmmB">
            Gemensamt för dessa barns föräldrar är ofta att de antingen saknar
            jobb eller jobbar deltid. Många familjer är beroende av försörjningsstöd
            och föräldrarna står långt ifrån arbetsmarknaden. Som Rädda Barnen
            har redovisat är risken för fattigdom störst bland barn till ensamstående
            och barn till utrikes födda.
          </p>
          <p xml:id="i-4yVjREpK6Snes85qHkGME2">
            En aktiv arbetsmarknadspolitik med fler arbetande föräldrar är
            den allra viktigaste åtgärden för att bekämpa barnfattigdomen.
            Därefter kommer en generell välfärd. En välfärd som omfattar alla
            jämnar ut chansen att förverkliga alla barns livsdrömmar, minskar
            de ekonomiska klyftorna och ökar den sociala sammanhållningen.
          </p>
          <p xml:id="i-5EvJXr4tPPTFiE6uoVqmuT">
            Vi Socialdemokrater menar att det ska råda nolltolerans mot barnfattigdom.
            Vi har satt upp som mål att avskaffa barnfattigdomen. Det är ett
            långsiktigt mål som vi vill nå genom att se till att barnens föräldrar
            får arbete och genom att investera i våra barns och ungas framtid.
            Vi kommer att ta fram ett brett program för att avskaffa barnfattigdomen.
          </p>
          <p xml:id="i-79dmcxZq8f1UF1aeWz1LX5">
            Vi föreslår i vår partimotion om budgeten för 2012 insatser på
            följande områden (förslagen utvecklas närmare i partimotionen):
          </p>
          <list style="ul">
            <item xml:id="i-FRw7HnaUfzYYM9xbx6rhH6">
              rätt till heltid
            </item>
            <item xml:id="i-QUssbGZGvjwhGEzWHw95gC">
              ökad rätt till barnomsorg på obekväm tid
            </item>
            <item xml:id="i-SWX8Kaaa27Vz7dMUVsRubh">
              resursfördelning utifrån elevernas behov
            </item>
            <item xml:id="i-S5wSNkY5a2FaRZ26UAZQy2">
              satsning på kultur- och musikskolan
            </item>
            <item xml:id="i-6uWbD8BwLeBFMu5pxULRHC">
              förstärkta trygghetssystem och bättre vardagsekonomi (höjt underhållsstöd)
            </item>
            <item xml:id="i-GZr6EJBK6r24nQLrjmA1fJ">
              ökade möjligheter till skuldsanering
            </item>
            <item xml:id="i-7xfqFFt3hYLx4AS17QwXcn">
              sociala investeringar på kommunal nivå metodutveckling och försöksverksamhet.
            </item>
          </list>
          <head type="h1" xml:id="i-C5dRd2sKWAtYfwb2MpwCc4">
            Spelberoende
          </head>
          <p xml:id="i-DFKvcH4HtMMnqpStfmD7St">
            Spel där man kan vinna pengar är en mycket omfattande verksamhet
            i de flesta länder. I Sverige omsatte den reglerade spelmarknaden
            runt 41 miljarder kronor per år 2010. Utöver spel på den reglerade
            spelmarknaden förekommer ett omfattande spel på sajter som ägs
            av bolag som inte har tillstånd i Sverige. Deras marknadsandelar
            är (enligt Svenska Spel) cirka 10 procent av den totala kända
            spelmarknaden.
          </p>
          <p xml:id="i-WyHMxfeX3gtpG8X1Kz4iEt">
            För de flesta människor är spel ett roligt och hanterbart nöje
            men för en del människor har också spelet en baksida. Den består
            av skuld och lögn inför familj, vänner och närstående samt i slutändan
            ekonomiska problem. Man räknar med att cirka 1,4 procent av svenska
            folket har problem med spel och 0,5 procent har så stora problem
            att de räknas som spelberoende. För många människor kan ett spelberoende
            leda till allvarliga konsekvenser. Spelberoende kan på många sätt
            likna alkoholism och narkotikaberoende. Den som är spelberoende
            tänker ständigt på spel och blir rastlös eller irriterad när han
            eller hon försöker begränsa sitt spelande. Ofta leder spelberoende
            till ett liv med stora lögner för att dölja vidden av spelandet.
            Vi socialdemokrater är för en statligt reglerad spelmarknad. Oreglerade
            internetspel bör motverkas.
          </p>
          <p xml:id="i-HSNo5BqkpZ9hyFfrjbVkoM">
            Spelmarknaden förändras snabbt och stora belopp satsas av spelbolagen
            på spelutveckling och marknadsföring. Den kraftigt ökade tillgängligheten
            av spel gör att beroende kan utvecklas mycket snabbt. Eftersom
            spelproblem är ojämnt fördelade i befolkningen kan sårbara grupper
            som unga och ekonomiskt utsatta drabbas mycket hårt. Därför måste
            man följa utvecklingen av spelmarknaden och analysera dess konsekvenser
            för enskilda och för samhället.
          </p>
          <p xml:id="i-NYRrJJ44tF26o2SBJjBR1o">
            Det finns en begränsad kunskap om orsakerna till spelmissbruket
            och hur missbruket ska behandlas. Det behövs mer forskning samt
            stöd för rådgivning och behandling kring spelmissbruk och spelmissbrukare.
            Det är nödvändigt att fortsätta och vidareutveckla de satsningar
            som den förra regeringen gjorde på detta område. Både Socialstyrelsen,
            kommunerna och landstingen behöver skaffa sig bättre strategier
            för att stödja spelmissbrukare och deras anhöriga. Det är viktigt
            med rådgivning, hjälp och stöd till dem som drabbats av spelandets
            negativa effekter. Det är också rimligt att politiken på olika
            sätt försöker begränsa tillgängligheten till spel, inte minst
            för minderåriga. De internationella bolag som vill verka i Sverige
            bör anpassa sig till svenska krav och stå under svensk myndighetskontroll.
            Utländska bolag erbjuder i dag internetspel i Sverige utan tillstånd
            och utan kontroll av svenska myndigheter. Spelmarknaden har genom
            detta blivit vilda västern där vissa aktörer följer svensk lag
            medan andra agerar helt utanför regelverket. Vi anser därför att
            ett antal internetspel bör öppnas för licenser och därmed omfattas
            av svensk tillsyn och krav på spelansvar (till exempel i fråga
            om åldersregler, krav på avstängningsmöjligheter och gränssättning
            i tid och insatser). Vi har i en motion till kulturutskottet föreslagit
            att den nya spelmyndigheten ska ansvara för forskning kring spelmissbruk.
          </p>
          <p xml:id="i-FwMsDAw938b2BmkjzJ3jSo">
            Spelmissbruk har likheter med andra missbruksproblem. I Socialstyrelsens
            riktlinjer om missbruks- och beroendevård omfattas alkohol och
            narkotika. Ansvar för övriga beroenden, som spel, sex och mat,
            ligger hos Folkhälsoinstitutet. Att ansvaret är delat trots den
            snarlika problematiken kan bidra till att det kan vara svårt för
            den spelberoende som inte faller under socialtjänstlagen att få
            hjälp från kommunen till den vård som behövs för att bryta sitt
            spelmissbruk. Det finns klienter som nekats behandlingshjälp av
            kommunen mot spelmissbruk men som överklagat och fått rätt i domstol.
            Kommunerna behandlar dessa frågor ganska olika.
          </p>
          <p xml:id="i-ARVwPARiey1dxvypckfaE">
            Totalt sett anser vi att frågan om hjälp åt personer med spelmissbruk
            måste ges en högre politisk legitimitet. Vi vill att regeringen
            ser över om socialtjänstens åtagande ska preciseras när det gäller
            spelmissbruk. Det skulle i så fall kräva en ändring av socialtjänstlagen.
          </p>
          <head type="h1" xml:id="i-6YDXJQZ1Aq5RukRtLNPY2a">
            Hemlöshet
          </head>
          <p xml:id="i-Mvuuoe1JBxQu9Hs8bbErNj">
            Hemlöshet är ett yttersta uttryck för social utsatthet. Att ha
            någonstans att bo är en grundläggande välfärdsfråga. Hemlöshet
            är ett problem i Sverige som ökar. De som drabbas är inte bara
            människor med långvarig social problematik utan också unga, arbetslösa
            och andra med svag ekonomi. Socialstyrelsen redovisade i den senaste
            nationella kartläggningen 2005 att nästan 18 000 personer var
            hemlösa. Över 3 500 personer av de hemlösa sov ute. 30 procent
            av de hemlösa var föräldrar till barn under 18 år. Under 2011
            genomför Socialstyrelsen en ny nationell mätning.
          </p>
          <p xml:id="i-8m7c6KP14N8yx2wXrQmWyP">
            En kartläggning av hemlöshetens omfattning är viktig, men den
            måste följas av handling. Hemlöshet utgör en svår livssituation
            för många människor som ofta, men inte alltid, är kopplad till
            en psykosocial sjukdomsbild och en missbruksproblematik. Även
            om den generella välfärdspolitiken, med fler bra och billiga bostäder,
            förstärkt stöd till arbete och rehabilitering och en väl fungerande
            vård, är viktigast för att förebygga och förhindra hemlöshet så
            räcker inte det. Det behövs också specifika insatser. Hemlösa
            är ingen homogen grupp utan varje individ behöver sin specifika
            väg tillbaka.
          </p>
          <p xml:id="i-BvFRmqF5sTgyLbyNBv6CPN">
            Regeringen har misslyckats med sin politik mot hemlöshet. Den
            nationella strategin är alltför vag och har tyvärr inte visat
            sig vara något effektivt redskap för att samordna samhällets riktade
            insatser för att bekämpa hemlöshet. Gruppen hemlösa har inte märkt
            någon skillnad sedan strategin infördes. Regeringens försämringar
            av sjukförsäkringen och arbetslöshetsförsäkringen har urholkat
            samhällets grundläggande ekonomiska skyddsnät. Regeringens passiva
            bostadspolitik har också förvärrat situationen.
          </p>
          <p xml:id="i-Y91uRvYg2DNBBt9QoPQXnX">
            Det finns uppseendeväckande många barnfamiljer bland dem som
            vräks från sin bostad. Vanligaste orsaken till vräkning är hyresskuld.
            Det är ett oerhört stort ingrepp i en ung människas liv när familjen
            vräks från sin bostad. De kompisar och det nätverk man bygger
            upp som barn försvinner. Det är också förknippat med mycket skam
            och ibland rena tragedier. Socialstyrelsen har tagit fram rekommendationer
            för hur kommunerna ska förhindra att barnfamiljer vräks. Rekommendationerna
            handlade bland annat om att snabbare hitta familjer som hotas
            av vräkning och direkt hjälpa dem med till exempel ekonomisk rådgivning.
            Under första halvåret 2011 var det 358 barn som berördes av en
            vräkning. Det är en ökning med 9 procent jämfört med samma period
            2010. Samhällets mål om noll vräkningar av barnfamiljer är fortfarande
            långt borta.
          </p>
          <p xml:id="i-BKmtweMVnEvq8ZtgoDDUyz">
            Barn ska alltid prioriteras. Det finns regler om att en hyresvärd
            skriftligt ska meddela socialtjänsten när en barnfamilj hotas
            av vräkning. Socialtjänsten ska omedelbart utse en handläggare
            som kontaktar hyresvärden och den familj som är uppsagd. Familjen
            ska ges den ekonomiska rådgivning eller de sociala insatser som
            behövs. Men i verkligheten fungerar inte detta alltid. Socialtjänsten
            får fortfarande i alltför många fall för sen information eller
            ingen information alls om att en barnfamilj ska vräkas. I en del
            fall leder också brister i socialtjänstens hantering till att
            åtgärderna uteblir. Socialtjänsten måste handla snabbt och aktivt,
            särskilt när det är barn inblandade. Barnombudsmannens granskning
            av situationen i olika kommuner visar på stora skillnader. Några
            kommuner har ett dokumenterat förebyggande arbete när det gäller
            vräkningar och antalet barn som vräks är lika med noll. I andra
            kommuner går utvecklingen åt fel håll. Att upprätta särskilda
            kommunala handlingsplaner för att förebygga och motverka vräkningar
            och hemlöshet har visat sig vara ett effektivt sätt att utveckla
            och samordna arbetet. En handlingsplan kan till exempel omfatta
            rutiner för ett aktivt och organiserat uppsökande arbete samt
            reglera hur parterna ska samverka och hur socialtjänstens interna
            rutiner ska se ut med ett särskilt ansvar för barn (även umgängesbarn)
            som riskerar vräkning. Det ska vara ett krav att fastighetsägaren/hyresvärden
            anmäler samtliga vräkningar till socialtjänsten i kommunen innan
            de verkställs. Om det finns barn i hemmen är anmälan extra viktig.
            Socialtjänsten ska då ha mottagit anmälan, aktiverat ärendet och
            getts rimlig tid för agerande. Om inte denna anmälan bifogas ska
            kronofogden bortse från att verkställa vräkningen.
          </p>
          <p xml:id="i-BsRUTyR8JPKKPnnmrPU764">
            Hemlöshet är inte värdigt ett modernt välfärdssamhälle. Samhällets
            insatser har inte varit tillräckliga. Ambitionen måste vara att
            ingen ska vara hemlös. Insatserna för att bekämpa hemlösheten
            måste intensifieras. Arbetet måste handla om två olika perspektiv,
            dels att se till att de som idag är hemlösa kan få ett värdigt
            boende, dels att förhindra att fler hamnar i hemlöshet.
          </p>
          <p xml:id="i-CjtYD2q4wGG1PPp8mFpgkf">
            För hemlösa med en social problematik i bagaget behövs ofta en
            personlig kontaktperson som hjälper till i kontakten med sjukvård,
            myndigheter och hyresvärdar. Alla hemlösa som vill ha ett eget
            boende bör få den möjligheten ordentligt prövad och dessutom en
            vårdplan med avgiftning, boende och efterbehandling. Det bör även
            prövas om det i socialtjänstlagen behövs förtydliganden av kommunernas
            ansvar för att motverka hemlöshet samt skyldighet att ha en uppsökande
            verksamhet för att möta de hemlösas behov av insatser för vård,
            boende, avgiftning och efterbehandling. Samverkan mellan kommunernas
            och landstingens olika verksamhetsområden är viktig inom både
            socialtjänst och sjukvård.
          </p>
          <p xml:id="i-9RmHcsLG5QfL3BeNv75Fmg">
            Det behövs ett brett spektrum av lösningar och modeller i arbetet
            mot hemlöshet. Individer är olika och har olika problematik. Varje
            individ behöver sin specifika väg tillbaka. Insatserna ska utgå
            från individens behov. Fortfarande dominerar trappstegsmodellen
            där individer med omfattande problematik successivt kan ta mer
            ansvar och så småningom slussas ut i ett ordinarie boende. Ett
            försök att angripa problemen från en annan utgångspunkt är Bostad
            först-modellen som betonar att individen först behöver en fast
            bostad för att kunna tillgodogöra sig de andra insatser som kommunen
            erbjuder. Individen slipper i Bostad först-modellen flytta upprepade
            gånger för att kvalificera sig för ett bättre boende, vilket är
            fallet med trappstegsmodellen. Runt om i landet pågår ett antal
            försök med att introducera Bostad först och satsningarna ska utvärderas
            för att säkra kvaliteten och mäta effekten av försöken. Det är
            viktigt att det finns ett nationellt engagemang som underlättar
            kunskapsspridning och erfarenhetsutbyte i fråga om olika modeller
            och resultat.
          </p>
          <p xml:id="i-6GpGN8bojiZeiDXBZGLiXa">
            Hemlöshet är inte enbart en social- och sjukvårdspolitisk fråga
            utan är också i högsta grad även en bostadspolitisk fråga. Varje
            kommun behöver någon form av organisation för att hjälpa den som
            söker bostad. Alla ska känna till hur och på vilka grunder de
            kan söka privata såväl som kommunala bostäder i en kommun.
          </p>
        </div>
        <div type="motSignatures">
          <list>
            <item xml:id="i-Y76tmU5jy9UVWsGdYkVyAe">
              Lena Hallengren (S)
            </item>
            <item xml:id="i-TLsLu4uUyDXDgpLuGq5Cqi">
              Christer Engelhardt (S)
            </item>
            <item xml:id="i-JmoTwLw5fND6KnnmHXwixQ">
              Ann Arleklo (S)
            </item>
            <item xml:id="i-Aeq4DX89ELiGC5MUfxyFzw">
              Lennart Axelsson (S)
            </item>
            <item xml:id="i-2N1LPLUnByYn3oHLCun5eV">
              Catharina Bråkenhielm (S)
            </item>
            <item xml:id="i-AejgJnpHWXRyQzfuAABbu5">
              Gunnar Sandberg (S)
            </item>
            <item xml:id="i-Quvn2W8iHUysd5GekYBu9h">
              Teres Lindberg (S)
            </item>
          </list>
        </div>
      </div>
    </body>
  </text>
</TEI>
