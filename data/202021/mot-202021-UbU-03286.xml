<?xml version="1.0" encoding="utf-8"?>
<TEI xmlns="http://www.tei-c.org/ns/1.0" xmlns:xi="http://www.w3.org/2001/XInclude" xml:id="mot-202021-UbU-03286">
  <teiHeader>
    <fileDesc>
      <titleStmt>
        <title>Utbildning</title>
        <author corresp="i-DyMWrZMvLW1B7NfePkXTu4">av Fredrik Christensson m.fl. (C)</author>
      </titleStmt>
      <publicationStmt>
        <authority>SWERIK PROJECT</authority>
      </publicationStmt>
      <sourceDesc>
        <bibl>
          <title>Motion 2020/21:3286 av Fredrik Christensson m.fl. (C)</title>
          <idno type="rdwebb">H8023286</idno>
          <rs type="number">3286</rs>
          <orgName type="comitteeAbbreviation">UbU</orgName>
          <ref type="dokument_url_text">http://data.riksdagen.se/dokument/H8023286/text</ref>
          <ref type="dokument_url_html">http://data.riksdagen.se/dokument/H8023286</ref>
          <ref type="dokumentstatus_url_xml">http://data.riksdagen.se/dokumentstatus/H8023286</ref>
          <ref type="docx">http://data.riksdagen.se/fil/8094B84A-2F7D-4AF5-B0DD-910AF481E693</ref>
          <ref type="pdf">http://data.riksdagen.se/fil/3556318D-F46E-4B63-8223-80C5D91B6CB1</ref>
        </bibl>
      </sourceDesc>
    </fileDesc>
    <profileDesc>
      <particDesc>
        <listPerson>
          <person gender="man">
            <idno>i-DyMWrZMvLW1B7NfePkXTu4</idno>
            <name>Fredrik Christensson</name>
            <state type="partyAffiliation" ref="Q110832">
              <desc>C</desc>
            </state>
          </person>
          <person gender="man">
            <idno>i-QS3FCcuDyGgZdKgE3VDjZ9</idno>
            <name>Niels Paarup-Petersen</name>
            <state type="partyAffiliation" ref="Q110832">
              <desc>C</desc>
            </state>
          </person>
          <person gender="woman">
            <idno>i-2SnUjYd3qzUQVBobN3u1Yc</idno>
            <name>Ulrika Heie</name>
            <state type="partyAffiliation" ref="Q110832">
              <desc>C</desc>
            </state>
          </person>
          <person gender="man">
            <idno>i-9nQnnjEYdDqQdpqWHaTczL</idno>
            <name>Per Lodenius</name>
            <state type="partyAffiliation" ref="Q110832">
              <desc>C</desc>
            </state>
          </person>
          <person gender="man">
            <idno>i-2fr3vB32hz5Z6xAxeRqads</idno>
            <name>Martin Ådahl</name>
            <state type="partyAffiliation" ref="Q110832">
              <desc>C</desc>
            </state>
          </person>
          <person gender="man">
            <idno>i-HMEQZGcMqKo8y9F6jxfnev</idno>
            <name>Alireza Akhondi</name>
            <state type="partyAffiliation" ref="Q110832">
              <desc>C</desc>
            </state>
          </person>
        </listPerson>
      </particDesc>
      <correspDesc>
        <correspAction type="status" subtype="closed"/>
        <correspAction xml:id="i-TtAH8ZpC69cUUe71SRm2or" type="signed"/>
        <correspContext corresp="i-TtAH8ZpC69cUUe71SRm2or">
          <note type="signatory" corresp="i-DyMWrZMvLW1B7NfePkXTu4"/>
          <note type="signatory" corresp="i-QS3FCcuDyGgZdKgE3VDjZ9"/>
          <note type="signatory" corresp="i-2SnUjYd3qzUQVBobN3u1Yc"/>
          <note type="signatory" corresp="i-9nQnnjEYdDqQdpqWHaTczL"/>
          <note type="signatory" corresp="i-2fr3vB32hz5Z6xAxeRqads"/>
          <note type="signatory" corresp="i-HMEQZGcMqKo8y9F6jxfnev"/>
        </correspContext>
        <correspAction xml:id="i-P4CFgmQA6zS3cHQo168G6o" type="submitted">
          <date when="2020-10-06"/>
          <time when="14:01:39"/>
        </correspAction>
        <correspAction xml:id="i-SDg5Eobu9BoqXrjcMiWUeq" type="reviewed">
          <date when="2020-10-06"/>
          <time when="17:26:57"/>
        </correspAction>
        <correspAction xml:id="i-CL4NZ3vRBfRfZjDWdu47cV" type="referred">
          <date when="2020-10-14"/>
        </correspAction>
        <correspAction xml:id="i-P4z1wie6JtzeXgypfmiXEK" type="assigned">
          <date when="2021-10-08"/>
          <time when="15:49:01"/>
        </correspAction>
        <correspContext corresp="i-P4z1wie6JtzeXgypfmiXEK">
          <ref type="assignedTo">Utbildningsutskottet</ref>
        </correspContext>
        <correspAction xml:id="i-F2L95PvC89da9JBNbJZFZq" type="behandlas_i"/>
        <correspContext corresp="i-F2L95PvC89da9JBNbJZFZq">
          <ref type="uppgift">2020/21:UbU7</ref>
          <ref type="ref_dok_id">H801UbU7</ref>
          <ref type="ref_dok_typ">bet</ref>
          <ref type="ref_dok_rm">2020/21</ref>
          <ref type="ref_dok_bet">UbU7</ref>
          <ref type="ref_dok_titel">Förskolan</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction xml:id="i-4kjHcDyi1eQDGuVUdBG4X1" type="behandlas_i"/>
        <correspContext corresp="i-4kjHcDyi1eQDGuVUdBG4X1">
          <ref type="uppgift">2020/21:UbU8</ref>
          <ref type="ref_dok_id">H801UbU8</ref>
          <ref type="ref_dok_typ">bet</ref>
          <ref type="ref_dok_rm">2020/21</ref>
          <ref type="ref_dok_bet">UbU8</ref>
          <ref type="ref_dok_titel">Studiestöd</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction xml:id="i-URUuz1eHdZgMHAsiFexRAg" type="behandlas_i"/>
        <correspContext corresp="i-URUuz1eHdZgMHAsiFexRAg">
          <ref type="uppgift">2020/21:UbU10</ref>
          <ref type="ref_dok_id">H801UbU10</ref>
          <ref type="ref_dok_typ">bet</ref>
          <ref type="ref_dok_rm">2020/21</ref>
          <ref type="ref_dok_bet">UbU10</ref>
          <ref type="ref_dok_titel">Övergripande skolfrågor</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction xml:id="i-JTGkSm9W5z9GKrSf5CW8eR" type="behandlas_i"/>
        <correspContext corresp="i-JTGkSm9W5z9GKrSf5CW8eR">
          <ref type="uppgift">2020/21:UbU11</ref>
          <ref type="ref_dok_id">H801UbU11</ref>
          <ref type="ref_dok_typ">bet</ref>
          <ref type="ref_dok_rm">2020/21</ref>
          <ref type="ref_dok_bet">UbU11</ref>
          <ref type="ref_dok_titel">Lärare och elever</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction xml:id="i-TPXPhEkhQWqB8AzJpbTdSd" type="behandlas_i"/>
        <correspContext corresp="i-TPXPhEkhQWqB8AzJpbTdSd">
          <ref type="uppgift">2020/21:UbU12</ref>
          <ref type="ref_dok_id">H801UbU12</ref>
          <ref type="ref_dok_typ">bet</ref>
          <ref type="ref_dok_rm">2020/21</ref>
          <ref type="ref_dok_bet">UbU12</ref>
          <ref type="ref_dok_titel">Grundläggande om utbildning</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction xml:id="i-DuVKSdsvBHTgQRbBUpoFsS" type="behandlas_i"/>
        <correspContext corresp="i-DuVKSdsvBHTgQRbBUpoFsS">
          <ref type="uppgift">2020/21:UbU16</ref>
          <ref type="ref_dok_id">H801UbU16</ref>
          <ref type="ref_dok_typ">bet</ref>
          <ref type="ref_dok_rm">2020/21</ref>
          <ref type="ref_dok_bet">UbU16</ref>
          <ref type="ref_dok_titel">Forskning, frihet, framtid - kunskap och innovation för Sverige</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction xml:id="i-SPx2594DC3d9vbBkJnjWLr" type="behandlas_i"/>
        <correspContext corresp="i-SPx2594DC3d9vbBkJnjWLr">
          <ref type="uppgift">2020/21:JuU24</ref>
          <ref type="ref_dok_id">H801JuU24</ref>
          <ref type="ref_dok_typ">bet</ref>
          <ref type="ref_dok_rm">2020/21</ref>
          <ref type="ref_dok_bet">JuU24</ref>
          <ref type="ref_dok_titel">Straffrättsliga frågor</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction xml:id="i-DAGCD78GdMeQLMLmxf6bA1" type="behandlas_i"/>
        <correspContext corresp="i-DAGCD78GdMeQLMLmxf6bA1">
          <ref type="uppgift">2020/21:UbU13</ref>
          <ref type="ref_dok_id">H801UbU13</ref>
          <ref type="ref_dok_typ">bet</ref>
          <ref type="ref_dok_rm">2020/21</ref>
          <ref type="ref_dok_bet">UbU13</ref>
          <ref type="ref_dok_titel">Gymnasieskolan</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction xml:id="i-WNmUVnZQgsSE6sGjJ9MEWr" type="behandlas_i"/>
        <correspContext corresp="i-WNmUVnZQgsSE6sGjJ9MEWr">
          <ref type="uppgift">2020/21:UbU14</ref>
          <ref type="ref_dok_id">H801UbU14</ref>
          <ref type="ref_dok_typ">bet</ref>
          <ref type="ref_dok_rm">2020/21</ref>
          <ref type="ref_dok_bet">UbU14</ref>
          <ref type="ref_dok_titel">Högskolan</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction xml:id="i-5aCRxcFJJENxZMDdNhpE1i" type="behandlas_i"/>
        <correspContext corresp="i-5aCRxcFJJENxZMDdNhpE1i">
          <ref type="uppgift">2020/21:UbU15</ref>
          <ref type="ref_dok_id">H801UbU15</ref>
          <ref type="ref_dok_typ">bet</ref>
          <ref type="ref_dok_rm">2020/21</ref>
          <ref type="ref_dok_bet">UbU15</ref>
          <ref type="ref_dok_titel">Vuxenutbildning</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
      </correspDesc>
      <textClass>
        <catRef scheme="#docType" target="#mot"/>
        <catRef scheme="#motionType" target="#kommitte"/>
        <catRef scheme="#motionType" target="#fristående"/>
      </textClass>
    </profileDesc>
  </teiHeader>
  <text>
    <body>
      <div xml:id="i-WbZ4ZWEyHxkajhGHBrQL48" type="motHeader">
        <div xml:id="i-BgNq7UUJbDDHZ3htivcMrQ" type="motTitle">
          Motion till riksdagen 2020/21:3286 av Fredrik Christensson m.fl.
          (C) Utbildning
        </div>
      </div>
      <div xml:id="i-DQo5J5HLe3F9v7VVz4aEL3" type="motBody">
        <div xml:id="i-JAMtkxHw8WVCtgBTX9vfd2" type="motProposal" subtype="förslag">
          <head xml:id="i-JvdETjdrTF9M1KQoqjguK">
            Förslag till riksdagsbeslut
          </head>
          <list xml:id="i-JnTu9DLKJSPgfKQoDPCi4Q" style="ol">
            <item xml:id="i-Co1Ge1bjaMoaAzdxhAyJur">
              Riksdagen ställer sig bakom det som anförs i motionen om att
              verka för ökat fokus på elevernas kunskapsutveckling och tillkännager
              detta för regeringen.
            </item>
            <item xml:id="i-7yQvirHYf827BhDJh8gyoj">
              Riksdagen ställer sig bakom det som anförs i motionen om att
              se över möjligheterna att införa en centralt samordnad granskning
              av läromedel till stöd för lärare, vars syfte är att granska läromedel
              efter deras kvalitet och i vilken mån de speglar läroplanen samt
              beaktar jämställdhetsaspekter, och detta tillkännager riksdagen
              för regeringen.
            </item>
            <item xml:id="i-XpH95AEPdWb6JoPbYRZw7F">
              Riksdagen ställer sig bakom det som anförs i motionen om att
              se över terminssystemet i syfte att skapa mer undervisningstid
              och tillkännager detta för regeringen.
            </item>
            <item xml:id="i-2dfynxRgELnKjLVs8hRemL">
              Riksdagen ställer sig bakom det som anförs i motionen om att
              säkerställa värdet av minoritetsspråk och modersmålsundervisning
              i skolan och tillkännager detta för regeringen.
            </item>
            <item xml:id="i-BHPG2tK2NxcntfycmraVt1">
              Riksdagen ställer sig bakom det som anförs i motionen om att
              skärpa straffen för hot och våld riktat mot rektorer och lärare
              som agerar inom ramen för sitt nationella uppdrag, och detta tillkännager
              riksdagen för regeringen.
            </item>
            <item xml:id="i-3XiGMFaWFD7WyifyLWr5AA">
              Riksdagen ställer sig bakom det som anförs i motionen om att
              Skolinspektionens uppföljningar av de skolor som har problem med
              trygghet och studiero ska förbättras och tillkännager detta för
              regeringen.
            </item>
            <item xml:id="i-6ZiqE8w27FKhq2yxZfuWSr">
              Riksdagen ställer sig bakom det som anförs i motionen om att
              en översyn av Barn- och elevombudets nuvarande uppdrag bör genomföras
              med målet att stärka lärarens roll och att anmälningssystemet
              till Skolinspektionen och Barn- och elevombudet ändras så att
              en anmälan ska hanteras av huvudman först och tillkännager detta
              för regeringen.
            </item>
            <item xml:id="i-HTLAY3dTi4aNxfcZ8GgdP7">
              Riksdagen ställer sig bakom det som anförs i motionen om att
              sex- och samlevnadsundervisningen ska stärkas och tillkännager
              detta för regeringen.
            </item>
            <item xml:id="i-VyeZiyktovdjug8AvKGNiJ">
              Riksdagen ställer sig bakom det som anförs i motionen om att
              se över möjligheten att införa ett nationellt frånvaroregister
              och tillkännager detta för regeringen.
            </item>
            <item xml:id="i-MwW2yq97x3eFF1qAv7PQMR">
              Riksdagen ställer sig bakom det som anförs i motionen om att
              se över möjligheten att på sikt öka rätten till förskola för barn
              med föräldrar i utanförskap och ge kommunerna uppdrag att arbeta
              med uppsökande verksamhet för att nå ut med kunskap om förskolan
              till familjer med svårare förutsättningar och tillkännager detta
              för regeringen.
            </item>
            <item xml:id="i-FJu6HVHb73LSwZw47p7VoB">
              Riksdagen ställer sig bakom det som anförs i motionen om att
              verka för att ett nationellt riktmärke om antal barn per utbildad
              personal införs och att inspektion av förskolor bör granska huvudmannens
              arbete med att nå riktmärket, och erbjuda stöd i exempelvis arbetet
              med att behålla och rekrytera förskollärare, och detta tillkännager
              riksdagen för regeringen.
            </item>
            <item xml:id="i-7hhy7adaU7LbFumsh3xBW2">
              Riksdagen ställer sig bakom det som anförs i motionen om att
              öka möjligheterna till kompetensutveckling för pedagoger i förskolan
              och att göra det enklare för barnskötare att vidareutbilda sig
              till förskollärare och tillkännager detta för regeringen.
            </item>
            <item xml:id="i-BwEG3mi8Tm3pkMJKSHpzYx">
              Riksdagen ställer sig bakom det som anförs i motionen om att
              utveckla konceptet med integrationsförskola och tillkännager detta
              för regeringen.
            </item>
            <item xml:id="i-33vtcZrHYgd2JmHwnP8V4X">
              Riksdagen ställer sig bakom det som anförs i motionen om att
              även fristående förskolor ska inspekteras av Skolinspektionen
              och tillkännager detta för regeringen.
            </item>
            <item xml:id="i-LXRX2LtLJNjqUaqfuCudKC">
              Riksdagen ställer sig bakom det som anförs i motionen om att
              se över möjligheten att förskoleklass inkluderas i särskolans
              uppdrag och tillkännager detta för regeringen.
            </item>
            <item xml:id="i-VM3PWQ9gjKm96jYQqL4vsD">
              Riksdagen ställer sig bakom det som anförs i motionen om att
              verka för att Skolinspektionen fokuserar mer på skolor som missköter
              sig samt ökar antalet oanmälda granskningar, och detta tillkännager
              riksdagen för regeringen.
            </item>
            <item xml:id="i-THC15qNEfUPvH9uEykVCDB">
              Riksdagen ställer sig bakom det som anförs i motionen om att
              Skolinspektionen främst ska inspektera skolans undervisningskvalitet
              och att det införs ett krav på att inspektionerna måste vägledas
              av och baseras på relevant och kvalitetssäkrad forskning och tillkännager
              detta för regeringen.
            </item>
            <item xml:id="i-5pTcC2e7vsx5FduWYftE9Z">
              Riksdagen ställer sig bakom det som anförs i motionen om att
              skolor med låga kunskapsresultat måste ta emot externt stöd av
              Skolverket och Skolinspektionen och tillkännager detta för regeringen.
            </item>
            <item xml:id="i-AZfdNqzf1ncr1VtNVP4LsG">
              Riksdagen ställer sig bakom det som anförs i motionen om att
              värna och utveckla det fria skolvalet och tillkännager detta för
              regeringen.
            </item>
            <item xml:id="i-XtsKbnHcQZhCbua8Y1pxFa">
              Riksdagen ställer sig bakom det som anförs i motionen om att
              införa ett aktivt skolval och tillkännager detta för regeringen.
            </item>
            <item xml:id="i-PnJDFJnLbHMfnqtiuf3CjR">
              Riksdagen ställer sig bakom det som anförs i motionen om att
              information om skolvalet behöver tillgängliggöras på ett lättförståeligt
              och överskådligt sätt och tillkännager detta för regeringen.
            </item>
            <item xml:id="i-6ir4Ukz2g4gRJpvH8rtYq7">
              Riksdagen ställer sig bakom det som anförs i motionen om att
              utreda förutsättningarna för en översyn av kösystemet till skolor
              och tillkännager detta för regeringen.
            </item>
            <item xml:id="i-2CNUzjm84W7juwadDQTV5c">
              Riksdagen ställer sig bakom det som anförs i motionen om ett
              mer rättvist och mer sammanhållet antagningssystem där kommunala
              och fristående huvudmän ges likvärdiga förutsättningar, och detta
              tillkännager riksdagen för regeringen.
            </item>
            <item xml:id="i-YMkBACUVATfcCb38xvMcqb">
              Riksdagen ställer sig bakom det som anförs i motionen om att
              utreda förutsättningarna för ett generellt bidrag öronmärkt för
              skolan i stället för riktade statsbidrag och tillkännager detta
              för regeringen.
            </item>
            <item xml:id="i-TMEqXedfvjSEbDUw8KAdL2">
              Riksdagen ställer sig bakom det som anförs i motionen om att
              se över skolpengen i syfte att säkra lika villkor för alla huvudmän
              och tillkännager detta för regeringen.
            </item>
            <item xml:id="i-KAgAhVczBG6P5qrt7B2Fbd">
              Riksdagen ställer sig bakom det som anförs i motionen om att
              stärka den praktiknära forskningen och förbättra möjligheterna
              för yrkesverksamma lärare att på deltid bedriva praktiknära forskning
              och tillkännager detta för regeringen.
            </item>
            <item xml:id="i-HhRWHnsYrtipUkTYzyQ75D">
              Riksdagen ställer sig bakom det som anförs i motionen om att
              se över möjligheterna till fristående lärarutbildning och tillkännager
              detta för regeringen.
            </item>
            <item xml:id="i-VX7pRs2AHPgTQFr4QJopBQ">
              Riksdagen ställer sig bakom det som anförs i motionen om att
              det på nationell nivå tas fram standarder för skolans digitala
              arkitektur och att sekretessbestämmelserna ändras för att underlätta
              informationsutbyte när en elev byter skola, och detta tillkännager
              riksdagen för regeringen.
            </item>
            <item xml:id="i-QXLmgHNsvX3NkYtbKPbJqs">
              Riksdagen ställer sig bakom det som anförs i motionen om att
              fjärrundervisning ska tillåtas i alla relevanta ämnen, att skolor
              ska ha möjlighet att anordna fjärrundervisning på entreprenad
              och att möjligheterna med distansundervisning bör ses över och
              tillkännager detta för regeringen.
            </item>
            <item xml:id="i-JbHoZivuKERFScEBchzaji">
              Riksdagen ställer sig bakom det som anförs i motionen om att
              modellen med undervisande assistenter bör utvecklas och spridas
              till fler kommuner och att expertis ska ta fram förslag på arbetsmaterial
              som kan användas i undervisningssituationer och tillkännager detta
              för regeringen.
            </item>
            <item xml:id="i-A1Bhii7cgiUqczBTehQusf">
              Riksdagen ställer sig bakom det som anförs i motionen om att
              möjligheterna att införa en rekryteringsutbildning för rektorer
              och en befattningsutbildning för skolchefer bör ses över, och
              detta tillkännager riksdagen för regeringen.
            </item>
            <item xml:id="i-YHiQL5bv5ujg7Gy8P6wxC2">
              Riksdagen ställer sig bakom det som anförs i motionen om att
              utvärdera pandemins och distansstudiers påverkan på barn och unga
              och tillkännager detta för regeringen.
            </item>
            <item xml:id="i-VxdHtyBFyGiNTSTA8AXdUF">
              Riksdagen ställer sig bakom det som anförs i motionen om att
              se över behovet av beredskapslager för det svenska skolväsendet
              och tillkännager detta för regeringen.
            </item>
            <item xml:id="i-KWWFqEAeLjtpwFS6KoJ6cD">
              Riksdagen ställer sig bakom det som anförs i motionen om att
              studie- och yrkesvägledarnas roll i skolan måste stärkas och i
              högre grad än i dag vara integrerad i hela skolans verksamhet
              samt ha ett tydligare genusperspektiv och tillkännager detta för
              regeringen.
            </item>
            <item xml:id="i-3F2iGc5HNmU1w4xG5Q1wbX">
              Riksdagen ställer sig bakom det som anförs i motionen om att
              se över förutsättningarna för en ökad andel fasta anslag till
              yrkeshögskolan och att se över möjligheten att låta privata och
              offentliga arbetsgivare få möjlighet att delfinansiera platser
              på yrkeshögskolan och tillkännager detta för regeringen.
            </item>
            <item xml:id="i-KapuZ3XW81cwUc66r7hiDJ">
              Riksdagen ställer sig bakom det som anförs i motionen om att
              se över möjligheterna att låta fler yrkesutbildningar bli yrkescollege
              och att lärlingsutbildningarna bör ta fasta på systemet för teknikcollege
              med företagsrepresentanter i regionala styrgrupper och tillkännager
              detta för regeringen.
            </item>
            <item xml:id="i-NxDEEw42vR7omAQPCZ4tcF">
              Riksdagen ställer sig bakom det som anförs i motionen om att
              se över hur yrkesvux kan stärkas för förbättrad kompetensförsörjning
              samt se över möjligheten att införa ett system med vuxenutbildningspeng
              i hela landet och tillkännager detta för regeringen.
            </item>
            <item xml:id="i-LA8RAaPcpnma3vurfoeaDb">
              Riksdagen ställer sig bakom det som anförs i motionen om att
              se över möjligheten att vuxna ges rätten att söka komvux, yrkesvux
              och sfi oavsett i vilken kommun utbildningen bedrivs och tillkännager
              detta för regeringen.
            </item>
            <item xml:id="i-NnmX97WXMxxzkN2h1v79XQ">
              Riksdagen ställer sig bakom det som anförs i motionen om att
              verka för att alla gymnasieelever ska ha möjlighet att välja UF-företagande
              i gymnasieskolan och tillkännager detta för regeringen.
            </item>
            <item xml:id="i-3mDqdjM51gRLU9PDTjgotN">
              Riksdagen ställer sig bakom det som anförs i motionen om att
              språkintroduktionsprogrammet främst ska rikta sig till de elever
              som nyligen kommit till Sverige, och detta tillkännager riksdagen
              för regeringen.
            </item>
            <item xml:id="i-EyBrfB233Rhp3k26v2gaoj">
              Riksdagen ställer sig bakom det som anförs i motionen om att
              se över möjligheterna att lärosätena ska bli mer autonoma, ska
              finnas i hela landet, ges ytterligare möjligheter att utforma
              sin verksamhet efter regionala förutsättningar och ges förutsättningar
              att stärka sin samverkan med det omgivande samhället inom forskningen
              och tillkännager detta för regeringen.
            </item>
            <item xml:id="i-Htj7tRBi8XNey7RhMEeC3q">
              Riksdagen ställer sig bakom det som anförs i motionen om att
              verka för att högskoleutbildningarnas konkurrenskraft stärks,
              att deras samverkan med arbetsmarknaden förbättras, om att utveckla
              studentmedarbetarsystemet och en utökad praktik samt en förstärkt
              roll för studievägledaren och tillkännager detta för regeringen.
            </item>
            <item xml:id="i-9KCQJmxYvgt7JYqxzmLCLJ">
              Riksdagen ställer sig bakom det som anförs i motionen om att
              resurstilldelningen ska skapa förutsättningar för livslångt lärande
              och om att uppmuntra kurser på halvfart, distanskurser och relevanta
              sommarkurser av fördjupningskaraktär samt premiera kvalitet, arbetslivsanknytning
              och regional samverkan och tillkännager detta för regeringen.
            </item>
            <item xml:id="i-TYxgjt6Jo3Tr6EmpKWuK7">
              Riksdagen ställer sig bakom det som anförs i motionen om att
              forskningsmedel bör fördelas jämställt och att en plan för att
              uppnå det bör upprättas och tillkännager detta för regeringen.
            </item>
            <item xml:id="i-XU9mG3AzSSTRworxrFbVSU">
              Riksdagen ställer sig bakom det som anförs i motionen om att
              ge Skolverket i uppdrag att verka för att porrfilter införs i
              datorerna på landets samtliga skolor och tillkännager detta för
              regeringen.
            </item>
            <item xml:id="i-PG2kzaYVQ8X4oypbcs6Hdq">
              Riksdagen ställer sig bakom det som anförs i motionen om att
              handlingsplaner mot hedersförtryck ska finnas i grund- och gymnasieskolor
              och tillkännager detta för regeringen.
            </item>
            <item xml:id="i-GELgmi1hUVixt2ETz9uxi9">
              Riksdagen ställer sig bakom det som anförs i motionen om att
              se över möjligheterna att införa ett mer flexibelt studiemedelssystem
              som premierar studenter som avslutar sina studier före utsatt
              tid och skapa möjlighet för de som behöver mer tid, och detta
              tillkännager riksdagen för regeringen.
            </item>
            <item xml:id="i-Pt8cVDkwFFfoBCfZHsyAfv">
              Riksdagen ställer sig bakom det som anförs i motionen om att
              verka för en utredning för att ta fram förslag till system för
              eftergymnasial utbildning för personer med intellektuell funktionsnedsättning
              och tillkännager detta för regeringen.
            </item>
            <item xml:id="i-WgwdYdAP6ia2o5qH1nGtkK">
              Riksdagen ställer sig bakom det som anförs i motionen om att
              undanröja de problem och hinder som begränsar internationella
              studenters och forskares möjligheter att studera och forska i
              Sverige samt möjlighet för internationella lärosäten att etablera
              sig i Sverige och tillkännager detta för regeringen.
            </item>
            <item xml:id="i-VHcDb31bLZkqRgw8JTwSno">
              Riksdagen ställer sig bakom det som anförs i motionen om att
              verka för fler fristående lärosäten, likt stiftelser och tillkännager
              detta för regeringen.
            </item>
            <item xml:id="i-DPwRqiu6QEPSmyn3mYbMU2">
              Riksdagen ställer sig bakom det som anförs i motionen om att
              det bör finnas ett transparent utvärderingssystem där utbildningens
              kvalitet, koppling till arbetsmarknaden och tidigare studenters
              åsikter tydliggörs så att blivande studenter kan göra välinformerade
              studieval, och detta tillkännager riksdagen för regeringen.
            </item>
          </list>
        </div>
        <div xml:id="i-PGwrKdbrb2VAbJmTciu2uc" type="motContent">
          <head xml:id="i-2MhEyEeeTnMf3wjsppa91n" type="h1">
            Motivering
          </head>
          <head xml:id="i-SmeCyqhAuaKn1BQnTkKqi4" type="h2">
            Inledning
          </head>
          <p xml:id="i-Qtkty7VJpwRSbY8gzztTkA">
            Grunden för barns och ungas möjlighet att göra en resa i livet
            och uppnå sina livs­drömmar läggs i trygga familjer och i en skola
            som möter varje elev på elevens villkor. Alla elever har rätt
            att mötas av en bra utbildning, oavsett var i landet man bor,
            vilken bakgrund man har eller om man är flicka eller pojke. En
            väl fungerande för‑, grund- och gymnasieskola är grunden för en
            högre utbildning i världsklass och konkurrenskraftiga jobb. Alla
            ska ges förutsättningar att lyckas. Det är grundläggande för Centerpartiets
            skolpolitik.
          </p>
          <p xml:id="i-71krSKGba48Ly91rUrBHhf">
            Centerpartiet vill ta ansvar för att utveckla skolan såväl nationellt
            som lokalt. Skolan ska vila på vetenskaplig grund och beprövad
            erfarenhet. Skolan måste vara jämlik och valfriheten värnas och
            utvecklas. Elevernas kunskapsutveckling, trygghet och välmåen­de
            ska vara i fokus.
          </p>
          <p xml:id="i-2e1nUVsh3AKLxekXWa72R8">
            Svensk skola har flera utmaningar. Många barn och unga får idag
            en bra start i skolan, men inte alla. Kunskapsresultaten har de
            senaste decennierna sjunkit och likvärdigheten i svensk skola
            har försämrats. Många elever och lärare upplever brister i trygghet
            och studiero. Var sjätte elev klarar inte grundskolan och var
            fjärde elev lämnar gymnasiet utan fullständiga betyg samtidigt
            som antalet elever som gör fel val till gymnasiet är stort. Klarar
            en elev inte skolan är dörren till många jobb och vidare studier
            stängd. Därför ska undervisningen utgå från elevers behov och
            förutsättningar och insatser sättas in tidigt när elever riskerar
            att inte nå målen. Att säkra att fler klarar skolan är vår första
            prioritet.
          </p>
          <p xml:id="i-QB4HdCSF1noFb4uXdNKoZQ">
            Idag finns det skolor där alltför många elever inte klarar skolan.
            I bruksorter och förorter lämnas tusentals barn utan förutsättningar
            att skapa sig sin egen framtid. Det kan inte accepteras.
          </p>
          <p xml:id="i-4hb5r2RE4Uy53Zx4ekX9w1">
            Alla elever måste kunna lita på att de får en chans att lyckas.
            Lärare och rektorer måste kunna lita på att de har verktygen för
            att kunna agera för studiero och fokusera på att alla ska få en
            god utbildning utifrån sina förutsättningar. Föräldrar måste kunna
            lita på att deras barn får en bra utbildning och en utbildning
            som leder till jobb, oavsett var man bor eller vilken bakgrund
            man har.
          </p>
          <p xml:id="i-5m839J1bq1Dx12gjryxQtK">
            Hela Sverige måste ha en skola att lita på.
          </p>
          <head xml:id="i-JDMcemxjVPmoa8pENkdzwn" type="h2">
            Mer kunskap i skolan
          </head>
          <p xml:id="i-2pqHciJWF6FUU7fPvmH87a">
            En skola som går att lita på är en skola där alla elever ges
            förutsättningar att lyckas. Den ska ge elever kunskap och rusta
            dem för framtiden. Men en kvalitativ och likvärdig skola förutsätter
            att kunskap kan mätas. Den svenska läroplanen har fått kritik
            för att den subjektiva uppfattningen är överordnad den objektiva,
            det vill säga att tyckande står över faktisk kunskap. Fokus för
            läraren blir att subjektivt bedöma förmågor hos eleven istället
            för att bedöma faktiskt mätbar kunskap. Idag uppmuntras elever
            att tänka själva. Det är helt rätt och avgörande för elevernas
            utveckling som demokratiska medborgare och självständiga individer.
            Men kritiskt tänkande utan kunskap blir inget annat än tyckande.
            Det är en kunskapssyn som gör det svårt att sätta rättssäkra betyg.
          </p>
          <p xml:id="i-RhRSnwjWRaWMNQNgVBS3TB">
            Ett ökat fokus på kunskap skulle skapa tydlighet för eleverna.
            Det skulle bli lättare för eleverna att veta vad som krävs för
            att nå målen, vilket i sin tur skulle öka motiva­tionen. Dagens
            utformning missgynnar elever från studiesvaga hem. Det skapar
            dessutom en stor stress, vilket särskilt drabbar flickor. I skollagens
            inledande delar redogörs för syftet med utbildning inom det svenska
            skolväsendet. För att skapa bättre förutsättningar för alla elever
            att lyckas behöver detta syfte tydliggöra skolans kompensatoriska
            uppdrag. Utbildningens syfte ska vara att varje individ ska utvecklas
            till sin fulla potential, få relevanta kunskaper och bildas. Kunskapsfokus
            i läroplanen ska därför öka, och det ska tydliggöras i skollagen
            att utbildningen också ska utveckla ansvarstagande och respektfullt
            uppträdande.
          </p>
          <p xml:id="i-8MrLp5Y6Qxsi9QPz73PYut">
            Förutom att skollagen och läroplanen i större utsträckning än
            idag behöver lyfta vikten av att elever lär sig sakkunskaper,
            som är grundläggande för fortsatt analys och kritiskt tänkande,
            behöver läromedel kvalitetssäkras för att garantera att undervisningen
            i skolan främjar elevens kunskapsutveckling. Dessutom behöver
            skolans tillgång till kvalitetssäkrade läromedel, traditionella
            som digitala, säkras. Det är en viktig del i arbetet med att stärka
            skolans likvärdighet.
          </p>
          <p xml:id="i-7heyLb4fW7T4WFMguNHCXi">
            Sedan Statens institut för läromedelsinformation lades ner 1991
            är det upp till varje skola eller huvudman att avgöra om ett läromedel
            uppfyller läroplanen och är av god kvalitet. Tyvärr blir det i
            praktiken oftast upp till den enskilda läraren att genomföra granskningen.
          </p>
          <p xml:id="i-WLG5oRPErc3ukGhNJZqLW8">
            Bra läromedel är en central del av en god och likvärdig undervisning.
            Det är viktigt att de läromedel som används speglar läroplanen
            och är av hög kvalitet. Särskilt viktigt blir det när allt fler
            elever undervisas av obehöriga lärare. Dagens system klarar inte
            av det.
          </p>
          <p xml:id="i-2UwiS6PJLjZCBxEDyHzKoY">
            Det bör därför införas en centralt samordnad granskning av läromedel
            där de graderas utifrån huruvida de följer läroplanen och deras
            kvalitet samt beaktar jämställdhetsaspekter. Ansvaret bör ligga
            på ansvarig myndighet att utveckla det tillsammans med verksamma
            lärare för såväl traditionella som digitala läromedel. Det ska
            inte resultera i en tvingande lista utan ses som ett stöd för
            lärarna i deras val av läromedel. Det behövs dessutom granskning,
            rådgivning och stöd för användning av AI-understödda läromedel
            och individualiserade digitala läromedel.
          </p>
          <p xml:id="i-SPW6JTjYNBt4nGzUbLuKkq">
            För att ytterligare stärka skolans kunskapsfokus behöver elever
            ges mer undervis­ningstid. Svenska elever har idag färre undervisningstimmar
            än genomsnittet i OECD. Ska svenska elever återigen bli bland
            de bästa måste antalet lärarledda timmar öka. På sikt ska därför
            undervisningstiden utökas, bland annat genom att terminssystemet
            ses över.
          </p>
          <head xml:id="i-7YLtrkodmPakEfSJ7khzZc" type="h2">
            Minoritetsspråkets och modersmålets ställning i skolan
          </head>
          <p xml:id="i-XaX1Cccn4QvR6KnmRUVSVL">
            I en skola där alla elever ska mötas utifrån sina behov och förutsättningar
            är det viktigt att minoritetsspråkets och modersmålsundervisningens
            ställning stärks. Framtiden för många av de nationella minoritetsspråken
            som levande språk i Sverige är hotad och kräver insatser från
            samhällets sida. Att kunna ta del av sitt minoritetsspråk eller
            modersmål är viktigt i arbetet med att stärka elevers språkutveckling
            och kunskaps­inhämtning men också identitetsskapande. Skolan spelar
            här en viktig roll. Bland annat behöver fler lärare i nationella
            minoritetsspråk och modersmål utbildas, och barn och ungdomar
            behöver få ökade möjligheter att studera språken.
          </p>
          <head xml:id="i-SuRckh1f4atosmEyC3yPoR" type="h2">
            Stärkt trygghet och studiero
          </head>
          <p xml:id="i-L2at9EgLq7MusmBAWg3KLc">
            Eleverna måste kunna lita på att de är trygga i skolan. Alltför
            många elever går till skolan med en klump i magen, vissa av rädsla
            för häcklande kommentarer i korridoren, andra av trötthet över
            avbrutna och stökiga lektioner. Skolan måste kunna garantera en
            bra och trygg studiemiljö. Idag uppger mer än hälften av eleverna
            att andra elever stör ordningen i klassrummet och var tredje lärare
            i grundskolan uppger att de lägger en stor del av undervisningstiden
            på att upprätthålla ordningen. Såväl lärare som elever får även
            utstå kränkningar och hot. Särskilt flickor är extra utsatta då
            de oftare än pojkar känner sig otrygga och upplever bristande
            studiero. Det är oacceptabelt.
          </p>
          <p xml:id="i-9zE2KyshP2s9f9DooXQeB9">
            För att skapa mer studiero och trygghet i skolan vill Centerpartiet
            stärka lärarens position i klassrummet, ge bättre möjligheter
            att agera mot stökiga elever och stärka inspektionerna av de skolor
            där tryggheten brister.
          </p>
          <p xml:id="i-2maoN66VXhPRugtU8mu6V8">
            Sedan tidigare vill Centerpartiet skärpa möjligheten att omgående
            flytta elever som allvarligt stör studieron eller tryggheten för
            övriga elever och att skolor ska vara skyldiga att polisanmäla
            om de har skäl att misstänka att ett barn utsatts för sexualbrott
            eller brott mot liv och hälsa. Skolan ska inte utgöra en frizon
            för brott.
          </p>
          <p xml:id="i-QNTWMdBsuqaX4RmfHP4Esh">
            Frågan om att stärka tryggheten och studieron i skolan är en
            del av januariavtalet. Men det finns mer att göra. Att känna trygghet
            är en förutsättning för att kunna nå målen i skolan. Vissa skolor
            lyckas bättre än andra. En viktig faktor för framgång är ett skickligt
            ledarskap hos rektorer och lärare. Skolor behöver nyttja de sanktionsmöjlig­heter
            som finns, men okunskap och rädsla gör att dessa används alltför
            sällan, samtidigt som vissa lärare saknar stöd från skolans ledning.
          </p>
          <p xml:id="i-HUUoi26h3qtjJLYQ5iSQAs">
            Idag är det många lärare och rektorer som inte vågar agera på
            grund av oro att bli anmälda eller få betala skadestånd. Det finns
            därför behov av att se över Barn- och elevombudets nuvarande uppdrag
            med målet att stärka lärarens roll. Det behövs en mer objektiv
            hantering av kränkningsärenden inom skolan, med större tillit
            till lärarnas agerande i deras yrkesroll. Anmälningar bör alltid
            ske till huvudmannen i första hand. Endast om anmälaren inte är
            nöjd bör anmälningen gå vidare till Skolinspektionen eller Barn-
            och elevombudet.
          </p>
          <p xml:id="i-2vwdWtp6aQUrqMcCNQ6tye">
            I arbetet med att skapa trygghet och studiero måste Skolinspektionen
            bättre följa upp de skolor där det brister och skolmyndigheterna
            ska tidigt agera för att stötta rektorer och lärare på dessa skolor.
            Vi ser också behov av att skärpa straffen för hot och våld riktat
            mot rektorer och lärare som agerar inom ramen för sitt nationella
            uppdrag.
          </p>
          <p xml:id="i-EcrScykJEVpSpWgfTz5TM9">
            Att skapa respektfulla miljöer handlar delvis om hur elever behandlar
            varandra i skolans vardag. Men det handlar även om att ge unga
            redskap i det kommande vuxenlivet. Det är därför viktigt att lärare
            har kompetens att lyfta frågor relaterade till normer och värderingar.
            Centerpartiet vill därför att undervisningen i sex och samlevnad
            ska stärkas. Sex och samlevnad kommer också att bli ett obligatoriskt
            moment på lärarutbildningen efter att Centerpartiet drivit igenom
            detta i januariavtalet.
          </p>
          <head xml:id="i-FshN2rAFsBPHSehEkH9zLf" type="h2">
            Kunskap om elevhälsa i rektorsprogrammet
          </head>
          <p xml:id="i-YFb16rFT7mp3zNZW1wJnM9">
            Den psykiska hälsan är på många sätt intimt kopplad till skolan.
            För många unga är roten till ohälsan saker som har skett eller
            sker dagligen i skolan. Det finns också starka samband mellan
            en god psykisk hälsa och möjligheten att ta till sig kunskap och
            nå utbildningsmål. Samtidigt ökar stressen och den psykiska ohälsan
            hos elever i skolan. Situationen med pandemi och distansstudier
            har ökat närvaron i skolan och stärkt den psykiska hälsan hos
            vissa elevgrupper men för många har det inneburit ytterligare
            försämring av det psykiska måendet.
          </p>
          <p xml:id="i-RQ7CfF1FwWc8saxcUs6jZT">
            Vården för barn och unga måste därför finnas betydligt mer inom
            skolans väggar och fungera som den första naturliga kontakten
            för unga vid fysiska eller psykiska problem. Elevhälsan spelar
            inte minst roll för allt förebyggande hälsoarbete. Därför kan
            skolan genom elevhälsan också bli en del av lösningen på barns
            och ungas psykiska ohälsa. Hur hälsan påverkar elevers möjligheter
            att lära sig måste också reflekteras i rektorsprogrammet, den
            befattningsutbildning som är obligatorisk att gå för alla som
            ska bli rektorer. Elevhälsan bör därför införas som ett ämne på
            rektorsprogrammet för att säkerställa att samtliga utbildade rektorer
            ser kopplingen mellan skolmiljön och elevernas psykiska och fysiska
            hälsa.
          </p>
          <head xml:id="i-8HSbjGSZC8Rh5aD5WZoJwK" type="h2">
            Stärkt ledarskap för elevhälsan
          </head>
          <p xml:id="i-3mCVfQXGueQH9Rt9id2kYw">
            Barns och ungas psykiska välmående är också delvis en ledarskapsfråga.
            Rektorer är i sista ledet ansvariga för att det finns en lärandemiljö
            på skolan som gör att eleverna kan tillgodogöra sig kunskaper
            och nå mål. Det finns flera exempel på skolor där framsynta rektorer
            har lyckats skapa en bättre lärandemiljö genom att prioritera
            upp elevhälsan och inte minst det förebyggande hälsoarbetet. Dessa
            rektorer uppvärderar ofta elevhälsan genom att bygga ut den med
            fler kompetenser och kan därmed tidigt upptäcka och hantera roten
            till den psykiska ohälsan i skolmiljö. Men det är inte uttalat
            i skollagen att rektorerna har detta ansvar trots att hälsan är
            så tätt kopplad till elevers möjligheter att nå kunskapsmålen.
            Detta behöver ändras. I skollagen ska det framgå klart och tydligt
            att rektorer ansvarar för och samordnar elevhälsan, ett ansvar
            som inte ska gå att delegera bort. Det handlar till stor del om
            det faktum att rektorn är den som har budgetansvar och därför
            ytterst kan fatta beslut om mer resurser och rekryteringar. Genom
            att lyfta ansvaret till högsta nivå på skolorna kommer det finnas
            ett lagkrav på att ta elevhälsan på allvar – på alla skolor.
          </p>
          <head xml:id="i-D2VJw7owtpe67wPhEV64Ke" type="h2">
            Stärkt elevhälsa
          </head>
          <p xml:id="i-6pyYU1DNkH3aEyE1YpnMZR">
            Trots att arbetet med att förebygga och upptäcka psykisk ohälsa
            är tätt förknippat med skolan kan inte detta arbete läggas på
            lärare som redan idag många gånger tvingas ta hand om barn med
            stora behov utan att ha utbildning för att hantera psykisk ohälsa.
            Istället måste elevhälsan värderas upp och byggas ut med fler
            skolsköterskor, kuratorer och psykologer. För att förbättra elevhälsan
            behöver kuratorer få en större roll att arbeta förebyggande. Enligt
            riktlinjerna ska det finnas en kurator på 300 elever – något som
            ofta inte följs på skolorna. Därför behöver en större satsning
            på elevhälsan sikta in sig på hur fler kuratorer kan knytas till
            skolorna.
          </p>
          <head xml:id="i-41pKhV3NKqWN8w2EDA7WBN" type="h2">
            Livskunskap
          </head>
          <p xml:id="i-GN7zzmJ5Huy6nidkRCJADH">
            I Florida har man arbetat aktivt med självmordsprevention och
            att förebygga psykisk ohälsa. I det arbetet har kuratorer en nyckelroll
            och undervisar i ämnet livskunskap, där barn och ungdomar får
            verktyg att hantera motgångar i livet. Man har genom detta arbete
            lyckats få ner självmorden betydligt. Motsvarande undervisning
            bör införas i Sverige inom ramen för ämnet idrott och hälsa.
          </p>
          <head xml:id="i-UCKKyQ7P94mzoyrfWGRu7z" type="h2">
            Fysisk aktivitet i skolan varje dag
          </head>
          <p xml:id="i-4F38Lmn9iWPmY6w4CPa2BZ">
            Elevhälsan och elevers psykiska välmående är tätt förknippat
            med fysisk aktivitet. Under 2018 fick Skolverket i uppdrag att
            lämna förslag på hur mer rörelse kan åstadkommas i grundskolan
            men även inom förskoleklasserna och fritidshemmen vid behov. Bakgrunden
            till detta har bland annat varit att det i läroplanerna för grundskolan,
            sameskolan och specialskolan eftersträvas att elever skall erbjudas
            fysisk aktivitet under hela skoldagen. Mycket tyder även på att
            fysisk aktivitet bidrar på ett positivt sätt till elevers lärande
            och prestationer i skolan, men framförallt bidrar det till en
            bättre hälsa, minskad risk för fetma och livsstilssjukdomar senare
            i livet, stärkt stresshantering och goda livsrutiner. Fyra av
            fem flickor och nästan varannan kille klarar inte målet att röra
            sig en timme om dagen. Debatten om fysisk aktivitet i skolan och
            uppdraget till Skolverket har föregåtts av publicering av intressant
            forskning. Pernilla Hedström försvarade sin doktorsavhandling
            Hälsocoach i skolan – En utvärderande fallstudie av en hälsofrämjande
            intervention 2016, vid Göteborgs universitet. Hedström visar bland
            annat att skolbarn idag är betydligt mindre fysiskt aktiva, också
            i förhållande till internationella rekommendationer. För att stärka
            elevers kondition och hälsa krävs det en större del skolidrott
            som gör hälsa och fysisk aktivitet lustfyllt. Pulshöjande aktivitet
            är i detta en av de viktigaste delarna för att lägga förutsättningarna
            för en god och livslång hälsa och stärka inlärningen. Vi vill
            därför se idrott och hälsa med pulshöjande aktivitet varje dag
            på skolschemat för att möjliggöra att fler barn når målet om minst
            en timmes fysisk aktivitet om dagen.
          </p>
          <head xml:id="i-N5zo2pd49AFWZakFNHXBaB" type="h2">
            Nationellt frånvaroregister
          </head>
          <p xml:id="i-HAggNUVE4covZWhB4L1mzH">
            Alla barn som omfattas av den allmänna skolplikten har rätt till
            kostnadsfri grundläg­gande utbildning i allmän skola. Det är en
            grundbult i det svenska skolväsendet och förutsättningen för ett
            starkt välfärdsland där alla ges chansen till utbildning och jobb.
            Emellertid finns inga samlade siffror på elevers frånvaro på nationell
            nivå. Det försvårar möjligheten att se mönster och trender över
            tid men också att finna de rätta insatserna för exempelvis de
            så kallade hemmasittarna eller elever som är drabbade av heders­problematik.
            I utredningen Saknad! (SOU 2016:94) presenterades flera förslag
            för att säkerställa alla elevers rätt till skolgång. Bland annat
            föreslogs ett nationellt frånvaro­register. Ett nationellt frånvaroregister
            är vidare en naturlig del av digitaliseringen av skolan och förenklingen
            av administrationen ute på skolorna.
          </p>
          <head xml:id="i-My3KaRQY53Akksymqyvf6G" type="h2">
            Allt börjar med en bra förskola
          </head>
          <p xml:id="i-HYXyPqfvc8s878nLMWsTgd">
            För att utjämna livschanser och ge fler barn en bra start behöver
            vi en likvärdig förskola av hög kvalitet. De barn som gynnas mest
            av en god förskola är de barn som har de svåraste förutsättningarna.
            Samtidigt är det barnen med svårast förutsättningar som svensk
            förskola har svårast att nå. Idag varierar rätten till förskola
            beroende på om föräldrarna arbetar eller inte. Exempelvis har
            barn till föräldrar som lever på försörj­ningsstöd inte rätt till
            förskola lika många timmar som barn vars föräldrar arbetar. För
            att nå de mest utsatta familjerna bör antalet timmar man har rätt
            till på sikt öka för familjer i utanförskap.
          </p>
          <p xml:id="i-66cojJaipwJkWdEpWVkNRx">
            Förutom att utöka rätten till förskola behöver kunskap och information
            om för­skolans verksamhet bättre än idag nå utsatta familjer.
            Genom att kommunen arbetar med uppsökande verksamhet kan familjer
            med svårare förutsättningar få bättre information och kunskap
            om förskolans uppdrag och verksamhet. Det är också ett sätt att
            nå nyanlända föräldrar och erbjuda dem möjligheten att gå till
            en integrations­förskola, där ordinarie förskoleverksamhet bedrivs
            parallellt med sfi-undervisning för föräldrarna.
          </p>
          <p xml:id="i-Vt4JJLAWovTyxSfXiCHXkt">
            Barnen måste kunna lita på att det finns vuxna som ser dem. En
            utökning av förskoleverksamheten får inte ske på bekostnad av
            kvaliteten. En av utmaningarna för att säkra den pedagogiska verksamheten
            är barngruppernas storlek och bristen på utbildad personal. Fler
            förskollärare behöver därför utbildas och det måste bli lättare
            för barnskötare att vidareutbilda sig till förskollärare medan
            de jobbar i förskolan.
          </p>
          <p xml:id="i-UmvsHAEWJnNwhyGHi5ddHY">
            Vi ser också ett behov av att se över det riktmärke från Skolverket
            som sätter gränser för hur många barn som får vara i en barngrupp.
            Det borde istället vara ett riktmärke för hur många barn varje
            utbildad personal får ha ansvar för. Det ger den pedagogiska verksamheten
            möjlighet att formas utifrån egna förutsättningar och vad som
            är bäst för barnen på just den förskolan. Genom en ändring i styrdokumenten
            ska huvudmännens ansvar för att sträva mot riktmärket tydliggöras.
            Huvudmännen måste också få stöd i att nå riktmärket, och deras
            arbete ska följas upp. För att det ska vara möjligt behöver fler
            förskollärare utbildas och det måste bli lättare för barnskötare
            att vidareutbilda sig till förskollärare medan de jobbar i förskolan.
          </p>
          <p xml:id="i-SX7e7ShybVM38ZRMAndqwy">
            Ett annat viktigt steg i att höja kvaliteten och göra förskolan
            tillgänglig för fler barn är att se över resursfördelningen. Systemet
            med maxtaxa i förskolan behöver reformeras för att ge större frihet
            åt kommunerna att bestämma över avgiftsnivåerna. En viss höjning
            av maxtaxan skapar utrymme för satsningar på såväl utbyggnad av
            förskolan som mer pedagogik och minskade barngrupper.
          </p>
          <p xml:id="i-X7eTwGzhXh4pLEmBBPxKAf">
            Vidare bör förskoleklass bli en del av särskolans uppdrag eftersom
            det nuvarande upplägget innebär att barn med mer omfattande funktionsnedsättningar
            tvingas gå i vanlig förskoleklass innan byte till särskola i årskurs
            1, alternativt gå kvar ett år på förskolan. Ändringen är viktig
            för att ge alla barn möjlighet att utvecklas efter sina förutsättningar.
          </p>
          <p xml:id="i-GTGJRHBSjtborud33KZbAK">
            Förskolor där kommunen är huvudman inspekteras idag av Skolinspektionen.
            Fristående förskolor inspekteras dock i stället av kommunen. För
            att öka likvärdigheten bör även fristående förskolor inspekteras
            av Skolinspektionen.
          </p>
          <head xml:id="i-184EQXkGbUSw3eHnJV5Pq9" type="h2">
            Likvärdighet att lita på
          </head>
          <p xml:id="i-9SLpzMLPXagwk838gwBGFD">
            Alla elever ska få en bra skolgång och ha likvärdiga möjligheter
            att lyckas. Skolan ska gå att lita på. Olika huvudmän och olika
            delar av landet har olika bra förutsättningar för att leverera
            detta. Idag har den enskilde huvudmannen ett väldigt stort ansvar
            men inte alltid de förutsättningar som krävs. På alltför många
            håll brister arbetet med kompetens­utveckling och kvalitetsarbete
            i skolan.
          </p>
          <p xml:id="i-MmdAYtdZqGB59eyn9ZKivq">
            För att skapa likvärdiga förutsättningar för elever, oavsett
            var i landet de bor, behöver huvudmännen ett bättre stöd än idag.
            Det behövs en ny stödjande funktion som kan underlätta huvudmännens
            arbete med bland annat skol- och kompetensutveckling och bidra
            till att vända utvecklingen i skolor med dåliga resultat. Skolmyndigheterna
            behöver därför en utökad regional närvaro och ett utökat uppdrag
            att stödja huvud­männen. Genom att vara regionalt placerade får
            de en större lokal kännedom, vilket ger dem bättre förutsättningar
            att ge anpassat stöd. Detta stödjande arbete bör samordnas med
            Skolinspektionens arbete och de andra stödjande insatser som redan
            sker.
          </p>
          <p xml:id="i-V3z6Cau86AURxwKNwhGtVc">
            Genom att inspektera skolor och ålägga dem att lösa brister i
            utbildningen kan likvärdigheten stärkas. Dagens skolinspektion
            har dock flera brister. Inspektionen fokuserar framförallt på
            regelefterlevnad snarare än på kunskapsresultat. Lever en skola
            upp till regelverket kan den klara en tillsynsgranskning från
            Skolinspektionen trots låga kunskapsresultat. Regelefterlevnad
            är viktigt, men vad eleverna verkligen lär sig måste ändå vara
            det avgörande. Skolinspektionen har vid sidan av sin vanliga tillsyn
            särskilda kvalitetsgranskningar. Problemet med dessa är bland
            annat att de idag inte kan leda till några sanktioner för en skola
            med låg kvalitet.
          </p>
          <p xml:id="i-3CvszZqLuhDgn6oyGzE3QR">
            Inspektionen av skolor måste förbättras. Fokus måste först och
            främst ligga på kunskapsresultaten. Fungerande skolor med starka
            kunskapsresultat bör så långt som möjligt lämnas för sig själva
            att fortsätta bedriva sin verksamhet som de själva vill. Det är
            därför viktigt att inspektionerna är riskbaserade så att resurserna
            prioriteras till skolor med låga resultat. I syfte att snabbt
            fånga upp skolor innan situationen blivit för svår bör även skolor
            med tydligt fallande resultat prioriteras.
          </p>
          <p xml:id="i-6MANNrim9mJgTNYwWAZiZE">
            Om en inspektion konstaterar att utbildningskvaliteten i en skola
            inte håller måttet måste det finnas möjligheter att sätta in åtgärder.
            En skola där ledningen inte på egen hand lyckats vända utvecklingen
            kan behöva stöd i detta arbete. Idag har Skolverket bland annat
            insatsen Samverkan för bästa skola, där de erbjuder särskilt tidsbegränsat
            stöd till utvalda skolor med låga kunskapsresultat. Liknande insatser
            borde användas även här. I de fall en skola inte samarbetar bör
            de kunna åläggas att ta emot det externa stödet och genomföra
            åtgärder baserat på det. I särskilt allvarliga fall bör Skolinspektionen
            under en övergångsperiod kunna ta över skolans ledning eller lägga
            ned den.
          </p>
          <head xml:id="i-3xuvGRrthiVrbfajQeHBBj" type="h2">
            Finansiering och styrning som främjar kvalité, likvärdighet och
            mångfald
          </head>
          <p xml:id="i-PB1sgbWAU18nQXZoU3UEvx">
            För att ge alla elever en likvärdig utbildning där alla ges möjlighet
            att nå målen behöver finansieringssystemet ses över. Skolpengen
            är en förutsättning för det fria skolvalet, men dagens utformning
            skapar också ekonomisk osäkerhet hos skolorna då skolpengen försvinner
            rakt av om elever väljer att hoppa av utbildningen. Det gör att
            redan budgeterade pengar för utbildningen försvinner och det blir
            svårt för skolan att bedriva undervisning till utlovad kvalité.
            Ytterligare problem är att skolpengen, som ska fördelas lika oavsett
            om eleven väljer en kommunal eller fristående skola, missgynnar
            fristående aktörer. I snitt får elever på fristående skolor lägre
            ersättning per elev än elever som går på kommunala skolor. Det
            beror dels på socioekonomisk fördelning av resurser, vilket är
            bra eftersom resurser ska gå dit de behövs som mest, men det finns
            även skillnader som inte går att förklara. Samtidigt har kommunen
            ett särskilt ansvar för elevers skolplikt, vilket inte fristående
            huvudmän har.
          </p>
          <p xml:id="i-Sd5iuMHoanSnq5Ekf6YcMs">
            För att öka legitimiteten för systemet behöver skolpengens konstruktion
            garantera likabehandling. Det finns bland annat problem med beräkningen
            då hänsyn inte tas till faktiska lokal- och administrationskostnader,
            vilket sänker nivån på skolpengen till fristående aktörer. Centerpartiet
            står bakom skolpengen som princip. Skolpengen är en förutsättning
            för det fria skolvalet. Men rättssäkerheten och de olika förutsättningar
            som råder mellan huvudmän kräver att skolpengen ses över i syfte
            att säkra lika villkor för alla huvudmän. Bland annat behöver
            transparensen öka, systemet uppvisa en viss tröghet och kommuner
            ges tydligare nationella riktlinjer för att säkerställa beräkningen
            av skolpengen.
          </p>
          <p xml:id="i-T2SToRXC8XpPm23Sy7EkVg">
            Den flora av riktade statsbidrag som finns inom skolområdet är
            ett problem. Mindre huvudmän söker statsbidragen i lägre utsträckning.
            För att säkerställa en likvärdig skola i hela landet borde de
            riktade statsbidragen avskaffas i syfte att bli ett generellt
            bidrag öronmärkt för skolan där resurser är fördelade efter behov.
          </p>
          <p xml:id="i-7ybD5L9PZowRaEy7BGfYwk">
            Det fria skolvalet har ökat utbudet, stärkt kvalitén och gjort
            att fler kan välja skola oberoende av vad deras föräldrar tjänar
            eller har för utbildningsbakgrund. Till gymnasiet är det en hög
            andel elever, jämfört med grundskolan, som aktivt väljer skola.
            Ungefär hälften av eleverna väljer en gymnasieskola bortom den
            egna kommungränsen.
          </p>
          <p xml:id="i-5oZ6yxtyBL2vsGfqP2DpYz">
            Varje kommun bestämmer själv nivån på skolpengen. Ersättningen
            för elever från olika kommuner på olika program kan därför skilja
            sig drastiskt, vilket försvårar för skolor att planera och bedriva
            sin verksamhet. Många kommuner känner sig också tvungna att erbjuda
            ett stort utbud av gymnasieprogram, vilket kan resultera i halvfulla
            utbildningar och en kommunbudget som inte går ihop. Det finns
            idag flera samverkans­modeller mellan kommuner, men alltför många
            små kommuner står själva med ansvaret och därmed kostnaden för
            att bedriva gymnasieutbildning. Samtidigt har gymnasie­skolan
            idag en regional logik. Det finns därför stora behov av ökad samverkan.
            Detta behov av samverkan tyder på att det skulle kunna finnas
            en potential att höja kvalitén och förbättra kostnadseffektiviteten
            inom gymnasieskolan. De gymnasiala utbild­ningarna skulle då även
            bättre kunna svara mot den regionala arbetsmarknadens efterfrågan.
            Det bör därför utredas hur ett närmare samarbete mellan kommunerna
            om gymnasieskolan kan utformas.
          </p>
          <head xml:id="i-8q2RdjaCXmmSrCmDDtUKGf" type="h2">
            Lärare och ledare att lita på
          </head>
          <p xml:id="i-KyqPtvkxCUeLoe9Ushg9nT">
            Avgörande för en bra skolgång är en framgångsrik lärare. Och
            grunden för en fram­gångsrik lärare läggs redan under lärarutbildningen.
            Men nyutexaminerade lärare får idag inte alltid de rätta förutsättningarna.
            Många lärarstuderande lämnar lärarutbild­ningen utan att vara
            förberedda på vad som krävs av dem i deras lärarroll. Trots otaliga
            förändringar av lärarutbildningen finns fortfarande brister. Att
            undervisa är ett hantverk. Det är inte något man enbart lär sig
            genom att lyssna på föreläsare i en lektionssal. Precis som med
            alla andra praktiska färdigheter krävs det träning för att bli
            bra på det man gör. Blivande lärare måste få både den ämneskunskap
            de behöver och den praktiska kunskap som krävs för att leda ett
            klassrum och undervisa elever.
          </p>
          <p xml:id="i-89uhmXnkQZTGZ8WxNbs2D5">
            Lärarutbildningen måste på ett bättre sätt utveckla studenternas
            färdigheter i själva undervisandet. De måste ges förutsättningar
            att bli trygga ledare i klassrummet. Innehållet i lärarutbildningen
            måste moderniseras ytterligare och undervisningsmetoder som lärs
            ut måste vara baserade på vetenskap. Mer plats bör ges till ämnesdidaktik,
            metodik och kognitionsvetenskap. Lärarutbildningen måste ha fler
            lärarledda timmar. Mer resurser till lärarutbildningen behövs
            för att genomföra detta.
          </p>
          <p xml:id="i-VWfU7nkxHxW6ZBfekUHJT6">
            Den verksamhetsförlagda utbildningen (VFU) inom lärarutbildningen
            måste också förbättras. Den måste både börja tidigare i utbildningen
            och vara en mer integrerad del. Samtidigt måste själva praktiken
            utvecklas för att få en högre kvalitet och på ett tydligare sätt
            stärka lärarstudenternas undervisningsskicklighet. Verksamheten
            med övningsskolor bör permanentas och utökas för att underlätta
            detta. Slutligen bör möjligheterna att åka på utbytestermin till
            länder med högpresterande skolsystem förbättras.
          </p>
          <p xml:id="i-2WtuT5n3UZtdaW68AtN4ve">
            Att vara lärare är inte enkelt. Det är inte någonting som vem
            som helst klarar av. En lärare måste bland mycket annat klara
            av att leda undervisningen för en hel klass och hantera otaliga
            kontakter med elever och föräldrar. Alla elever har rätt till
            bra lärare. Huruvida någon är lämpad och klarar av detta är ofta
            något som upptäcks först under den verksamhetsförlagda utbildningen.
            Idag är det möjligt att stänga av lärarstuderande från utbildningen
            som inte är lämpliga för yrket. Det är emellertid svårt och det
            görs i praktiken sällan. Kraven på utbildningen behöver höjas
            och möjligheterna att stänga av olämpliga kandidater tydliggöras.
          </p>
          <p xml:id="i-KXp9CJuAvJFkWmdgEQoY5H">
            Lärare är inte det enda yrket där teori och praktik så tydligt
            vävs samman. Även andra yrken som läkare och tandläkare har ben
            i både akademin och praktiken. Det finns lärdomar att dra från
            hur sådana yrken fungerar. Synen på undervisning borde till exempel
            bli mer som synen på medicin. Ingen skulle tycka att det var rimligt
            att brett erbjuda en medicin som vi inte vet om den fungerar.
            På liknande sätt bör man vara försiktig med nya undervisningsmetoder
            innan man vet hur väl de fungerar. De ska bygga på vetenskap och
            beprövad erfarenhet.
          </p>
          <p xml:id="i-QMtsxUQ51g1PLxrcTnTDFJ">
            Inom medicin är det också en självklarhet att läkare ska kunna
            bedriva forskning parallellt med sitt arbete. Motsvarande gäller
            inte inom skolan, trots ett stort behov av att utveckla kunskapen
            om hur man undervisar effektivt. Fler lärare borde få möjligheten
            att forska parallellt med sin undervisning. Kopplingen mellan
            den praktiknära forskningen och lärarkåren måste stärkas. De forskningsresultat
            som tas fram måste spridas till de som har störst nytta av dem.
            Internationell och svensk forskning på utbildningsområdet måste
            systematiskt sammanställas och tillgängliggöras för lärare och
            rektorer.
          </p>
          <p xml:id="i-5KrQikUQYx2XEtTCHyPDD1">
            Den praktiknära undervisningsforskningen i Sverige behöver utvecklas
            och stärkas. Bland annat behöver det även ske praktiknära forskning
            kring digitala läromedel av olika format. Forskningen måste knytas
            närmare lärarutbildningen. Fristående lärarutbildningar bör etableras
            med målsättning att vara ledande för såväl lärarutbild­ning som
            skolforskning, för att driva på utvecklingen ytterligare.
          </p>
          <head xml:id="i-7tXSFYgUii8xWChSV7XNvo" type="h2">
            Alla elever har rätt till bra lärare
          </head>
          <p xml:id="i-NPjCDnEVJ6XJFB8U8yPK91">
            Läraren är den enskilt viktigaste faktorn för elevens framgång
            i klassrummet. Svenska elevers skolresultat har under en lång
            tid befunnit sig i en nedåtgående spiral. Det finns tecken på
            att trenden är bruten, men vägen är lång till de OECD-länder som
            ligger i topp. Att svensk skola i början av 2030-talet kommer
            sakna runt 80 000 lärare är därför en av samhällets stora utmaningar.
          </p>
          <p xml:id="i-HbyqT6kL2A3s9btfmRzsSP">
            En del i att motverka lärarbristen är att göra läraryrket mer
            attraktivt. I januariavtalet finns nu flera förslag som Centerpartiet
            har drivit under en längre tid för att skapa bättre förutsättningar
            för lärarna och stärka yrkets attraktionskraft. Bland annat behandlas
            frågan om karriärsystem och kompetensutvecklingsgaranti i form
            av ett professions­program och fler karriärtjänster. Vidare har
            det införts lärarassistenter, vilket är viktigt för att lärare
            ska kunna fokusera mer på undervisning och mindre på administration
            och kringsysslor.
          </p>
          <p xml:id="i-Yb3kg6fzawJ2rPpJJNYEeq">
            Samtidigt ser vi ett behov av att göra mer. Förutom att fler
            yrkesgrupper behöver finnas i skolan för att avlasta lärarna och
            att administration som inte leder till en kunskapshöjning hos
            eleven ska bort, behöver skolan bättre administrativa system.
            Digitaliseringen av skolan har än så länge främst fokuserat på
            själva undervisningen, men de stora vinsterna finns att göra genom
            att digitalisera administrativa system.
          </p>
          <p xml:id="i-YKVy7auT17YgPDCwbUuyeE">
            Ett exempel är Kramfors där man har ett digitalt system för elevadministration
            som hanterar allt från frånvaro till orosanmälningar. Genom att
            på nationell nivå ta fram standarder för skolans digitala arkitektur
            kan man underlätta för andra huvudmän att införa enkla och billiga
            digitala administrationssystem. På så sätt kan vi förbättra utväx­lingen
            av information inom skolan, få bättre statistik och minska lärares
            administrativa börda.
          </p>
          <p xml:id="i-6FkbyRMgBieWaLMh5kLrxo">
            Idag kan det också vara svårt att skicka över information om
            en elev när eleven byter skola på grund av sekretessbestämmelser.
            Det är viktigt att den nya skolan har kunskap om eleven för att
            exempelvis kunna sätta in rätt stöd. För att elever ska ges de
            bästa förutsättningarna när de börjar på en ny skola bör reglerna
            kring information ändras och överlämningar digitaliseras för att
            minska administrationen.
          </p>
          <p xml:id="i-856yyzzWbLqiMc54DvwgLt">
            Den digitala tekniken, så som fjärrundervisning, har öppnat upp
            för nya undervis­ningsmöjligheter. Det var också räddningen under
            våren då undervisning på gymnasiet och annan vuxenutbildning inte
            kunde bedrivas på plats i skolans lokaler på grund av pandemin.
            Det har också möjliggjort för lärare och elever sjuka i covid-19
            eller tillhörande en riskgrupp att arbeta på distans.
          </p>
          <p xml:id="i-7hHAY9GN4wyyyis9c6RmXp">
            Möjlighet till fjärrundervisning är också viktig i tider av stor
            lärarbrist. Vi ser fjärrundervisning som avgörande för landsbygdsskolornas
            överlevnad. Centerpartiet tycker att fjärrundervisning ska tillåtas
            i alla relevanta ämnen och att kommunala och fristående skolor
            ska ha möjlighet att anordna fjärrundervisning på entreprenad
            under samma förutsättningar som statliga skolor.
          </p>
          <p xml:id="i-5HdM6PKkz4CH3x1r6yiY9X">
            Lärarlegitimationen är ett sätt att kvalitetssäkra läraryrket
            så att alla elever får möjlighet till en högkvalitativ och likvärdig
            utbildning. Alla elever har rätt till en bra lärare. Långsiktigt
            behöver vi därför, förutom att stärka läraryrkets attraktivitet,
            arbeta med att få fler att vilja utbilda sig till lärare. Det
            gör vi bland annat genom att bredda och höja studietakten för
            kompletterande pedagogiska utbildningar, skapa fler initiativ
            likt Teach for Sweden och förbättra möjligheten att arbeta och
            läsa parallellt till lärare som i Dalarna. Samtidigt behöver vi
            hantera det faktum att allt fler elever de närmaste åren kommer
            att undervisas av obehöriga lärare.
          </p>
          <p xml:id="i-VxxWvKCNPcJ5Q7DHoK6p3p">
            Alla elever har rätt till likvärdig och kvalitativ skola. Det
            behövs därför åtgärder för att stärka så kallade obehöriga lärare
            i deras undervisande roll. I Malmö finns vad som kallas undervisande
            assistenter. Det är obehöriga lärare som undervisar elever och
            får stöd och hjälp av en handledande behörig lärare. Exempelvis
            kan den handledande läraren hjälpa till med framtagande av undervisningsmaterial
            och lektionsplanering. För att skapa goda förutsättningar för
            lärarens handledning avsätts arbetstid för uppgifterna och läraren
            ges lönepåslag. Målet är att den obehöriga läraren på sikt ska
            bli behörig och legitimerad. Modellen behöver därför spridas,
            men även utvecklas så att vägar till lärarexamen kan utarbetas
            parallellt med rollen som undervisande assistent.
          </p>
          <p xml:id="i-TRwUaBWY5kMKghU6XiW6N2">
            Lärare som får möjlighet att använda material och lektionsplaneringar
            gjorda av experter kan åstadkomma goda resultat. För att stödja
            obehöriga lärare som undervisar bör det därför tillhandahållas
            sådant material. Den regionala stödfunktionen borde därför i samverkan
            med professionen ta fram förslag på arbetsmaterial som kan användas
            i undervisningssituationer.
          </p>
          <head xml:id="i-BHY9Gn6mdpTPSsEuReuF2j" type="h2">
            Ett tydligt och ansvarsfullt ledarskap av skolan
          </head>
          <p xml:id="i-UcSZjZ55FnT9yt9SqAcNhd">
            En skola att lita på är en skola med ett tydligt och ansvarsfullt
            ledarskap. Rektorn ska vara en pedagogisk ledare i skolan. Det
            innebär att rektorn har ansvaret för kvalitets­arbetet i skolan
            och lärarnas kompetensutveckling och därmed även elevernas resultat.
            För att klara det här uppdraget måste rektorn ha god insikt i
            skolans verksamhet.
          </p>
          <p xml:id="i-6ddQeMDpJedSeEfENN5UfS">
            Många rektorer upplever svårigheter med att klara av de uppgifter
            de har ansvar för, inte minst under de första åren i yrket. Idag
            finns en befattningsutbildning som rektorer ska läsa någon gång
            under sina första år. Det är en bra utbildning, men den kommer
            in för sent och måste läsas precis när rektorn har som tuffast
            att lära sig sitt nya jobb. Det bör därför införas en rekryteringsutbildning
            som potentiella kandidater för att bli rektor läser innan de blir
            rektorer. Samtidigt kan befattningsutbildningen då utvecklas.
          </p>
          <p xml:id="i-H2VwQFL51rtv5NhWQgdavk">
            Skolchefen är precis som rektorn en viktig ledare i skolan. För
            att lärare ska kunna göra ett bra jobb i klassrummet krävs rätt
            stöd uppifrån. Det behövs en organisation som är byggd för att
            möjliggöra kompetensutveckling, kollegialt lärande och allmän
            skol­utveckling. Rektor har ansvaret för detta på den enskilda
            skolan. Skolchefen har ansva­ret för den bredare skolorganisationen.
          </p>
          <p xml:id="i-Qi2WGjpFkFNU8gT18EMDSb">
            Skolchefen bör också ges ett bättre stöd i utförandet av sitt
            uppdrag. För att skol­chefer ska få bättre förutsättningar borde
            även de erbjudas en befattningsutbildning likt rektorerna.
          </p>
          <head xml:id="i-UHquXeMJcjc1XRDzhFzuS" type="h2">
            Covid-19
          </head>
          <p xml:id="i-EoVUxMXsWXBd7xfqkye56u">
            Coronapandemin har påverkat världen, Sverige och oss alla. Skolan
            är inget undantag. Högskoleprovet ställdes in. På bara några dagar
            ställde gymnasieskolan, vuxenutbild­ningen och högskolorna om
            till fjärr- och distansundervisning – en påfrestning för både
            studenter och personal. Många grundskolor och förskolor har under
            våren kämpat med hög frånvaro av såväl lärare som elever.
          </p>
          <p xml:id="i-TwvLoK899Vw13gM7PqEe2v">
            Det är imponerande att se den flexibilitet och omställning som
            kunnat ske i skolan på så kort tid, mycket tack vare slit och
            uppoffringar som gjorts av personal i skolan.
          </p>
          <p xml:id="i-X92M9UJcpiWnvhwQThnUMz">
            På rekordtid behandlades ny lagstiftning, i bred enighet, för
            att möjliggöra för grundskolor att stänga om det skulle vara nödvändigt
            för att minska smittspridningen. Vi är tacksamma att det inte
            behövt ske så som i andra länder, där det nu istället sker en
            efterföljande debatt om det var alldeles för långtgående åtgärder.
          </p>
          <p xml:id="i-8vnGgSYxJ94HFTzLv9U7xv">
            I återbyggandet av Sveriges ekonomi spelar utbildning en avgörande
            roll. Vi behö­ver därför ta med oss lärdomar från kristiden in
            i framtidens arbete.
          </p>
          <p xml:id="i-VVbupbW5bvUfy7xmo3bU4Q">
            Ett område är fjärr- och distansundervisning. Under våren har
            en proposition om fjärr- och distansundervisning behandlats i
            riksdagen som öppnar upp för fler ämnen och skapar tydligare regelverk.
            Samtidigt har den största omställningen någonsin skett till fjärr-
            och distansutbildning. Det har överlag fungerat väl. För vissa
            har det till och med varit bättre än ordinarie undervisning samtidigt
            som det för andra har varit kämpigt. Det har varit olika beroende
            på utbildningsform, ämne, lokala förutsättningar och elevernas
            behov. Bland annat har frånvaron ökat i grundskolan och det har
            funnits signaler om att situationen varit tuff för de elever och
            studenter som har svårast förut­sättningar. Det är därför viktigt
            att vi förutom att utvärdera pandemins och distans­studiers påverkan
            på barn och unga även ser till att fånga upp elever som har haft
            det extra svårt den här våren. Fokus måste fortsatt vara på att
            fler ska klara sina studier; det är avgörande för att utjämna
            livschanser.
          </p>
          <p xml:id="i-NL2vThPvmmCLWjh82eF9GB">
            Det senaste halvåret har också visat på behovet av beredskapslager
            utifrån olika tänkbara, och otänkbara, situationer. När situationen
            lugnat sig behöver det till en översyn av nuvarande regelverk
            för att på så vis kunna möta extraordinära händelser i framtiden.
            Krisen har också aktualiserat behovet av att lätta de administrativa
            krav som finns på lärare.
          </p>
          <p xml:id="i-PPpHjnHGZgKQuqsYBwQ5wJ">
            Coronakrisen har inte bara inneburit utmaningar och problem för
            skolor. Det har också inneburit att allt fler människor blivit
            arbetslösa och korttidspermitterats. I ett läge av en djup lågkonjunktur
            spelar utbildningssystemet en avgörande roll för att stärka samhället
            och människor att stå bättre rustade när ekonomin vänder. Det
            är viktigt med både korta och långa utbildningar inom komvux,
            yrkesvux, folkhögskola, yrkeshög­skola och högskola för att stärka
            Sverige som kunskapsnation. Det spelar även en nyckelroll framåt
            för individer att komma tillbaka till jobb och egen försörjning
            samt för företag att kunna växa och utvecklas.
          </p>
          <head xml:id="i-TLe3iNzDNpJzAqqWGPnbJS" type="h2">
            Bättre matchning på arbetsmarknaden
          </head>
          <p xml:id="i-HsSga5pDYH9GGhBbcwKYoc">
            Vi behöver också svara på arbetsmarknadens efterfrågan på kompetent
            arbetskraft. Alltför många elever ångrar sina studieval och den
            dåliga matchningen på svensk arbetsmarknad är bland de största
            i OECD. Skolinspektionen pekar också på stora brister i skolornas
            studie- och yrkesvägledning. Centerpartiet anser att studie- och
            yrkesvägledarna i högre grad bör vara en länk mellan skola och
            arbetsliv och vara integrerade i hela skolans verksamhet.
          </p>
          <head xml:id="i-XQjriyzAMy1PFvcZc89Cyy" type="h2">
            Satsa mer på yrkes- och lärlingsutbildningar
          </head>
          <p xml:id="i-XcghdDpgBiv4EnACMiLL7o">
            Yrkes- och lärlingsutbildning är viktig för tillväxten, inte
            minst för de små och medelstora företagen. För att yrkes- och
            lärlingsutbildningarna ska ge jobb efter avslutad utbildning och
            för att arbetsmarknaden ska få tillgång till kompetent arbetskraft
            måste utbildningarna vara högkvalificerade på både lägre och högre
            nivå och i större utsträckning byggas ihop. De tilltänka arbetsgivarna
            ska vara en drivande kraft i utvecklingen och genomförandet av
            utbildningen.
          </p>
          <p xml:id="i-Xu5n7mNZNaLPBsJf7Rtwtd">
            Vidareutbildning och omställning är idag relativt framgångsrik,
            men sker i för liten skala. Yrkeshögskolan (YH), en avancerad
            yrkesutbildning i bristyrken och företagande, är ett av svensk
            arbetsmarknads mest framgångsrika projekt, med stora samhällseko­nomiska
            vinster. Men YH behöver skalas upp. Den typ av utbildning som
            bedrivs inom YH är en lika naturlig och viktig del av det svenska
            utbildningssystemet som exempel­vis högskolor och universitet.
            YH behöver också stärka samverkan med det lokala och regionala
            näringslivet.
          </p>
          <p xml:id="i-FkaCKa1pUDWM6oAbrouH3J">
            YH lider också av att det inte är permanenta utbildningar utan
            projektanslag som gör att anordnarna inte får långsiktighet i
            sin verksamhet. Ett stort YH-lyft bör genomföras där yrkeshögskolan
            stärks avsevärt och får en högre grad av fasta anslag. Fler förbere­dande
            utbildningar bör finansieras där kortare påbyggnadsutbildningar
            borde kunna ingå. Det borde även tas fram YH-utbildningar på högre
            EQF-nivå. Privata och offentliga arbetsgivare bör också få möjlighet
            att delfinansiera YH-platser när de ser stora behov av kompetenser
            utöver vad den statliga nivån bedömt nödvändigt. I spåren av pandemin
            har behovet av omställning aktualiserats ytterligare. Stora satsningar
            på fler platser, bland annat på korta kurser, har därför gjorts
            inom ramen för det åtgärds­paket som tagits fram av Centerpartiet
            tillsammans med januariavtalets samarbets­partier.
          </p>
          <p xml:id="i-XXWFvuoyzG1Ck4BE8LMfeQ">
            I många länder med välfungerande yrkesutbildningar spelar lärlingskapet,
            med sin kombination av anställning och utbildning i yrket, en
            större roll än i Sverige. Yrkes­utbildningar motsvarande gymnasiet
            är idag underdimensionerade i förhållande till växande behov,
            inte minst i offentlig sektor. Vi vill att fler ska kunna gå gymnasiets
            yrkes- och lärlingsutbildningar och att lärlingsutbildningar ska
            finnas inom fler yrken. Lärlingssystemet måste även kunna erbjudas
            vuxna, med studiemedel, studielån och stöd till anordnare. De
            som redan har gymnasieexamen eller examen från högskolan ska kunna
            bli lärlingar i efterhand. De som är lärlingar behöver också ha
            rätt att bygga på sin utbildning så att det sedan blir möjligt
            att läsa på högskolan. I spåren av pandemin har det gjorts stora
            satsningar i de åtgärdspaket som Centerpartiet tillsammans med
            januariavtalets samarbetspartier tagit fram, men mer behövs. Förutom
            att säkerställa långsiktig finansiering och att utbildningarna
            svarar mot arbetsmarknadens behov behöver utbildningarna nå fler.
          </p>
          <p xml:id="i-HrEEXnAZDdjN56iNL4UhfD">
            Ett sätt att både bredda utbildningarna och stärka effektiviteten
            är att införa en vuxenutbildningspeng med mer av resultatkrav
            kopplade till möjligheterna att få arbete. Det borde även vara
            möjligt att studera på komvux, yrkesvux och sfi oavsett kommungräns.
            Var du bor ska inte avgöra ditt utbildningsutbud.
          </p>
          <p xml:id="i-D4WPZM8X7d5nNuzqjosrBw">
            Centerpartiet anser vidare att fler yrkesutbildningar bör bli
            yrkescollege och att lärlingsutbildningarna bör ta fasta på systemet
            för teknikcollege med företagsrepre­sentanter i regionala styrgrupper.
          </p>
          <p xml:id="i-TjHHQ1W6oykdpRw8HcoEZU">
            Alla barn och ungdomar bör få en chans att lära sig vad entreprenörskap
            och företagsamhet innebär. Många, bland annat elever från estet-
            och yrkesprogrammen, kommer under sitt yrkesverksamma liv driva
            eget företag. Trots det är det alltför få som ges möjligheten
            att driva UF-företag. Forskning visar också att det är 80 procent
            större chans att kvinnor som deltagit i Ung Företagsamhet startar
            ett aktiebolag än kvinnor utan den bakgrunden. Det är därför viktigt
            att fler ges grundläggande kunskap i företagsamhet genom exempelvis
            projekt likt Ung Företagsamhet.
          </p>
          <head xml:id="i-RhcujeB37AW7g8WYQzwx1h" type="h2">
            Stärkt utbildning för nyanlända elever
          </head>
          <p xml:id="i-77YuRug2r1pZK3KQJD4Zqh">
            Många nyanlända elever klarar inte att nå målen i skolan. Många
            har liten eller ingen skolerfarenhet och tillsammans med dåliga
            kunskaper i svenska blir det svårt för många att tillgodogöra
            sig undervisningen. För att kompensera för detta krävs en längre
            period av intensifierad skolgång med fokus på de mest betydande
            kunskaperna. Det är av största vikt att de nyanlända eleverna
            snabbt lär sig språket. För att effektivisera språkinlärningen
            på språkintroduktionsprogrammet borde programmet främst rikta
            sig till de elever som nyligen kommit till Sverige. De elever
            som under grundskolan har godkänt i vissa ämnen men inte i ämnet
            svenska borde istället med rätt insatser kunna gå vidare till
            annat introduktionsprogram.
          </p>
          <head xml:id="i-S8fq5prvfx4qw7QzQNhDqC" type="h2">
            Sfi
          </head>
          <p xml:id="i-3qUero6i8jb1CccEPDaFZ5">
            Vi behöver även se till att sfi-undervisningen blir bättre. En
            viktig nyckel för integra­tionen är språket. Kvaliteten i svenska
            för invandrare (sfi) är otillräcklig, samtidigt som vissa privata
            och ideella utbildningsanordnare visat sig framgångsrika i att
            lära ut språk. Därför har vi tillsammans med regeringspartierna
            och Liberalerna kommit överens om att förbättra sfi-undervisningen
            och att införa en sfi-peng. Det innebär att den som ska lära sig
            svenska får möjlighet att välja hos vilken utbildningsanordnare
            han eller hon vill studera, och utbildningsanordnaren får betalt
            genom en typ av skolpeng. Idag finns det bra och välfungerande
            digitala hjälpmedel för undervisning. Därför vill vi att man ska
            utreda hur nätkurser kan bli en större del av integrationsarbetet.
          </p>
          <head xml:id="i-4QiDyvboJZGB5JoRp7F54d" type="h2">
            Högre utbildning och forskning
          </head>
          <p xml:id="i-EsUHTnnJCqQaEBEsqK53kP">
            Utbildning berikar både samhälle och individer. Tillgång till
            högre utbildning av god kvalitet i hela landet ökar människors
            möjligheter till jobb och trygghet, samtidigt som det gynnar näringslivet
            och vår gemensamma välfärd. Att satsa på högre utbildning och
            forskning är dessutom viktigare än någonsin nu när den svenska
            ekonomin ska byggas upp efter en tuff vår med rekordstora varsel
            och företag i kris – en situation som lett till att fler söker
            sig till högskolorna. Fler platser har också tillkommit, men det
            är samtidigt viktigt att kvalitén inte bara upprätthålls utan
            även förstärks samt att det svarar mot arbetsmarknadens behov.
            En samverkan och en nära koppling mellan den högre utbildningen
            och omgivande samhälle är därför av största vikt.
          </p>
          <p xml:id="i-4ZS3Y2qPYpHJaz5JhnyMeB">
            Centerpartiet verkar för att lärosätena ska bli mer autonoma,
            finnas i hela landet och ges ytterligare möjligheter att utforma
            sin verksamhet efter regionala förutsättningar. Vi behöver bli
            bättre på att nyttja den nya tekniken och ta vara på de möjligheter
            den för med sig. Den nya tekniken och digitaliseringen öppnar
            också upp för fler distansutbild­ningar som i kombination med
            kommunala lärcentra gör högre utbildning tillgänglig för fler,
            oavsett geografi. Vårens prövningar har visat att lärosätena med
            överlag gott resultat på kort tid har kunnat lägga om till distansundervisning.
            Det är nu viktigt att utvärdera och ta med sig erfarenheter i
            arbetet med att öka utbudet av distansutbild­ningar.
          </p>
          <p xml:id="i-Wba6HBsg4qvdjEv1tmdssP">
            Centerpartiet anser även att det är viktigt att stärka samverkan
            med det omgivande samhället inom forskningen. I jämförelse med
            andra länder leder bara en liten del av forskningen som sker i
            Sverige till innovationer och samhällsnytta. Vi behöver därför
            se över ekonomiska incitament för lärosäten att bidra till nyttogörande
            av forskning och innovation.
          </p>
          <p xml:id="i-T9XoZgKyZewSGnEqVuhpdM">
            För att fler ska finna ett jobb måste högskoleutbildningarnas
            konkurrenskraft stärkas och utbildningarna bli mer relevanta för
            arbetsmarknaden. Samverkan med arbetsmark­nad och samhälle behöver
            därför förbättras bland annat genom att koppla utbildningen närmare
            arbetsmarknaden, utveckla studentmedarbetarsystemet, en utökad
            praktik samt en förstärkt roll för studievägledaren.
          </p>
          <p xml:id="i-BLQup75TBSJTCfurDALoPK">
            Utbildningsformer som skapar bättre förutsättningar för livslångt
            lärande bör också gynnas i resurstilldelningen. Exempelvis bör
            relevanta sommarkurser av fördjupnings­karaktär, distanskurser
            och kurser på halvfart uppmuntras. Centerpartiet vill ha ett resursfördelningssystem
            där kvalitet, arbetslivsanknytning och regional samverkan premieras.
          </p>
          <head xml:id="i-FPkf23p5UvFJd1J6VUrKfy" type="h2">
            Jämställdhet
          </head>
          <p xml:id="i-DGArrxUcj5BknjiCYNYSHz">
            För att genusperspektiv ska få ett starkare genomslag i forskning,
            utbildning och forskningsfinansiering anser Centerpartiet att
            jämställdhetsintegrering på högskolor och universitet ska vara
            självklart samt att forskningsmedel bör fördelas jämställt i den
            kommande forskningspropositionen. Vi vill att en plan tas fram
            för hur medlen som går till kvinno- respektive mansdominerade
            fält kan jämnas ut och att tydliga mål sätts upp.
          </p>
          <p xml:id="i-RYBny34ZYmha4sFhSQzqwT">
            Med en mer aktiv studie- och yrkesvägledning (SYV) och tydligare
            genusperspektiv genom hela utbildningsväsendet än idag kan våra
            unga lättare bryta könsnormer vid studie- och yrkesval. Specifika
            informationsinsatser behövs vid val till grund‑, gymnasie- och
            högskola. Löpande utbildningsinsatser med genusperspektiv behövs
            även för rektorer, lärare och studie- och yrkesvägledare. Det
            finns ett stort behov av att tala om normer och värderingar i
            skolan samt om hur människor bör behandla varandra. Idag finns
            dock stora kunskapsbrister hos delar av lärarkåren kring dessa
            ämnen.
          </p>
          <p xml:id="i-WNUsw597aUrVioWVhrmDe3">
            Den psykiska och fysiska ohälsan hos unga tilltar, något som
            blivit alltmer märkbart under vårens pandemiutbrott. Den oroväckande
            trenden är särskilt påtaglig hos flickor och det krävs ett nationellt
            grepp om problemet där fokus måste ligga på det förebyggande arbetet.
            Bland annat identifieras ofta inte flickor med neuropsykiatriska
            funktionshinder, t.ex. adhd, förrän deras utmaningar i skolan
            har blivit för svåra. Jämställd hälsa och fysisk aktivitet måste
            prioriteras i skolan. En del är att stärka elevhälsan och införa
            livskunskap inom ramen för ämnet idrott och hälsa, en annan är
            att stärka sex- och samlevnadsundervisningen, bland annat genom
            att ge all skolpersonal kompetens i att lyfta och diskutera frågor
            relaterade till normer och värderingar. Det finns ett stort behov
            av att tala om normer och värderingar i skolan samt om hur människor
            bör behandla varandra. Idag finns dock en kunskapsbrist hos delar
            av skolpersonalen kring dessa ämnen. Centerpartiet vill också
            att Skolverket ges i uppdrag att införa porrfilter i datorerna
            på landets samtliga skolor och förskolor.
          </p>
          <p xml:id="i-6jRPMN49CcQb8U7qa6CYBm">
            Många unga tjejer och killar utsätts för hedersförtryck, vilket
            i många fall blir synbart i skolan. Det kan bland annat handla
            om att elever förbjuds att delta på vissa lektioner eller obligatoriska
            moment. Centerpartiet vill att handlingsplaner mot hedersförtryck
            ska finnas i grund- och gymnasieskolor. Det behövs även en förbättrad
            samverkan mellan myndigheter i arbetet med att förebygga och upptäcka
            hedersproblematik. Elevers rätt till skolgång och därmed huvudmännens
            skyldighet att leva upp till skollagen kan inte nog poängteras.
            Förutom att medvetandegöra proble­matiken med hedersförtryck och
            göra skolorna skyldiga att upprätta handlingsplaner kan inrättande
            av ett nationellt frånvaroregister vara en del i att säkerställa
            alla elevers rätt till skolgång.
          </p>
          <head xml:id="i-YJjisiJJkxYyD4FPr4tjLU" type="h2">
            Studiemedel
          </head>
          <p xml:id="i-GpCgQHExDewLTtRVLstYN6">
            För ökad genomströmning och fler i arbete vill Centerpartiet
            ha ett mer flexibelt studiemedelssystem som premierar studenter
            som avslutar sina studier före utsatt tid men också är anpassat
            för de med lägre studietakt, exempelvis de som har gått gymnasiesärskolan
            eller är deltidssjukskrivna. Det ger fler möjligheten till en
            utbildning som leder till jobb.
          </p>
          <head xml:id="i-ULkUWvuq25KeBsSE8trheR" type="h2">
            Eftergymnasial utbildning för personer med intellektuell funktionsnedsättning
          </head>
          <p xml:id="i-XYTeLQeroK53PXVFWMKxxU">
            Regeringen lämnade under våren 2020 proposition 2019/20:105 Komvux
            för stärkt kompetensförsörjning som bland annat syftar till att
            kommunal vuxenutbildning i högre grad ska bidra till arbetslivets
            behov av kompetens och bättre möta vuxnas behov av utbildning
            i olika skeden av livet. Propositionen har dock inte sett till
            alla aspekter vad gäller möjligheten för personer med intellektuell
            funktionsnedsättning (IF) att studera på till exempel universitet
            eller högskola. Här behöver ett mer gediget och mer initierat
            arbete göras.
          </p>
          <p xml:id="i-KzCz19h24HUXmNpvYbnZPM">
            Bland annat finns det små möjligheter att finansiera studier
            på högskola eller yrkeshögskola för individen med IF. Det är svårt
            att förutse hur den personliga ekonomin kommer att se ut under
            studietiden då det inte finns ett samlat regelverk kring eftergymnasiala
            studier för personer med IF.
          </p>
          <p xml:id="i-H36irvzQmNpiSbBqd2Y8Un">
            För att kunna välja en utbildning måste också såväl boende som
            fritiden på studieorten liksom resorna mellan studieorten och
            hemmet fungera. Här behöver regelverk ses över, tas fram och anpassas
            för personer som behöver extra stöd för sitt boende, sin fritid
            liksom för sina resor.
          </p>
          <p xml:id="i-WNE8MPZFrYvnRKLVMDNk87">
            Studieanordnarens finansiering vad gäller eftergymnasial utbildning
            anpassad för personer med IF är inte heller helt klarlagd. Det
            förväntas ofta att det ska vara den kommun där personen bor eller
            en eventuell arbetsgivare som ska stå för en del av eller hela
            kostnaden. Här bör en mer generell och anpassad modell tas fram
            så att universitet, yrkeshögskolor och andra studieanordnare har
            tydliga och anpassade regelverk vad gäller möjligheten till finansiering
            av utbildning anpassad för personer med IF. Ett regelverk som
            mer liknar andra former av eftergymnasial utbildning som finansieras
            genom statliga anslag.
          </p>
          <head xml:id="i-EodfmGmi9yb4fnxCTC8Jpe" type="h2">
            Internationalisering
          </head>
          <p xml:id="i-8TwQVdmhaKRXTcqKG2CwZ4">
            Om svensk utbildning och forskning ska kunna hävda sig i den
            globala konkurrensen finns det ett flertal faktorer som spelar
            roll, varav det internationella utbytet är en viktig del. Det
            gäller både internationella forskare som kommer hit för att arbeta
            och interna­tionella studenter som väljer att läsa hela eller
            delar av sin utbildning i Sverige.
          </p>
          <p xml:id="i-HEFfkMDZBv5diCtzeEV266">
            Handläggningstiderna för visum är för långa och visum garanteras
            inte för hela studieperioden. Det skapar oro hos både studenter
            och forskare samtidigt som det ger Migrationsverket onödigt arbete.
            Om vi inte finner lösningar för att förenkla för internationella
            studenter och forskare riskerar Sverige att förlora i anseende,
            att färre utländska forskare och studenter söker sig hit och vår
            framtida konkurrenskraft minskar. Centerpartiet uppmanar därför
            regeringen att undanröja de problem och hinder som begränsar internationella
            studenters och forskares möjligheter att studera och forska i
            Sverige.
          </p>
          <p xml:id="i-VNSxJJocCX7UaBxxceJPgC">
            Centerpartiet anser att konkurrens ökar kvaliteten och vi vill
            därför ha en mångfald av små och stora lärosäten i hela landet
            samt att internationella lärosäten ska kunna etablera sig i Sverige.
            Vi anser därför att regeringen ska arbeta för att få internationella
            lärosäten att etablera sig i Sverige och utreda hur lagstiftningen
            kan förenklas för att underlätta detta. För mer autonoma lärosäten
            där makt flyttas från politiken till professionen behöver vi också
            mer fristående lärosäten, likt stiftelser.
          </p>
          <head xml:id="i-VNbttJzhsya7d3sakEvdAV" type="h2">
            Jämförbarhet
          </head>
          <p xml:id="i-2KdXEBCBWsPLwBr2QmwYuj">
            Familjebakgrund påverkar ofta valet att studera vidare. Bristande
            information och vägledning gör de blivande studenterna beroende
            av råd från familj och vänner. Det syns tydligt i valet av utbildning
            och lärosäte. Studenter från studieovana hem är även överrepresenterade
            i avhoppsstatistiken. Felval är en viktig orsak till detta. En
            stärkt information och vägledning är på så sätt viktiga pusselbitar
            för att bredda rekryteringen till högskolan. Utan ett transparent
            utvärderingssystem där utbildningens kvalitet, koppling till arbetsmarknaden
            och tidigare studenters åsikter tydliggörs kan inte blivande studenter
            göra välinformerade studieval. En stärkt information och vägledning
            inför studieval är viktiga pusselbitar för att bredda rekryteringen
            till högskolan.
          </p>
          <p xml:id="i-XGbJWn28HzxZ92NFMUN9CV">
            I både Danmark och Norge har statliga initiativ tagits för att
            blivande studenter bättre ska kunna jämföra utbildningar. I Danmark
            har man infört ett system där studenterna får information om de
            tidigare studenternas lön och arbetsmarknads­etablering och om
            utbildningen har varit relevant för de jobb som studenterna har
            fått. Stort fokus ligger på tidigare studenters upplevelser och
            hur de ser på sin utbildning. Norge har ett liknande system, där
            fokus ligger på hur tidigare studenter ser på kvaliteten på utbildningen.
            Sverige bör införa ett liknande system för att möjliggöra mer
            informerade studieval.
          </p>
        </div>
        <div xml:id="i-NQddeSgXerJsg5k98sMxkC" type="signatureBlock">
          <list xml:id="i-CD1whkhHTZQNYnRmZrgU7v">
            <item xml:id="i-wqX5Y4NziHbpTUgCaLJz1" type="signature">
              Fredrik Christensson (C)
            </item>
            <item xml:id="i-3ZFm58jAUhUYXuiwZQNEyg" type="signature">
              Niels Paarup-Petersen (C)
            </item>
            <item xml:id="i-Ap4BXeEbDHQsrA9pCrR4ew" type="signature">
              Ulrika Heie (C)
            </item>
            <item xml:id="i-BiNG6V9g2oswWFEDupBG3D" type="signature">
              Per Lodenius (C)
            </item>
            <item xml:id="i-ULAGYTf8peHsVJnXHoxnmt" type="signature">
              Martin Ådahl (C)
            </item>
            <item xml:id="i-SD8P1JeUvqXnAgjZasmws" type="signature">
              Alireza Akhondi (C)
            </item>
          </list>
        </div>
      </div>
    </body>
  </text>
</TEI>
