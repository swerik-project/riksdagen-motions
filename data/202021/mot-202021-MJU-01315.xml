<?xml version="1.0" encoding="utf-8"?>
<TEI xmlns="http://www.tei-c.org/ns/1.0" xmlns:xi="http://www.w3.org/2001/XInclude" xml:id="mot-202021-MJU-01315">
  <teiHeader>
    <fileDesc>
      <titleStmt>
        <title>Respekt för djuren</title>
        <author corresp="i-PPZKpwNr5kqkWArvESGC5X">av Jonas Sjöstedt m.fl. (V)</author>
      </titleStmt>
      <publicationStmt>
        <authority>SWERIK PROJECT</authority>
      </publicationStmt>
      <sourceDesc>
        <bibl>
          <title>Motion 2020/21:1315 av Jonas Sjöstedt m.fl. (V)</title>
          <idno type="rdwebb">H8021315</idno>
          <rs type="number">1315</rs>
          <orgName type="comitteeAbbreviation">MJU</orgName>
          <ref type="dokument_url_text">http://data.riksdagen.se/dokument/H8021315/text</ref>
          <ref type="dokument_url_html">http://data.riksdagen.se/dokument/H8021315</ref>
          <ref type="dokumentstatus_url_xml">http://data.riksdagen.se/dokumentstatus/H8021315</ref>
          <ref type="docx">http://data.riksdagen.se/fil/E9F8C56B-EF65-4FDA-8D70-5BE8E4DF78CC</ref>
          <ref type="pdf">http://data.riksdagen.se/fil/A64299E6-7AB5-4216-A71A-76E10A3442CC</ref>
        </bibl>
      </sourceDesc>
    </fileDesc>
    <profileDesc>
      <particDesc>
        <listPerson>
          <person gender="man">
            <idno>i-PPZKpwNr5kqkWArvESGC5X</idno>
            <name>Jonas Sjöstedt</name>
            <state type="partyAffiliation" ref="Q110837">
              <desc>V</desc>
            </state>
          </person>
          <person gender="woman">
            <idno>i-6CAgZyR6FvVqYZHQfCw5HJ</idno>
            <name>Hanna Gunnarsson</name>
            <state type="partyAffiliation" ref="Q110837">
              <desc>V</desc>
            </state>
          </person>
          <person gender="man">
            <idno>i-QhdbBfCQXCqPEr4GTwvK8F</idno>
            <name>Tony Haddou</name>
            <state type="partyAffiliation" ref="Q110837">
              <desc>V</desc>
            </state>
          </person>
          <person gender="woman">
            <idno>i-3SiHjpmKqDX1ahURx9ZWt3</idno>
            <name>Maj Karlsson</name>
            <state type="partyAffiliation" ref="Q110837">
              <desc>V</desc>
            </state>
          </person>
          <person gender="woman">
            <idno>i-9XTMNkDLu5u66FsWiwysh1</idno>
            <name>Karin Rågsjö</name>
            <state type="partyAffiliation" ref="Q110837">
              <desc>V</desc>
            </state>
          </person>
          <person gender="man">
            <idno>i-HG8uLqLT7SnwSx5YRobkVr</idno>
            <name>Håkan Svenneling</name>
            <state type="partyAffiliation" ref="Q110837">
              <desc>V</desc>
            </state>
          </person>
          <person gender="woman">
            <idno>i-3YXCipudYA4N8ZNFk2PrxQ</idno>
            <name>Jessica Wetterling</name>
            <state type="partyAffiliation" ref="Q110837">
              <desc>V</desc>
            </state>
          </person>
          <person gender="woman">
            <idno>i-KNRqa17M8avm4WSafSQiUy</idno>
            <name>Elin Segerlind</name>
            <state type="partyAffiliation" ref="Q110837">
              <desc>V</desc>
            </state>
          </person>
        </listPerson>
      </particDesc>
      <correspDesc>
        <correspAction type="status" subtype="closed"/>
        <correspAction xml:id="i-Qb5gm9burvdGjgpp7dFHx1" type="signed"/>
        <correspContext corresp="i-Qb5gm9burvdGjgpp7dFHx1">
          <note type="signatory" corresp="i-PPZKpwNr5kqkWArvESGC5X"/>
          <note type="signatory" corresp="i-6CAgZyR6FvVqYZHQfCw5HJ"/>
          <note type="signatory" corresp="i-QhdbBfCQXCqPEr4GTwvK8F"/>
          <note type="signatory" corresp="i-3SiHjpmKqDX1ahURx9ZWt3"/>
          <note type="signatory" corresp="i-9XTMNkDLu5u66FsWiwysh1"/>
          <note type="signatory" corresp="i-HG8uLqLT7SnwSx5YRobkVr"/>
          <note type="signatory" corresp="i-3YXCipudYA4N8ZNFk2PrxQ"/>
          <note type="signatory" corresp="i-KNRqa17M8avm4WSafSQiUy"/>
        </correspContext>
        <correspAction xml:id="i-JJDSZw6UzvjToHpPGdjmDy" type="submitted">
          <date when="2020-10-02"/>
          <time when="10:41:06"/>
        </correspAction>
        <correspAction xml:id="i-QXP4soqZfFF6wgw7WKnTt9" type="reviewed">
          <date when="2020-10-02"/>
          <time when="11:24:38"/>
        </correspAction>
        <correspAction xml:id="i-SRMaKFtn8iLY1ScoxsM1s3" type="referred">
          <date when="2020-10-14"/>
        </correspAction>
        <correspAction xml:id="i-SzQNtiJynsJVUphwwV4s41" type="assigned">
          <date when="2021-05-05"/>
          <time when="17:16:11"/>
        </correspAction>
        <correspContext corresp="i-SzQNtiJynsJVUphwwV4s41">
          <ref type="assignedTo">Miljö- och jordbruksutskottet</ref>
        </correspContext>
        <correspAction xml:id="i-N7MKK8Ctd95eRqeeUomXZ5" type="behandlas_i"/>
        <correspContext corresp="i-N7MKK8Ctd95eRqeeUomXZ5">
          <ref type="uppgift">2020/21:SkU12</ref>
          <ref type="ref_dok_id">H801SkU12</ref>
          <ref type="ref_dok_typ">bet</ref>
          <ref type="ref_dok_rm">2020/21</ref>
          <ref type="ref_dok_bet">SkU12</ref>
          <ref type="ref_dok_titel">Tullfrågor och Tullverkets utökade möjligheter att besluta om postspärrar</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction xml:id="i-VFwJfC9YJ3hCSoL2QbHFM3" type="behandlas_i"/>
        <correspContext corresp="i-VFwJfC9YJ3hCSoL2QbHFM3">
          <ref type="uppgift">2020/21:MJU10</ref>
          <ref type="ref_dok_id">H801MJU10</ref>
          <ref type="ref_dok_typ">bet</ref>
          <ref type="ref_dok_rm">2020/21</ref>
          <ref type="ref_dok_bet">MJU10</ref>
          <ref type="ref_dok_titel">Djurskydd</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction xml:id="i-Lq13aV3XhgvkkzgTLhFaW4" type="behandlas_i"/>
        <correspContext corresp="i-Lq13aV3XhgvkkzgTLhFaW4">
          <ref type="uppgift">2020/21:UbU16</ref>
          <ref type="ref_dok_id">H801UbU16</ref>
          <ref type="ref_dok_typ">bet</ref>
          <ref type="ref_dok_rm">2020/21</ref>
          <ref type="ref_dok_bet">UbU16</ref>
          <ref type="ref_dok_titel">Forskning, frihet, framtid - kunskap och innovation för Sverige</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction xml:id="i-Fxq4NBccJZhVTT1Ek5qnKP" type="behandlas_i"/>
        <correspContext corresp="i-Fxq4NBccJZhVTT1Ek5qnKP">
          <ref type="uppgift">2020/21:MJU17</ref>
          <ref type="ref_dok_id">H801MJU17</ref>
          <ref type="ref_dok_typ">bet</ref>
          <ref type="ref_dok_rm">2020/21</ref>
          <ref type="ref_dok_bet">MJU17</ref>
          <ref type="ref_dok_titel">Jordbrukspolitik</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
      </correspDesc>
      <textClass>
        <catRef scheme="#docType" target="#mot"/>
        <catRef scheme="#motionType" target="#parti"/>
        <catRef scheme="#motionType" target="#fristående"/>
      </textClass>
    </profileDesc>
  </teiHeader>
  <text>
    <body>
      <div type="motHeader">
        <div type="motTitle">
          Motion till riksdagen 2020/21:1315 av Jonas Sjöstedt m.fl. (V)
          Respekt för djuren
        </div>
      </div>
      <div type="motBody">
        <div xml:id="i-2nYSzJ3h9HubrM2KxjRDWv" type="TOC">
          <head xml:id="i-U2afGdzQTisEBkXy7rpooX">
            1 Innehållsförteckning
          </head>
          <list>
            <item style="indent-level: 1">
              2 Förslag till riksdagsbeslut
            </item>
            <item style="indent-level: 1">
              3 Bakgrund
            </item>
            <item style="indent-level: 1">
              4 Utfasning av burar i äggindustrin
            </item>
            <item style="indent-level: 1">
              5 Utfasning av pälsfarmning
            </item>
            <item style="indent-level: 1">
              6 Förbud mot försäljning av nyproducerad päls
            </item>
            <item style="indent-level: 1">
              7 Inför förbud mot koldioxidbedövning vid grisslakt
            </item>
            <item style="indent-level: 1">
              8 Koldioxidbedövning inom vattenbruk
            </item>
            <item style="indent-level: 1">
              9 Ökat stöd till ekologiska gårdar och växtbaserad matproduktion
            </item>
            <item style="indent-level: 1">
              10 Rätt till utevistelse
            </item>
            <item style="indent-level: 1">
              11 Korta och färre djurtransporter
            </item>
            <item style="indent-level: 2">
              11.1 Kortare djurtransporter inom EU
            </item>
            <item style="indent-level: 2">
              11.2 Nationell strategi för minskad mängd djurtransporter
            </item>
            <item style="indent-level: 2">
              11.3 Djurtransporterna utanför EU
            </item>
            <item style="indent-level: 2">
              11.4 Svenska slakterier
            </item>
            <item style="indent-level: 1">
              12 Djurskydd och våld i nära relationer
            </item>
            <item style="indent-level: 1">
              13 Arter som får hållas som sällskapsdjur
            </item>
            <item style="indent-level: 1">
              14 Obligatorisk id-märkning av katter
            </item>
            <item style="indent-level: 1">
              15 Stoppa den skadliga hundaveln
            </item>
            <item style="indent-level: 2">
              15.1 Inga fler toppbetyg till hundar med framavlade problem
            </item>
            <item style="indent-level: 1">
              16 Djursmuggling
            </item>
            <item style="indent-level: 1">
              17 Stoppa användning av spö för att driva hästen framåt inom
              travet
            </item>
            <item style="indent-level: 1">
              18 En positiv lista över vilka djur som får finnas på cirkus
            </item>
            <item style="indent-level: 1">
              19 Inför förbud mot grytanlagsprov
            </item>
            <item style="indent-level: 1">
              20 Handlingsplan för färre djurförsök
            </item>
            <item style="indent-level: 1">
              21 Globalt djurskydd
            </item>
          </list>
        </div>
        <div type="motProposal" subtype="förslag">
          <head xml:id="i-C4WT8Ld84izGF9MrWpGbwm">
            2 Förslag till riksdagsbeslut
          </head>
          <list style="ol">
            <item xml:id="i-WDhe1D6PzhSRADFBzhC5zE">
              Riksdagen ställer sig bakom det som anförs i motionen om att
              burhållning av höns inom äggindustrin ska vara utfasad senast
              2023 och tillkännager detta för regeringen.
            </item>
            <item xml:id="i-MWT6N2zy4eXMgpj2BkpoGi">
              Riksdagen ställer sig bakom det som anförs i motionen om att
              Sverige bör införa ett stoppdatum för pälsdjursfarmning till 2023
              och att regeringen bör presentera en plan för utfasningens genomförande
              och tillkännager detta för regeringen.
            </item>
            <item xml:id="i-GthqXQH2qRFNbt73Ntp1ut">
              Riksdagen ställer sig bakom det som anförs i motionen om att
              regeringen bör återkomma med förslag på regelverk som förbjuder
              försäljning av nyproducerad päls från djur i bur och tillkännager
              detta för regeringen.
            </item>
            <item xml:id="i-Sgym9rFQUpM8tnEzDgZM6U">
              Riksdagen ställer sig bakom det som anförs i motionen om att
              regeringen bör verka för ett förbud mot användning av koldioxid
              i höga koncentrationer som metod för bedövning av grisar vid slakt
              fr.o.m. den 1 januari 2025 och tillkännager detta för regeringen.
            </item>
            <item xml:id="i-QC8ZK1hYcRQU6rEXTeS6YZ">
              Riksdagen ställer sig bakom det som anförs i motionen om att
              regeringen bör ge Jordbruksverket i uppdrag att ta fram föreskrifter
              om slakt av uppfödda fiskar där koldioxidbedövning förbjuds, och
              detta tillkännager riksdagen för regeringen.
            </item>
            <item xml:id="i-A8u71tomyP3hZb6h2zewKA">
              Riksdagen ställer sig bakom det som anförs i motionen om att
              regeringen bör återkomma till riksdagen med förslag på hur fler
              lantbruksdjur inom animalieproduktionen ska ges möjlighet till
              utevistelse och naturligt beteende under hela året och tillkännager
              detta för regeringen.
            </item>
            <item xml:id="i-Nha1FY5UK5tsgo7z8Nsb3o">
              Riksdagen ställer sig bakom det som anförs i motionen om att
              Sverige bör verka för att djurtransporter inom EU inte får överstiga
              fyra timmar och tillkännager detta för regeringen.
            </item>
            <item xml:id="i-SymbFYRN3LumrsuFQpA4j1">
              Riksdagen ställer sig bakom det som anförs i motionen om att
              regeringen bör återkomma till riksdagen med förslag på strategi
              för att minska mängden djur som transporteras inom livsmedelsproduktionen,
              och detta tillkännager riksdagen för regeringen.
            </item>
            <item xml:id="i-KoHJfgRp5SEWX2jsqAfFYk">
              Riksdagen ställer sig bakom det som anförs i motionen om att
              Sverige bör införa förbud mot djurtransporter till länder utanför
              EU där djurvälfärden inte kan säkerställas genom att EU:s slaktförordning
              tillämpas och tillkännager detta för regeringen.
            </item>
            <item xml:id="i-9tMVAoJTSotB2psDp5LnZN">
              Riksdagen ställer sig bakom det som anförs i motionen om att
              regeringen bör ge lämpliga myndigheter i uppdrag att se över situationen
              för de svenska slakterierna och vilka åtgärder som krävs för att
              öka tillgången på mindre lokala slakterier och tillkännager detta
              för regeringen.
            </item>
            <item xml:id="i-PF9S1ffNAsuhDVySADjkka">
              Riksdagen ställer sig bakom det som anförs i motionen om att
              regeringen bör återkomma med lagförslag som tydliggör att ansvarig
              myndighet har bemyndigande att specificera vilka arter som får
              hållas som sällskapsdjur och tillkännager detta för regeringen.
            </item>
            <item xml:id="i-QJNPqn8M2AD5ZwpXxCHfZC">
              Riksdagen ställer sig bakom det som anförs i motionen om att
              regeringen snarast bör återkomma till riksdagen med förslag om
              att införa de åtgärder som presenterades i promemorian 2019:21
              och som fastställer att katter ska id-märkas samt att märkningen
              ska vara obligatorisk och tillkännager detta för regeringen.
            </item>
            <item xml:id="i-Yc7Vinrk7dMUaxvGa3ExkK">
              Riksdagen ställer sig bakom det som anförs i motionen om att
              regeringen bör tillse att föreskrifter tas fram för hundavel som
              reglerar att hundavel på defekter inte tillåts samt att kontrollen
              av valpar vid försäljning skärps och tillkännager detta för regeringen.
            </item>
            <item xml:id="i-8V1LSBVxYMvjZgikCycw59">
              Riksdagen ställer sig bakom det som anförs i motionen om att
              regeringen bör återkomma med kompletterande förslag på regelverk
              i djurskyddslagen som förhindrar att hundar med framavlade sjukdomar
              ska få bedömas i tävlingar och utställningar och tillkännager
              detta för regeringen.
            </item>
            <item xml:id="i-H2s6iqv7eAiUS6VT5D66qW">
              Riksdagen ställer sig bakom det som anförs i motionen om att
              regeringen bör ge Tullverket i uppdrag att skyndsamt föreslå åtgärder
              för att begränsa djursmuggling och tillkännager detta för regeringen.
            </item>
            <item xml:id="i-6Xn1duXZcpp2sfCmKPYP7d">
              Riksdagen ställer sig bakom det som anförs i motionen om att
              regeringen inom ramen för EU-samarbetet bör arbeta för att gemensamma
              åtgärder vidtas för att minska smugglingen av djur över gränser
              och inom länder och tillkännager detta för regeringen.
            </item>
            <item xml:id="i-TYcNWq6LccrUYL9kRE4i47">
              Riksdagen ställer sig bakom det som anförs i motionen om att
              ett förbud bör införas mot att använda spö på hästar i frammaningssyfte
              och tillkännager detta för regeringen.
            </item>
            <item xml:id="i-4gLTaDQdVk8K9HTw25M5yh">
              Riksdagen ställer sig bakom det som anförs i motionen om att
              SLU:s vetenskapliga råd för djurskydd bör ges i uppdrag att föreslå
              vilka djur som bör finnas på en positiv lista över tillåtna djur
              på cirkus och tillkännager detta för regeringen.
            </item>
            <item xml:id="i-NaP7af3W8NDJ3zEojKuhFe">
              Riksdagen ställer sig bakom det som anförs i motionen om att
              ett förbud mot grytanlagsprov bör införas i den nya djurskyddslagstiftningen
              och tillkännager detta för regeringen.
            </item>
            <item xml:id="i-UWdmsZhx7upkfFLNAN7NkA">
              Riksdagen ställer sig bakom det som anförs i motionen om att
              regeringen bör återkomma till riksdagen med förslag på handlingsplan
              för övergång till djurfri forskning och tillkännager detta för
              regeringen.
            </item>
            <item xml:id="i-96ybwTHnDLpdmup4FGdUVA">
              Riksdagen ställer sig bakom det som anförs i motionen om att
              regeringen, i dialog med riksdagen och med berörda intresseorganisationer,
              bör utarbeta en tydlig strategi för att få till stånd en FN-deklaration
              för djurvälfärd och tillkännager detta för regeringen.
            </item>
            <item xml:id="i-VEaDir61vCfJPu5QvTyXGM">
              Riksdagen ställer sig bakom det som anförs i motionen om att
              Sverige bör engagera sig för att höga krav på djurskydd och minskad
              köttkonsumtion ska bli en beståndsdel i det globala arbetet för
              en hållbar utveckling, t.ex. på FN:s klimattoppmöten, Agenda 2030
              och efterarbetet till Rio Plus 20, och tillkännager detta för
              regeringen.
            </item>
          </list>
        </div>
        <div type="motContent">
          <head xml:id="i-EuxeLLReBeiHKyYzQQqTFv" type="h1">
            3 Bakgrund
          </head>
          <p xml:id="i-KJenJMAzt91yjoA82La5zu">
            År 2019 fick Sverige en ny djurskyddslag. Den nya lagen innehåller
            framför allt tydliga skrivningar kring vad som ska anses vara
            naturligt beteende för ett djur som hålls i fångenskap och att
            djuren ska ges möjlighet att agera utifrån det beteendet. Trots
            det så fortsätter Sverige att tillåta både att hönor hålls i bur
            för äggproduktion och att minkar hålls i bur för sin päls likväl
            som att grisar vars naturliga beteende är att böka runt stora
            delar av dagen hålls i utrymmen där de inte kan utföra sitt naturliga
            beteende. Djur­skyddslagens skrivningar om djurens rätt till naturligt
            beteende räcker uppenbart inte till. Vänsterpartiet anser att
            det är hög tid att utforma en djurskyddspolitik som baseras på
            respekt för djuren. I motionen föreslår vi åtgärder för att stärka
            djurvälfärden.
          </p>
          <head xml:id="i-8NDCDPra9xHUv2zYdGafw2" type="h1">
            4 Utfasning av burar i äggindustrin
          </head>
          <p xml:id="i-XupG5A9j9deUerrkDubUS2">
            I den nya djurskyddslagen (2018:1192) förstärks rätten för djur
            att kunna röra sig obehindrat och utföra beteenden som är viktiga
            för deras välfärd. För hönor är ett grundläggande behov att kunna
            sträcka på vingarna, att få sandbada och dra sig undan andra hönor
            för att kunna lägga ägg. Detta är i dag inte möjligt för de hönor
            som fortfarande hålls i det som kallas inredda burar inom äggindustrin
            i Sverige.
          </p>
          <p xml:id="i-XqMRM6wTzSoZ1531isaAt2">
            Frågan om burarnas fortsatta närvaro inom svensk äggindustri
            är inte en fråga som kommer att fälla den svenska äggbranschen.
            Tvärtom har många dagligvaruhandlare redan aktivt valt att helt
            sluta sälja ägg från hönor i burar och slutat använda burägg i
            sina egna varor. Efterfrågan på burägg har därmed fallit de senaste
            åren och många äggproducenter har valt att gå över till frigående
            system. Detta tack vare ihärdiga informationskampanjer från ideella
            organisationer och konsumenter som aktivt valt att ta ställning
            mot burar. Svenska burägg göms dock också i svenska frysrätter,
            där äggens ursprung och produktionssätt inte redovisas. Detta
            gör också att konsumenter inte kan göra ett aktivt val. Det bidrar
            även till att produktionen av ägg från burhöns fortgår. Politiken
            däremot har under alltför många år valt att se mellan fingrarna
            när det gäller just burarna inom äggindustrin och det bristande
            djurskyddet.
          </p>
          <p xml:id="i-CYjF1LVMwPFAQ174AGf5HV">
            Det sker fortsatt export av burägg från Sverige till andra länder,
            t.ex. till Tyskland, främst i form av äggpulver. Burarna inom
            äggindustrin i Tyskland förbjöds i praktiken år 2016 och snart
            är samtliga burar utfasade från den tyska äggproduktionen. Äggpulvret
            från Sverige är alltså det billigare alternativet med sämre djurskydd
            som konkurrerar med Tysklands egen äggproduktion som håller en
            högre djurskyddsnivå. Detta skadar Sveriges rykte som föregångsland
            i djurskyddsfrågor inom EU.
          </p>
          <p xml:id="i-FGF4wzzYQtWjN6UPAryLHb">
            Äggpulver från burägg som producerats i Sverige säljs också till
            läkemedelsindustrin som generellt inte ställer några krav på inhysningssystem.
            Inom detta område är även konsumenten begränsad i sina valmöjligheter,
            dels p.g.a. att det inte framgår på läkemedelsförpackningen vilken
            typ av ägg som används i läkemedlet, dels p.g.a. att det är svårt
            att välja bort ett läkemedel som en läkare rekommenderar om det
            inte finns ett likvärdigt alternativ utan burägg.
          </p>
          <p xml:id="i-FBvzosYNqqzPEGLcESy1Hh">
            Genom att sätta ett slutdatum för när burarna ska vara borta
            från den svenska äggindustrin blir villkoren och förväntningarna
            tydliga för samtliga äggproducenter i Sverige. Det är en tydlig
            viljeriktning som svenska folket gett uttryck för både genom aktiva
            val i butikerna och i de opinionsundersökningar som gjorts kring
            frågan där hela nio av tio svenskar vill se att burarna fasas
            ut. Med beaktande av att många gårdar redan i dag har gått över
            till frigående system borde utfasningen av de sista burarna kunna
            vara klar senast år 2023. Burhållning av höns inom äggindustrin
            ska vara utfasad senast år 2023. Detta bör riksdagen ställa sig
            bakom och ge regeringen till känna.
          </p>
          <head xml:id="i-9BLKbBdxr7mEhjbFG94amA" type="h1">
            5 Utfasning av pälsfarmning
          </head>
          <p xml:id="i-8q3MxxejHFG6uMTGMaeZGx">
            Allt fler länder tar beslut om att stoppa den inhemska pälsdjursuppfödningen,
            senast Norge, som nu är ett av de 15 länder i Europa som fattat
            beslut om att fasa ut eller förbjuda pälsdjursuppfödning. Tidiga
            med att ta samma beslut var bl.a. Storbritannien, där det varit
            förbjudet sedan 2003. Vi har även exempel som Danmark, Tyskland,
            Nederländerna och Österrike men också utanför Europa har Nya Zeeland
            och Japan redan tagit beslutet eller håller på att fasa ut pälsdjursuppfödningen.
          </p>
          <p xml:id="i-V7Q1CeRmTmMj369S5dakJY">
            I Sverige lever omkring en halv miljon minkar i burar utan möjlighet
            att simma, leka, springa eller leva under naturliga omständigheter.
            Hur den onaturliga miljön i buren påverkar djuren fullt ut vet
            vi inte i dag. I januari 2019 presenterade Jordbruks­verket rapporten
            ”Utvärdering av välfärden hos mink inom pälsproduktionen”, i vilken
            man påvisar stora brister i kunskapen om hur djurvälfärden ser
            ut inom den svenska pälsdjursindustrin. Jordbruksverket menar
            i rapporten att omfattande studier skulle behöva göras där minkarna
            bevakas under en längre tid. Trots detta meddelade regeringen
            i samband med budgeten för 2020 att de inte avser att vidta några
            åtgärder utifrån Jordbruksverkets rapport.
          </p>
          <p xml:id="i-PBAcSCzumNmPqbPC9Pbgnd">
            Pälsdjursuppfödning är förenad med stora djurvälfärdsbrister
            som i många avseenden kan anses avvika från djurskyddslagen. Möjligheterna
            för djuren att bete sig naturligt är kraftigt begränsade i de
            burar som de hålls i i dag. Ingen skulle acceptera att katter,
            ett rovdjur likt minken, hölls i gallerburar dygnet runt dag ut
            och dag in, men så ser verkligheten ut på de svenska minkfarmerna.
            Det resulterar i sin tur i beteendestör­ningar hos djuren såsom
            repetitiva rörelsemönster, självskadebeteenden och passivitet
            enligt tidigare studier som finns från Sverige. Vid 11 av 12 inspektioner
            av pälsdjurs­farmer som genomfördes under 2019 i Sverige kunde
            brister i djurhållningen konsta­teras. Att föda upp djur för deras
            päls tillhör det förgångna, enligt Vänsterpartiet.
          </p>
          <p xml:id="i-7Bw4bVsHx6jWn9pCZJ6BEf">
            Minknäringen har alltid varit den dominerande delen av svensk
            pälsdjursuppföd­ning. Sedan den då nya djurskyddslagen trädde
            i kraft 1988 har omkring 90 procent av de då aktiva minkuppfödarna
            avvecklat sina verksamheter. Samtidigt har de 70 aktörer som är
            verksamma i dag större produktion och dagens minknäring producerar
            40 procent av den totala volym man producerade innan 1988. Även
            om minkfarmarna i dag är större varierar de i storlek mellan 100
            och 1 500 avelshonor.
          </p>
          <p xml:id="i-7ELwo8kDoZELatU9cw4Ube">
            Folkviljan i fråga om pälsdjursuppfödning har länge varit entydig;
            svenska folket vill att pälsdjursindustrin ska avvecklas. Hela
            8 av 10 svenskar anser att det inte bör vara tillåtet att föda
            upp djur i bur för pälsens skull. Det finns en klar majoritet
            som skulle uppskatta att regeringen visade handlingskraft i den
            här frågan. I mars 2019 tog landsbygdsministern emot en namninsamling
            med över 100 000 underskrifter för ett förbud mot pälsdjursfarmning
            i Sverige. Sedan dess har regeringen i motsats till det meddelat
            att de inte avser att vidta några ytterligare åtgärder.
          </p>
          <p xml:id="i-UPjfTj4eBzEMykRBjkeoR5">
            Inför beslutet i Norge utreddes effekterna noga, bl.a. med avseende
            på hur lands­bygden skulle påverkas av att pälsdjursindustrin
            avvecklades. En oberoende utredning genomfördes av Institutet
            för landsbygds- och regionforskning Ruralis i Norge som landade
            i slutsatsen att en avveckling av pälsdjursindustrin inte skulle
            påverka den norska landsbygden som helhet. På grund av de låga
            priserna på päls är inte pälsdjurs­industrin en viktig inkomstkälla
            för jobb och näringsliv på landsbygden. Detta trots att den norska
            pälsdjursindustrin bedöms vara mer än dubbelt så stor som den
            svenska.
          </p>
          <p xml:id="i-AgFaGG3xsrbqS4LzAkct6q">
            Under årens gång har det gjorts flera skärpningar för att förbättra
            miljön för minkarna. Vi har hittills inte sett att det går att
            skapa konstgjorda miljöer som på ett tillfredsställande sätt ger
            minkarna möjlighet att utöva sitt naturliga beteende. Med flertalet
            länder som lägger förbud, både EU-länder som behöver ta hänsyn
            till samma EU-lagstiftning som vi och flera ytterligare länder,
            så är det rimligt att Sverige med ett högt anseende i djurskyddsfrågor
            följer efter. Sverige bör införa ett stoppdatum för pälsdjursfarmning
            till år 2023 och regeringen bör presentera en plan för utfasningens
            genomförande. Detta bör riksdagen ställa sig bakom och ge regeringen
            till känna.
          </p>
          <head xml:id="i-M5qteVhQv3dpAoPjnUiaKb" type="h1">
            6 Förbud mot försäljning av nyproducerad päls
          </head>
          <p xml:id="i-NqVZ3VTucyAwQ7dUCCKn2i">
            Förutom förbud mot pälsfarmning finns en rad länder och delstater
            som förbjudit försäljning av nyproducerad päls från djur som föds
            upp i bur, såsom mink, räv och kanin. Med förbud mot försäljning
            av nyproducerade pälsar menas här inte päls eller skinn från får,
            ren eller liknande som tagits till vara i samband med slakt där
            pälsen och skinnet inte är det primära eller enda orsaken till
            att döda djuret.
          </p>
          <p xml:id="i-E1575EpYAEPeM5FwAq9Z1S">
            Intresset från världens modehus har också minskat för päls som
            kommer från djur som fötts upp i bur och allt fler tar aktivt
            ställning mot att använda päls som en del av sina framtida kollektioner.
            Detta är en utveckling som Sverige självklart borde följa.
          </p>
          <p xml:id="i-4tw3QBw5BdeaNjMnx5Z3c3">
            Försäljning av pälsprodukter, enligt definitionen ovan, förutsätter
            att djur föds upp i fångenskap under förutsättningar som inte
            är rimliga. Försäljningen av päls från djur i bur är i Sverige
            ingen stor marknad varför de ekonomiska konsekvenserna inte heller
            skulle bli stora. Enligt SCB minskade exporten av läder och päls
            från 2018 till 2019 med 15 procent. Enligt siffror från Fur Europe
            stod pälsexporten för 0,02 promille av svensk exportinkomst 2018.
          </p>
          <p xml:id="i-KQ4MBCjCS6JxNkf3dJgF99">
            Försäljningen av nyproducerad päls kan tyckas som en icke-fråga
            sett till omsätt­ningen men med en global handel är det viktigt
            att alla länder inför samma restriktioner för att inte skapa en
            fristad för pälshandeln. Sverige bör inte fortsätta att tillåta
            den här handeln när andra länder har avslutat sin. Regeringen
            bör återkomma med förslag på regelverk som förbjuder försäljning
            av nyproducerad päls från djur i bur. Detta bör riksdagen ställa
            sig bakom och ge regeringen till känna.
          </p>
          <head xml:id="i-YS2gt5VspMYAZVYW3d9nYw" type="h1">
            7 Inför förbud mot koldioxidbedövning vid grisslakt
          </head>
          <p xml:id="i-EdZAADbTM9zoRfeRMHziRS">
            Under det senaste året har grisindustrins etiska brister belysts
            såväl i debattartiklar som i bokform, både av veterinärer och
            av djurskyddsorganisationer. Lina Gustafssons bok ”Rapport från
            ett slakteri: En veterinärs berättelse” som utkom tidigare i år,
            lämnar ingen oberörd. I synnerhet handlar det om bedövningsmetoden
            med koldioxid som i dag används inför slakt, som orsakar grisarna
            stark ångest, smärta och stress i upp till en och en halv minut
            innan de förlorar medvetandet.
          </p>
          <p xml:id="i-BsRFGfQjcD791FRhT7a5Hm">
            Att koldioxidbedövningen upplevs som starkt obehaglig för grisar
            har varit känt av forskare i över 20 år. Genom det Gustafsson
            berättar i sin bok står det också klart att den som ser grisarna
            sänkas ned i koldioxidschaktet inte tvekar om det omfattande lidande
            som grisarna rutinmässigt utsätts för. Det behöver inte fortgå.
            Ett första steg för att komma bort från den plågsamma bedövningsmetoden
            är att sätta ett slutår och ett datum för när koldioxidbedövningen
            ska vara borta från de svenska slakterierna. Först då får branschen
            på riktigt anledning att titta efter alternativa metoder. Ett
            andra steg är att omgående tillsätta resurser för att ta fram
            alternativa bedövningsmetoder. Det finns redan i dag intressanta
            projekt bl.a. på SLU där t.ex. kvävgasskum studeras som ett alternativ.
            Så länge koldioxidbedövningen är tillåten och inget slutdatum
            är satt saknas dock incitamenten att gå ifrån den billiga bedövningen
            med koldioxid.
          </p>
          <p xml:id="i-9GzbvZQHX1zWBiG2aFqtpd">
            När koldioxidbedövningen anses vara det bästa sättet att avliva
            grisar i Sverige har vi inte mycket att skryta med och argumentet
            om att vi är bäst på djurskydd klingar ganska illa. Genom att
            sätta en högre standard bidrar vi inte bara till att minska lidandet
            i Sverige utan kan också inspirera fler länder i Europa att faktiskt
            komma bort från en oetisk och otidsenlig metod för att bedöva
            grisar.
          </p>
          <p xml:id="i-G7ev3yiNvFYxdbu2bdSTBM">
            Regeringen bör verka för ett förbud mot användning av koldioxid
            i höga koncentra­tioner som metod för bedövning av grisar vid
            slakt fr.o.m. den 1 januari 2025. Detta bör riksdagen ställa sig
            bakom och ge regeringen till känna.
          </p>
          <head xml:id="i-UnZLgDLJu8U94vmFA5nCt8" type="h1">
            8 Koldioxidbedövning inom vattenbruk
          </head>
          <p xml:id="i-PgxkVLGifK7FZPBTFLAArW">
            Vattenbruket bedöms växa i Sverige och de s.k. fiskodlingarna,
            alltså fiskuppfödningar, kommer att bli allt fler. Vänsterpartiet
            menar att dessa odlingar ska ske på land i slutna tankar och inte
            i öppna kassar i sjöar eller hav. Men oavsett metod är det viktigt
            att djurskyddslagen efterlevs.
          </p>
          <p xml:id="i-BqvwXH7N971MYwyonKuC4D">
            Uppskattningsvis slaktas omkring 5–10 miljoner industriuppfödda
            fiskar bara i Sverige varje år. Exakt hur många går dock inte
            att säga eftersom fiskarna mäts i vikt och inte i antalet individer.
            Den överlägset dominerande fiskarten i svenskt vattenbruk är laxfisken
            regnbåge. Trots att uppfödd fisk i dag framställs som ett klimatsmart
            matval har de s.k. odlingarna en rad djurskyddsproblem, varav
            det kanske mest angelägna handlar om bedövningsmetoden med koldioxid.
          </p>
          <p xml:id="i-7SUtvscsyeRKkVtwqcc9UG">
            Fiskarna som föds upp inom vattenbruket, antingen på land i tankar
            eller i kassar i hav, sjöar eller kraftverksmagasin, omfattas
            av djurskyddslagen och kravet om bedöv­ning inför slakt. Det saknas
            dock närmare föreskrifter om slakt av uppfödda fiskar. Den bedövningsmetod
            som är vanligast i Sverige är koldioxidbedövningen som innebär
            att vattnet mättas med koldioxid i syfte att göra fiskarna medvetslösa
            inför avblodning.
          </p>
          <p xml:id="i-N6aVrwPJdaSvJUxFPUifyv">
            Denna bedövningsmetod har av en samlad forskarkår dömts ut som
            plågsam, utdragen och icke fungerande. I ”Yttrande från SLUs vetenskapliga
            råd för djurskydd om bedövning vid slakt av fisk” från december
            2019 skriver rådet följande:
          </p>
          <p xml:id="i-7TgMdM1BYPSB7SA9N2FzzT">
            Koldioxidexponering orsakar kramper, flyktbeteende och fysiologisk
            stress hos laxfiskar, oavsett koncentration och kombination med
            andra gaser. Placering i kar med vattenlösning av koldioxid är
            därför inte en etiskt acceptabel metod för bedövning eller avlivning.
            Trots detta bedövas majoriteten av all svenskproducerad matfisk
            med koldioxid.
          </p>
          <p xml:id="i-Xxnj1yp7n7xbxVorfxDvsS">
            Forskning har visat att en hög andel av fiskarna är vid fullt
            medvetande vid avblodning. Detta är i strid med djurskyddslagen
            som anger att samtliga djur ska vara medvetslösa vid slakt. På
            grund av detta är koldioxidbedövning av fiskar förbjuden i Norge
            sedan år 2012.
          </p>
          <p xml:id="i-TnJSR1hxE1CrvXeBkELW7V">
            Frågan om att fasa ut koldioxidbedövningen och att hitta alternativa
            bedövnings­former är akut. Särskilt i ljuset av att regeringen
            nu satsar 8 miljoner kronor årligen för att främja tillväxt inom
            vattenbruket och att det redan i dag handlar om ett oerhört stort
            antal individer. SLU:s vetenskapliga råd för djurskydd konstaterade
            i sitt yttrande om djurskydd vid bedövning av fiskar vid slakt
            att
          </p>
          <p xml:id="i-WQt2uj8U266y97s6ca1UQY">
            för att i framtiden säkerställa att fiskar bedövas före avlivning
            vid slakt på ett djurskyddsmässigt acceptabelt och långsiktigt
            hållbart sätt krävs artspecifika vetenskapliga studier, som i
            samarbete mellan forskare och företag leder till utveckling av
            lämplig utrustning och metodik”. Elektrisk bedövning eller mekanisk
            bedövning, eller en kombination av de båda, skulle ur djurskyddssynpunkt
            kunna vara lämpligt som metod.
          </p>
          <p xml:id="i-ESEPCer7q5nUL27HfULwbN">
            Vänsterpartiet anser att Jordbruksverket bör få i uppdrag att
            ta fram föreskrifter om slakt av uppfödda fiskar där koldioxidbedövning
            förbjuds, eftersom den strider mot djurskyddslagen. Förbudet bör
            ligga ett antal år fram, förslagsvis 3–5 år, för att underlätta
            omställningen och för att möjliggöra att forskning kan bidra till
            fler svar på frågan om vilken eller vilka bedövningsmetoder som
            bör ersätta koldioxidbedövningen.
          </p>
          <p xml:id="i-MvV9ZPvWrerUhm5jp1sYdQ">
            Regeringen bör ge Jordbruksverket i uppdrag att ta fram föreskrifter
            om slakt av uppfödda fiskar där koldioxidbedövning förbjuds. Detta
            bör riksdagen ställa sig bakom och ge regeringen till känna.
          </p>
          <head xml:id="i-Jt8DXnqm3KF9WNNE8L3zK8" type="h1">
            9 Ökat stöd till ekologiska gårdar och växtbaserad matproduktion
          </head>
          <p xml:id="i-KVGgwzu4as3kQ3LNWpgygw">
            I skenet av en pandemi ser vi den storskaliga köttindustrin som
            en av flera drivande faktorer för smittor. Förutom att vara ett
            allvarligt hot mot klimatet hotar den här utvecklingen också folkhälsan.
            Som många forskare konstaterat sedan pandemins utbrott är den
            globala ökningen av köttkonsumtionen, och de enorma djurbestånd
            som blir följden av den, en viktig grogrund för pandemier som
            coronaviruset. Att djuren dessutom ofta pumpas fulla med antibiotika
            för att stå emot olika smittor utgör en stor risk för vad som
            kan bli nästa globala kris: en omfattande antibiotikaresistens
            som gör att vi inte längre kan bota bakterieburna sjukdomar. Det
            är därför vi måste sätta stopp för absurda företeelser som att
            EU årligen subventionerar sin köttindustri med miljardbelopp –
            vilket förstås även påverkar den globala marknaden – och att svensk
            lantbruksindustri ligger på för ett avtal om att få exportera
            griskött till Kina.
          </p>
          <p xml:id="i-BoF9ni3a1c2RYbuqiC1S1K">
            Vänsterpartiet har flera gånger lagt förslag om mål för minskad
            köttkonsumtion. Vi menar att det är en viktig del i att komma
            till rätta med problemen som omger kött­industrin i dag. Vänsterpartiets
            förslag finns i riksdagsmotionen Minska köttkonsum­tionen (2019/20:128).
            Utöver det behöver Sverige inom ramen för EU-samarbetet verka
            för en förändring av den nuvarande jordbrukspolitiken som ger
            stora subventioner till industrigårdar medan mindre småskaliga
            gårdar får en mycket liten del av de gemensamma medlen.
          </p>
          <p xml:id="i-QBXmRC7vcmVuoc2HpDbfK4">
            Utöver det vill Vänsterpartiet se ett ökat fokus från den svenska
            regeringen på stöd till småskaliga och ekologiska gårdar som föder
            upp djuren på ett sätt som ger dem möjlighet att utöva sitt naturliga
            beteende. Vänsterpartiet föreslår därför i sin budget­motion för
            2021 en årlig ökning av anslaget för omställning till ekologisk
            produktion med 50 miljoner kronor och en årlig ökning av anslaget
            för produktionsstöd till ekologisk odling med 100 miljoner kronor
            jämfört med regeringen. Sammantaget tillförs årligen ett ökat
            stöd med 150 miljoner kronor. Vänsterpartiet har även föreslagit
            att ett nytt ekonomiskt stöd införs för att stimulera inhemsk
            produktion av växtbaserad mat. Stödet uppgår till 50 miljoner
            kronor 2021, 100 miljoner kronor för 2022 och 150 miljoner kronor
            2023.
          </p>
          <head xml:id="i-5doCPai19E6GtZf7WoGRxE" type="h1">
            10 Rätt till utevistelse
          </head>
          <p xml:id="i-5M2FeAaN9CZXChphprStKM">
            Stora förändringar måste göras för djuren inom livsmedelsindustrin.
            Bara i Sverige föds miljontals djur upp varje år, transporteras
            och slaktas för att bli mat åt människor. För många domesticerade
            djurarter är möjlighet till utevistelse en förutsättning för att
            skapa utrymme för naturligt beteende.
          </p>
          <p xml:id="i-U3KGLi7PcfCi3ijj8bpFfH">
            Vänsterpartiet vill säkerställa att djurskyddslagens rätt till
            naturligt beteende full­följs. När den nya djurskyddslagen kom
            1988 fick kor, får och getter rätt till utevistelse. Med anledning
            av den kris som för närvarande råder för svenska mjölkbönder har
            nu förslag lyfts på att försvaga nuvarande beteskrav, dvs. rätten
            för korna att gå ute på bete. Vänsterpartiet delar uppfattningen
            att situationen för våra mjölkbönder är akut och kräver åtgärder.
            Vi har dessutom föreslagit att ökat ekonomiskt stöd ska ges för
            betes­marker. Men ett försvagat djurskydd kan aldrig vara en hållbar
            strategi för det svenska lantbruket och vår livsmedelsproduktion.
            Därutöver har SLU-forskare konstaterat att det även finns en ekonomisk
            vinst med kor på sommarbete och för kor i lösdrift. Forsk­ningen
            visar att kor på bete har ökad välfärd, bättre hälsa, färre skador,
            högre frukt­samhet och mindre behov av antibiotika än kor som
            hålls inne året runt. Det finns således djurvälfärdsskäl, ekonomiska
            skäl samt folkhälsoskäl att värna och utveckla det svenska djurskyddet
            genom att behålla beteskravet.
          </p>
          <p xml:id="i-NJmEeH8QLMv7BmsheWBipP">
            Andra djur inom livsmedelsindustrin har liknande behov av utevistelse,
            men det är ytterst få av dem som ges möjlighet till detta. Regeringen
            bör återkomma till riksdagen med förslag på hur fler lantbruksdjur
            inom animalieproduktionen ska ges möjlighet till utevistelse och
            naturligt beteende under hela året. Detta bör riksdagen ställa
            sig bakom och ge regeringen till känna.
          </p>
          <head xml:id="i-JRAo8jDM9ybKewENxo12Pm" type="h1">
            11 Korta och färre djurtransporter
          </head>
          <p xml:id="i-Wy4jsZ1gaErpAS18GjbpSL">
            Det förekommer återkommande rapporter om djur som far illa under
            sin transport p.g.a. värme, trängsel och den långa tid de står
            fastkedjade. I samband med djurtransporter uppskattas att omkring
            200 000 djur, till största delen kycklingar, självdör varje år
            i Sverige. Det är uppenbart att djurtransporter är en stor stress
            för djuren. Med djurtrans­porter i detta avsnitt menas transporter
            av djur till slakt.
          </p>
          <head xml:id="i-US4RzoRCjKyRnC7QJpt3jY" type="h2">
            11.1 Kortare djurtransporter inom EU
          </head>
          <p xml:id="i-WeKcU1QrdaKzAqm4nJAjpD">
            I Sverige får transporttiden inte överstiga åtta timmar inom
            landet. Det går att göra undantag om max ytterligare tre timmars
            transporttid. För fjäderfän som transporteras på natten får maxtiden
            öka med ytterligare fyra timmar, som mest då 12 timmar från lastning.
            Minskad transporttid är en av de viktigaste faktorerna för att
            minska antalet djur som självdör under transport enligt Efsa,
            EU:s myndighet för livsmedelssäkerhet, och myndigheten rekommenderar
            en transporttid för fåglar om max fyra timmar.
          </p>
          <p xml:id="i-Av2Mo4KBc3DwN9Gz7Xva1b">
            Sverige bör vara en stark röst i EU för ett utökat djurskydd,
            där kortare transport­tider är en viktig del. Därför anser Vänsterpartiet
            att regeringen inom ramen för EU-samarbetet bör agera för att
            djurtransporter inte får överstiga fyra timmar. Sverige bör verka
            för att djurtransporter inom EU inte får överstiga fyra timmar.
            Detta bör riksdagen ställa sig bakom och ge regeringen till känna.
          </p>
          <head xml:id="i-VKHhX7v59nZaNXwVKT2VzF" type="h2">
            11.2 Nationell strategi för minskad mängd djurtransporter
          </head>
          <p xml:id="i-4pqZWPAKymMuVyDfx8Tz7p">
            Sverige bör även ta fram en strategi för att ställa om transporter
            inom Sverige till att transportera kött i stället för djur. En
            sådan strategi bör bl.a. omfatta åtgärder för att stimulera gårdsslakterier
            och mobila slakterier för att minska behovet av djurtransporter
            och lidandet för djuren. Regeringen bör återkomma till riksdagen
            med förslag på strategi för att minska mängden djur som transporteras
            inom livsmedelsproduktionen. Detta bör riksdagen ställa sig bakom
            och ge regeringen till känna.
          </p>
          <head xml:id="i-1VMbnSU6GcMqh7uGen6s5" type="h2">
            11.3 Djurtransporterna utanför EU
          </head>
          <p xml:id="i-7RjzTJtYvP3YLPM1axXopT">
            Djur transporteras också till länder utanför EU som inte delar
            våra regler kring djurtransporter. Så fort djuret har passerat
            EU:s gränser är det därför fritt fram att transportera djuret
            än längre.
          </p>
          <p xml:id="i-UE9mZwxZb1ovBz2wZwKQZX">
            Från Sverige går export av djur främst till EU-länder såsom Polen
            och Tyskland för slakt. Det handlar om i första hand suggor som
            klassas som uttjänta och där slakterierna utomlands ger mer betalt
            för djuren än vad de svenska slakterierna gör. Från Sverige transporterades
            under 2019 sammanlagt närmare 1 500 grisar till Polen och Tyskland
            och närmare 1 000 nötdjur till Ryssland, som ett par exempel.
            Under 2019 transport­erades också 400 000 fåglar från Sverige
            för slakt i Polen, Tyskland och Nederländerna, och då handlar
            det primärt om hönor från äggindustrin som inte längre anses använd­bara
            i detta syfte och därför transporteras för slakt. Samtidigt transporteras
            kycklingar som bara är några dagar gamla för att födas upp till
            äggindustrin i länder som Danmark, Lettland, Polen, Ungern och
            Tjeckien.
          </p>
          <p xml:id="i-Vv5yUM3yQHH3cWGw5m9Jaw">
            Tidigare i år beslutade Nederländerna att neka tillstånd för
            djurtransporter från Nederländerna till länder utanför EU eftersom
            man inte kan vara säker på att EU:s slaktförordning kommer att
            efterlevas i det aktuella landet. Att kunna försäkra sig om att
            regler för djurvälfärd kommer att efterlevas under transport ända
            till det att djuren kommit fram är medlemsländernas skyldighet.
          </p>
          <p xml:id="i-JbjWeh7zPx2V881sJfmfXu">
            Sverige bör likt Nederländerna ta beslut om att stoppa export
            av djur till länder utanför EU där man inte kan garantera en god
            djurvälfärd. Sverige bör införa förbud mot djurtransporter till
            länder utanför EU där djurvälfärden inte kan säkerställas genom
            att EU:s slaktförordning tillämpas. Detta bör riksdagen ställa
            sig bakom och ge regeringen till känna.
          </p>
          <head xml:id="i-M9QWVSQnhUnQyi3fNANTLU" type="h2">
            11.4 Svenska slakterier
          </head>
          <p xml:id="i-R3B9SUF9T578Ffkgq7sBgz">
            Många djur transporteras en gång i livet, och det är till slakt.
            Därför är satsningar på fler slakterier en del av svaret för att
            kunna korta transporterna. Mindre svenska slakterier har det däremot
            ofta tufft. I Västerbotten finns t.ex. bara ett slakteri kvar
            sedan andra lagt ner. Trycket på att hålla ner priser p.g.a. import
            av billigt kött och konkurrens från stora slakterier är några
            faktorer liksom brist på utbildad personal. Genom att förbättra
            tillgången till lokala slakterier kan vi minska behovet av längre
            djurtransporter och stärka förutsättningarna för lokal produktion
            och förbättrad nationell självförsörjnings­grad på livsmedel.
            I vår budgetmotion för 2021 avsätter vi 10 miljarder årligen i
            ett investeringsstöd till lokala samt mobila slakterier.
          </p>
          <p xml:id="i-AfCkPUtpxhLA2ErdZSnRU">
            Regeringen bör ge lämpliga myndigheter i uppdrag att se över
            situationen för de svenska slakterierna och vilka åtgärder som
            krävs för att öka tillgången på mindre, lokala slakterier. Detta
            bör riksdagen ställa sig bakom och ge regeringen till känna.
          </p>
          <head xml:id="i-5vrds5k3jMmc3f7DK2BRi9" type="h1">
            12 Djurskydd och våld i nära relationer
          </head>
          <p xml:id="i-EX77NArKuX7ZiD8HcWHsnZ">
            Att lämna en våldsam relation är aldrig lätt, och att komma ur
            den samtidigt som man vet att man lämnar ett djur bakom sig är
            inte lättare. Det finns få jourhem som tar emot djur trots att
            sambandet mellan mäns våld mot kvinnor och våld i nära relationer
            och djurens situation blivit alltmer omtalat.
          </p>
          <p xml:id="i-PKngTyJi3W5iqXhrsEs1Eh">
            En svensk studie har visat på sambandet mellan djurens utsatthet
            i relationer och mäns våld mot kvinnor och våld i nära relationer.
            Man har också sett hur männen använder djuret för att skada och
            kontrollera övriga familjemedlemmar, genom att hota med att skada
            det, döda det eller liknande om kvinnan inte stannar. Djuret kan
            bli en kvarhållande faktor.
          </p>
          <p xml:id="i-Rwdhptx4648gDVxoeuETpf">
            Hur många som lever med djur i förhållanden där de utsätts för
            våld vet man inte men i Nederländerna finns siffror som pekar
            på att så många som 40 procent av dem som är på väg till en kvinnojour
            tvekar att åka till en sådan och stannar kvar längre än de borde
            i relationen för att de inte kan ta med sina djur. Stödet och
            förståelsen för kvinnorna som stannar kvar i en våldsam relation
            p.g.a. ett djur behöver öka, och möjligheten att ta med djur till
            en kvinnojour eller ett boende borde vara större.
          </p>
          <p xml:id="i-Crn4yDCWhUibZ9Ufb7M8Ji">
            Här ser vi också effekterna av en låg straffskala för djurskyddsbrott.
            Trots att brott mot djur finns med i polisanmälan vid ett fall
            av våld i nära relationer blir det sällan någon dom i just det
            fallet eftersom straffvärdet är för lågt. Regeringens utredning
            om att införa grovt djurskyddsbrott välkomnar ett införande av
            ytterligare en brottsrubri­cering, ”grovt djurskyddsbrott”. Samtliga
            partier i riksdagen säger sig stå bakom det, varför vi hoppas
            på ett snabbt införande från regeringens sida.
          </p>
          <head xml:id="i-9cjWWjsxGpdau8RnFg53oW" type="h1">
            13 Arter som får hållas som sällskapsdjur
          </head>
          <p xml:id="i-NBZBdDjJdhJctyu4ssvTuH">
            I djurskyddslagsutredningens betänkande konstateras att lagstiftningen
            kring exotiska djur är otillräcklig och att det saknas både praktiska
            och kunskapsmässiga förutsätt­ningar för att dessa djur ska få
            en god välfärd. Utredaren anser därför att djurskydds­bestämmelserna
            bör ändras så att ”endast djur som är lämpade som sällskapsdjur
            tillåts hållas”. Vänsterpartiet anser att en sådan begränsning
            bör införas för att stärka säll­skapsdjurens möjlighet till beteenden
            som är viktiga för deras välbefinnande och att arter som inte
            är lämpade som sällskapsdjur inte tillåts. I nuläget har ansvarig
            myndig­het enligt djurskyddslagen möjlighet att förbjuda viss
            djurhållning och Jordbruksverket har även rätt att specificera
            vilka arter som är lämpliga att hålla som sällskapsdjur. Då det
            i dag är en ständig tillströmning av nya exotiska arter som sällskapsdjur
            skulle införande av en s.k. positiv lista som beskriver vilka
            djur som är tillåtna att hållas av privatpersoner vara en möjlig
            lösning.
          </p>
          <p xml:id="i-GWnCzKAK36b3kzXE81v7b4">
            Regeringen bör återkomma med lagförslag som tydliggör att ansvarig
            myndighet har bemyndigande att specificera vilka arter som får
            hållas som sällskapsdjur. Detta bör riksdagen ställa sig bakom
            och ge regeringen till känna.
          </p>
          <head xml:id="i-VDACL2nfreSq6sawtb8qrM" type="h1">
            14 Obligatorisk id-märkning av katter
          </head>
          <p xml:id="i-2B2dSqAZVrDhkqgUX5KAD4">
            I juni 2018 beslutade regeringen att tillsätta en utredning om
            märkning och registrering av katter, och i september 2019 presenterades
            i promemorian Ds 2019:21 vad som behövde göras för att få till
            en obligatorisk märkning och registrering av katter i Sverige.
            Sedan dess har inget skett.
          </p>
          <p xml:id="i-Ad2W6RTZ6sFpPgdJXiSLet">
            I Sverige finns det omkring 1,4 miljoner katter, och omkring
            100 000 av dem uppskattas vara hemlösa. Katter som lever i hemlöshet
            utsätts för lidande och kostar även samhället resurser i form
            av insatser från polis och länsstyrelse.
          </p>
          <p xml:id="i-BBExUrmimeEpRpJdzDBtXt">
            Regeringens utredning kom, i likhet med vad djurrättsorganisationerna
            och Vänsterpartiet redan tidigare krävt, fram till att det borde
            bli krav på obligatorisk märkning och registrering av katter.
            Utredarna skriver att det skulle öka kattägarnas ansvarstagande
            och på så sätt höja katternas status vilket på sikt också kan
            leda till ett minskat antal hemlösa katter.
          </p>
          <p xml:id="i-H9jFrVQHQeeGuEiz8WfGTd">
            I en skriftlig fråga (2019/20:1416) till landsbygdsministern
            ställde Vänsterpartiet frågan om när vi kunde se åtgärder i linje
            med utredningens förslag. Landsbygds­ministern svarade att det
            inte gick att säga när arbetet med att införa åtgärderna skulle
            vara klart, och det gavs heller inga klara besked om vilket arbete
            som utfördes för att säkerställa att förslaget skulle kunna verkställas.
            Av den anledningen anser Vänster­partiet att det finns starka
            skäl att åter föreslå denna viktiga åtgärd.
          </p>
          <p xml:id="i-JdndRXKzP4MT1Ly7BWCJGk">
            Regeringen bör snarast återkomma till riksdagen med förslag om
            att införa de åtgärder som presenterades i promemorian 2019:21
            och som fastställer att katter ska id-märkas samt att märkningen
            ska vara obligatorisk. Detta bör riksdagen ställa sig bakom och
            ge regeringen till känna.
          </p>
          <head xml:id="i-H2i77vaZeh81tVsrn3zfm2" type="h1">
            15 Stoppa den skadliga hundaveln
          </head>
          <p xml:id="i-XdUsLCFBpAAbfvthB3UcAp">
            Hundavel är något som pågått under många hundra år och människan
            har under tiden försökt att anpassa olika raser efter olika kriterier.
            Avel på vissa egenskaper kan ibland vara positiv, t.ex. att välja
            att ta valpar efter två hundar som är duktiga på spår och kan
            användas i eftersökningsarbete. Men hundaveln har även en tydlig
            baksida vilket upp­födare och veterinärer länge har påpekat. Problemet
            uppstår oftast när man fokuserar på utseende i stället för funktion.
          </p>
          <p xml:id="i-Fj2bzp7aT8GQM19K21U3nR">
            Det finns flera exempel på framavlade defekter hos hundar som
            nu kommer redan från födseln. Det kan handla om trånga andningsvägar
            hos mopsar och andra trubb­nosade hundar, ryggproblem hos schäferhundar
            som utifrån mänsklig fåfänga förväntas ha sned ryggrad, och engelsk
            bulldogg som avlats fram med allt större huvud så att de behöver
            förlösas med kejsarsnitt. Människans påverkan utgår från ideal
            för hur en viss hund ska se ut som i dag kan vara långt ifrån
            hundens ursprungliga utseende.
          </p>
          <p xml:id="i-GptWXTdBLJXPB7oL3H9LbC">
            En hel del av de här idealen leder till fysiska problem för hundarna.
            Trubbnosiga hundar har ofta problem med att andas medan schäferhundar
            kan få ryggproblem som gör att de har svårare att röra sig normalt.
            Problemet uppstår när vi medvetet tillåtit aveln att fortgå på
            individer som egentligen inte är friska men som anses ha det rätta
            utseendet.
          </p>
          <p xml:id="i-RUMFbpmWKQHPZL9j1wjvMs">
            Det finns i dag inga hinder mot att avla vidare på en hund med
            genetiska sjukdomar eller skador. Därför behöver vi som en del
            av djurskyddslagen föreskrifter som reglerar hundaveln. Från veterinärernas
            sida, som är de som ofta ser och får genomföra korrige­rande operationer
            för att hunden ska kunna leva med de framavlade defekterna, har
            det höjts röster för att hundar som genomgår korrigerande operationer
            för sina andnings­vägar inte bör användas i avel och att operationen
            bör registreras hos Svenska Kennelklubben (SKK). För andra raser
            med andra problem kan ett friskhetsintyg tas fram.
          </p>
          <p xml:id="i-S2xWqScpPgkzYGjtqKsvgc">
            Inför försäljning är det i dag praxis med en besiktning hos veterinären
            innan den nya ägaren tar med hunden hem. Den besiktningen bedömer
            status på hunden och ger betyg utifrån olika nivåer, där en nivå
            är ”för rasen normalt”. Andningsbesvär eller sluttande ryggrad
            kan vara normalt samtidigt som det är orsak till stort lidande.
            Därför skulle en sådan besiktning behöva ta hänsyn till även framavlade
            defekter oavsett om de är vanliga eller inte. Det är ett viktigt
            steg i att också göra köparna medvetna om de problem som olika
            fysiska egenskaper kan ha för en hund.
          </p>
          <p xml:id="i-V2ktMwewJPCN3mcesqToGk">
            Regeringen bör tillse att föreskrifter tas fram för hundavel
            som reglerar att hundavel på defekter inte tillåts samt att kontrollen
            av valpar vid försäljning skärps. Detta bör riksdagen ställa sig
            bakom och ge regeringen till känna.
          </p>
          <head xml:id="i-WijVUinFxAJj1y4F2qT8ya" type="h2">
            15.1 Inga fler toppbetyg till hundar med framavlade problem
          </head>
          <p xml:id="i-XehL4wRdh61zVy2dyf2oan">
            Djurskyddslagen har korta skrivningar om villkor för djur som
            deltar i tävlingar men nämner inte något som begränsar möjligheten
            för hundar med framavlade sjukdomar att delta i utställningar.
            Det är viktigt eftersom avel i många fall sker på meriter utifrån
            hur väl en hund bedömts på en utställning. Bra poäng på en utställning
            ses som bättre förut­sättning för avel. Problemet blir att utställningens
            bedömningar bidrar till att eftersöka snarare än förhindra avelsproblem.
            Några exempel på detta är Shetland sheepdogs som vid födsel har
            upprättstående öron men inte får delta i tävling om deras öron
            inte är tippade, något som framtvingas genom att sätta häftmassa
            i öronen på dem som valpar. Ett annat exempel är mexikansk nakenhund
            som trots sitt namn har päls men där en hårlös mexikansk nakenhund
            avlats fram. Den hårlösa versionen är nu förbjuden att avla vidare
            på då den bär på en sjuk gen. Trots det var det länge fortsatt
            de nakna hundarna som belönades på utställningarna.
          </p>
          <p xml:id="i-SV7a78vYkQ98g4dmZV4oUi">
            Regeringen bör återkomma med kompletterande förslag på regelverk
            i djurskydds­lagen som förhindrar att hundar med framavlade sjukdomar
            ska få bedömas i tävlingar och utställningar. Detta bör riksdagen
            ställa sig bakom och ge regeringen till känna.
          </p>
          <head xml:id="i-D32PC7YxWGaCcW1NbGiPXB" type="h1">
            16 Djursmuggling
          </head>
          <p xml:id="i-6T2MmXGoR16X2nQmHoF7sG">
            Handeln med djur sker på flera olika plan och en mer omfattande
            laglig handel med djur över nätet pågår samtidigt som även den
            illegala försäljningen ökar. 2015 omfattade handeln med hundar
            och katter i 12 av EU:s medlemsstater 61 miljoner hundar och 67
            miljoner katter, vilket motsvarar ungefär 1,3 miljarder euro.
            Enligt Fecava, en europeisk sammanslutning av veterinärer, har
            efterfrågan på husdjur som hund och katt ändrat strukturen för
            uppfödning av djuren runtom i Europa. De menar att de små enskilda
            uppfödarna ensamma inte kan tillgodose efterfrågan och därför
            har mer storskaliga uppfödningsanläggningar och internationella
            kommersiella uppfödare tagit över marknaden. Detta samtidigt som
            allt fler väljer att köpa sitt djur via nätet i stället för via
            en lokal uppfödare, något de ser hänger samman med en önskan att
            få tag på specifikt populära raser.
          </p>
          <p xml:id="i-JBJsneNrFGfs4yRLb3YcV6">
            Hundsmugglingen till Sverige har ökat under flera år och i och
            med pandemin har Tullverket varnat för ytterligare ökningar. Mellan
            2007 och 2018 beslutade Jordbruks­verket om avlivning av 600 hundar
            som smugglats in i landet p.g.a. att de var sjuka. Smugglingen
            av hundar och katter har ökat under pandemin. Riskerna bakom hund­smugglingen
            är flera. Dels ökar risken för sjukdomar som kan drabba andra
            hundar likväl som människor och risken är även stor att hunden
            växt upp under dåliga omständ­ligheter med låg eller avsaknad
            av djurvälfärd. Hos Tullverket är hundsmuggling vid sidan av många
            andra brott lågt prioriterat. Men med tanke på det lidande som
            är för­knippat med uppfödningen för många av de här hundarna tillsammans
            med risken för att sjukdomar sprids när hunden kommer in i landet
            bör hundsmuggling få en ökad prioritet hos Tullverket.
          </p>
          <p xml:id="i-HDSqfLZow7vXKKjbJGArB3">
            Regeringen bör ge Tullverket i uppdrag att skyndsamt föreslå
            åtgärder för att begränsa djursmuggling. Detta bör riksdagen ställa
            sig bakom och ge regeringen till känna.
          </p>
          <p xml:id="i-DsFKX24apn8vx5kLNV1RGw">
            Man behöver tydligare uppmärksamma att den illegala djurhandeln
            är ett problem över gränserna där organisationerna bakom den illegala
            handeln är snabba på att ställa om mellan olika länders lagar
            och regleringar. Det kan också röra sig om stora belopp och under
            covid-19 när efterfrågan var hög såg man också snabbt fler hundar
            komma ut på marknaden till ett betydligt högre pris än normalt.
            En del av svårigheten är bristen på data kopplade till handeln
            med tamdjur generellt enligt Fecava, till skillnad från jord­bruksdjur
            där det finns en gemensam metod för att identifiera och spåra
            djurens rörelser. Enligt en rapport från samma organisation behöver
            man också se att den illegala djur­handeln hänger samman med andra
            organiserade brott, t.ex. droghandel.
          </p>
          <p xml:id="i-ELzXNReQUYan9Dmwd5UHFc">
            Regeringen bör inom ramen för EU-samarbetet arbeta för att gemensamma
            åtgärder vidtas för att minska smugglingen av djur över gränser
            och inom länder. Detta bör riksdagen ställa sig bakom och ge regeringen
            till känna.
          </p>
          <head xml:id="i-9vgYeVPU4fPnP5AVonCRp8" type="h1">
            17 Stoppa användning av spö för att driva hästen framåt inom
            travet
          </head>
          <p xml:id="i-FjJjTj74U7Jz4qA5MZMSCy">
            Under travtävlingar används spöet för att styra och korrigera
            hästen men även för att få hästen att springa fortare. Det är
            tillåtet under hela loppet fram till 400 meter innan målgång då
            spöet får användas ett fåtal gånger för lätt drivning. Det finns
            också reglering av hur många gånger man får använda piskan.
          </p>
          <p xml:id="i-orK9kRQERSbivuUX1FH2e">
            Hela 1 073 gånger delade svensk travsport ut bestraffningar för
            att en kusk använt spöet för mycket eller på ett felaktigt sätt
            under 2016. Länsveterinärer har tidigare kritiserat användandet
            av spödrift och vill se att det upphör helt. Veterinärerna menar
            att det skadar hästen fysiskt likväl som psykiskt och likställer
            det i vissa delar med miss­handel eller att slå ett djur, något
            som vi i andra sammanhang aldrig skulle godkänna.
          </p>
          <p xml:id="i-XZjNYYJMQ2Ahw2LraWZ5FD">
            I Norge har spödrift varit förbjudet sedan 1970-talet. Förbudet
            genomfördes eftersom man ansåg det omöjligt att skilja mellan
            när kusken använder piskan som tillåten korrigering och olovlig
            framdrivning. Just nu är Norge det enda land som inte tillåter
            piska men trots att frågan emellanåt är uppe för diskussion finns
            ingen önskan från det norska travsportförbundet att tillåta piskan
            igen.
          </p>
          <p xml:id="i-171wVhBgaASBsMh6ehAYJQ">
            I den senaste stora utredningen om djurskydd föreslås i betänkandet
            Ny djurskydds­lag (SOU 2011:75) att ett förbud mot att använda
            spö på hästar i frammaningssyfte bör införas. Vänsterpartiet anser
            att detta är en betydelsefull åtgärd för att stärka djurvälfärden
            inom hästsporten.
          </p>
          <p xml:id="i-RKXSm2MZ5dgZWUtFnD6y7B">
            Ett förbud bör införas mot att använda spö på hästar i frammaningssyfte.
            Detta bör riksdagen ställa sig bakom och ge regeringen till känna.
          </p>
          <head xml:id="i-DqusgZaeBprQXppiCv3heA" type="h1">
            18 En positiv lista över vilka djur som får finnas på cirkus
          </head>
          <p xml:id="i-Nx28NmoC5w331X3FD9rDXU">
            Cirkusverksamhet bygger på att den förflyttas och att djuren
            i någon form förevisas. Förutsättningarna för att skapa en god
            djurvälfärd i cirkusverksamhet är begränsade p.g.a. att den är
            på olika platser samt att ytorna att hålla djuren på också är
            begränsade. Olika djurarter har olika behov vilket gör dem mer
            eller mindre lämpliga att använda i cirkusverksamhet.
          </p>
          <p xml:id="i-3wfCv55HW97Q96V2hGQhFi">
            Vänsterpartiet delar djurskyddslagsutredningens bedömning att
            icke-domesticerade djur är olämpliga att hållas och visas på cirkus.
            Därför anser vi att inga icke-domesti­cerade djur bör tillåtas
            att ingå i cirkusverksamhet. Vänsterpartiet anser därför att förbudet
            mot sjölejon och elefanter var ett steg i rätt riktning men att
            det behöver kompletteras med ytterligare åtgärder. I dag fungerar
            våra bestämmelser på området genom att en förbudslista finns över
            vilka arter som inte får hållas och visas på cirkus. Vi anser
            att det i stället bör införas en s.k. positiv lista över de djurarter
            som ska vara tillåtna att hållas och visas på cirkus. Genom att
            inrätta en positiv lista över vilka djur som får hållas på cirkus
            ges en rad fördelar jämfört med att införa ett förbud mot vilda
            djur. För det första är gränsdragningen mellan vilda och domesticerade
            djur inte alldeles enkel att göra. Det krävs vetenskap och beprövad
            erfarenhet för att göra dessa gräns­dragningar. För det andra
            ges lagstiftaren eller den som har bemyndigande större möjlighet
            att med en sådan lista säkerställa att djurvälfärden ligger steget
            före när nya arter tillkommer som kan vara aktuella att förevisas
            på cirkus. Med en positiv lista försvinner även behovet för kontrollmyndigheten
            att bedöma lämpligheten i att hålla alla de olika djurslag som
            saknas på förbudslistan. Ett antal länder i Europa har, eller
            är på väg att införa, förbud mot vilda djur på cirkus med en positiv
            lista med domesti­cerade arter. Belgien införde 2014 ett förbud
            mot vilda djur på cirkus, och domesti­cerade arter som finns på
            en positiv lista är tillåtna. Nederländerna införde en positiv
            lista för djur på cirkus 2015. Finland och Luxemburg samt Estland
            är andra länder som under år 2018 valde att införa samma förbud
            genom att inrätta en positiv lista.
          </p>
          <p xml:id="i-LEBcfXbJeFJUfxPCYa7YQH">
            SLU:s vetenskapliga råd för djurskydd bör ges i uppdrag att föreslå
            vilka djur som bör finnas på en positiv lista över tillåtna djur
            på cirkus. Detta bör riksdagen ställa sig bakom och ge regeringen
            till känna.
          </p>
          <head xml:id="i-RuGJhY1dnQdKGHLRKcmPLw" type="h1">
            19 Inför förbud mot grytanlagsprov
          </head>
          <p xml:id="i-UTwM8jPSsiCQTYrfEtNWFW">
            Användning av levande grävling vid grytanlagsprov innebär lidande
            och stress för grävlingen och kan enligt vår uppfattning inte
            vara förenlig med intentionerna att djur inte ska utsättas för
            lidande i samband med träning och prov. Samhällsnyttan av dessa
            prov är också ytterst begränsad. Myndigheterna har inte kunnat
            finna att grytjakten är betydelsefull för att bekämpa djursjukdomar.
            Inte heller förekommer det i samband med trafikolyckor något eftersök
            av räv eller grävling vilket skulle motivera denna typ av prov
            för hundar. Även djurskyddslagsutredningen konstaterade att grävlingarna
            utsätts för en sådan stress att det inte kan anses förenligt med
            djurskyddslagstiftningen och rekommenderar att grytanlagsprov
            förbjuds. Vi ser, i motsats till regeringen, inget skäl till att
            frågan ytterligare behöver utredas.
          </p>
          <p xml:id="i-2Qpne2FsmKLRtPpncEtnbT">
            Ett förbud mot grytanlagsprov bör införas i den nya djurskyddslagstiftningen.
            Detta bör riksdagen ställa sig bakom och ge regeringen till känna.
          </p>
          <head xml:id="i-WM6t4P1HusDYnF1B4JULX2" type="h1">
            20 Handlingsplan för färre djurförsök
          </head>
          <p xml:id="i-FREqzpvjAVNVJDxF4LX28V">
            För närvarande utsätts många djur för stort lidande vid genomförande
            av försök och i en del fall även innan försöken genomförs. EU:s
            försöksdjursdirektiv är mycket tydligt med att det slutliga målet
            för djurförsök är att ersätta alla försök på levande djur så snart
            det är vetenskapligt möjligt att göra det. Vänsterpartiet anser
            att det är hög tid för Sverige att anta en plan för hur detta
            ska genomföras nationellt. Förutom att det minskar onödigt lidande
            för djuren så möjliggör det effektivare, mer tillförlitliga och
            billigare metoder än där djur används. Därmed skapas grund för
            att stärka Sverige som en effektiv och innovativ forskningsnation.
            Sverige ligger i dag långt efter t.ex. Neder­länderna som har
            tydliga planer för att fasa ut djurförsök.
          </p>
          <p xml:id="i-F8Y6jH3Dvn9y54tHPJENxh">
            Regeringen bör återkomma till riksdagen med förslag på handlingsplan
            för övergång till djurfri forskning. Detta bör riksdagen ställa
            sig bakom och ge regeringen till känna.
          </p>
          <head xml:id="i-EBCBJjNfCQN9Fm2aTCxfDH" type="h1">
            21 Globalt djurskydd
          </head>
          <p xml:id="i-TWSGbYJhS3Y8AwuwZCNBgq">
            Sverige anses ha en av de strängaste djurskyddslagarna i världen.
            Men Sverige borde också verka internationellt för stärkt djurskydd.
            Regeringen bör, i dialog med riksdagen och med berörda intresseorganisationer,
            utarbeta en tydlig strategi för att få till stånd en FN-deklaration
            för djurvälfärd. Detta bör riksdagen ställa sig bakom och ge regeringen
            till känna.
          </p>
          <p xml:id="i-V5iPcKs6WRthhv1HM2iWXS">
            Storskaliga djurindustrier påverkar, förutom djuren, ofta också
            miljön och klimatet negativt. Handeln med och konsumtionen av
            vilda djur ökar risken att sjukdomar övergår till människor, vilket
            kan leda till dödliga utbrott som sars och nu covid-19. Sverige
            bör engagera sig för att höga krav på djurskydd och minskad köttkonsumtion
            ska bli en beståndsdel i det globala arbetet för en hållbar utveckling,
            t.ex. på FN:s klimattoppmöten, Agenda 2030 och efterarbetet till
            Rio Plus 20. Detta bör riksdagen ställa sig bakom och ge regeringen
            till känna.
          </p>
        </div>
        <div type="motSignatures">
          <list>
            <item xml:id="i-PY8vdAUDtTJzQ67YRrCcbm">
              Jonas Sjöstedt (V)
            </item>
            <item xml:id="i-TjxXKzxFZJXE968EsV97NJ">
              Hanna Gunnarsson (V)
            </item>
            <item xml:id="i-MchtPPAG1HU7GSShmK3XxL">
              Tony Haddou (V)
            </item>
            <item xml:id="i-NoYE6tgw6yMchfXAxNhZhR">
              Maj Karlsson (V)
            </item>
            <item xml:id="i-C2Goccd8T7NEneQNvz16qz">
              Karin Rågsjö (V)
            </item>
            <item xml:id="i-WvH64m2zieC1Ysvtw2Xqjp">
              Håkan Svenneling (V)
            </item>
            <item xml:id="i-QXn8dmqBR4jsBy8jsaixEZ">
              Jessica Wetterling (V)
            </item>
            <item xml:id="i-EiHmjswHeLZdJjSK69z5BA">
              Elin Segerlind (V)
            </item>
          </list>
        </div>
      </div>
    </body>
  </text>
</TEI>
