<?xml version="1.0" encoding="utf-8"?>
<TEI xmlns="http://www.tei-c.org/ns/1.0" xmlns:xi="http://www.w3.org/2001/XInclude" xml:id="mot-202122-UU-03247">
  <teiHeader>
    <fileDesc>
      <titleStmt>
        <title>En liberal och internationell utvecklingspolitik bortom 2030</title>
        <author corresp="i-H7qdW9GRQn7LaQ2UGGAvYC">av Kerstin Lundgren m.fl. (C)</author>
      </titleStmt>
      <publicationStmt>
        <authority>SWERIK PROJECT</authority>
      </publicationStmt>
      <sourceDesc>
        <bibl>
          <title>Motion 2021/22:3247 av Kerstin Lundgren m.fl. (C)</title>
          <idno type="rdwebb">H9023247</idno>
          <rs type="number">3247</rs>
          <orgName type="comitteeAbbreviation">UU</orgName>
          <ref type="dokument_url_text">http://data.riksdagen.se/dokument/H9023247/text</ref>
          <ref type="dokument_url_html">http://data.riksdagen.se/dokument/H9023247</ref>
          <ref type="dokumentstatus_url_xml">http://data.riksdagen.se/dokumentstatus/H9023247</ref>
          <ref type="docx">http://data.riksdagen.se/fil/CE3B3CE0-4038-4FF8-9447-231A0E654906</ref>
          <ref type="pdf">http://data.riksdagen.se/fil/9B9E4920-60EC-4D1F-99EE-B5EA41DA45F7</ref>
        </bibl>
      </sourceDesc>
    </fileDesc>
    <profileDesc>
      <particDesc>
        <listPerson>
          <person gender="woman">
            <idno>i-H7qdW9GRQn7LaQ2UGGAvYC</idno>
            <name>Kerstin Lundgren</name>
            <state type="partyAffiliation" ref="Q110832">
              <desc>C</desc>
            </state>
          </person>
          <person gender="man">
            <idno>i-QHgv5iNVwgGKJgHaJMZ8sM</idno>
            <name>Magnus Ek</name>
            <state type="partyAffiliation" ref="Q110832">
              <desc>C</desc>
            </state>
          </person>
          <person gender="woman">
            <idno>i-A1NGMRYUqzQ6yvBRZ8XqFg</idno>
            <name>Linda Modig</name>
            <state type="partyAffiliation" ref="Q110832">
              <desc>C</desc>
            </state>
          </person>
          <person gender="woman">
            <idno>i-NRb4HpaQ87qUwhLNcKt7Gz</idno>
            <name>Annika Qarlsson</name>
            <state type="partyAffiliation" ref="Q110832">
              <desc>C</desc>
            </state>
          </person>
          <person gender="man">
            <idno>i-W1SpeP85RXQTDYN2miQfXU</idno>
            <name>Daniel Bäckström</name>
            <state type="partyAffiliation" ref="Q110832">
              <desc>C</desc>
            </state>
          </person>
          <person gender="man">
            <idno>i-DWgcUDJTHbEcGKZqHxJj8C</idno>
            <name>Lars Thomsson</name>
            <state type="partyAffiliation" ref="Q110832">
              <desc>C</desc>
            </state>
          </person>
          <person gender="man">
            <idno>i-WG1giJMSibawsd4Nrc2c3k</idno>
            <name>Mikael Larsson</name>
            <state type="partyAffiliation" ref="Q110832">
              <desc>C</desc>
            </state>
          </person>
          <person gender="man">
            <idno>i-RSqbTnBBX6dtdvF5RUM8Lr</idno>
            <name>Ola Johansson</name>
            <state type="partyAffiliation" ref="Q110832">
              <desc>C</desc>
            </state>
          </person>
        </listPerson>
      </particDesc>
      <correspDesc>
        <correspAction type="status" subtype="closed"/>
        <correspAction xml:id="i-XTUG9yE2TosDArvxbstnd2" type="signed"/>
        <correspContext corresp="i-XTUG9yE2TosDArvxbstnd2">
          <note type="signatory" corresp="i-H7qdW9GRQn7LaQ2UGGAvYC"/>
          <note type="signatory" corresp="i-QHgv5iNVwgGKJgHaJMZ8sM"/>
          <note type="signatory" corresp="i-A1NGMRYUqzQ6yvBRZ8XqFg"/>
          <note type="signatory" corresp="i-NRb4HpaQ87qUwhLNcKt7Gz"/>
          <note type="signatory" corresp="i-W1SpeP85RXQTDYN2miQfXU"/>
          <note type="signatory" corresp="i-DWgcUDJTHbEcGKZqHxJj8C"/>
          <note type="signatory" corresp="i-WG1giJMSibawsd4Nrc2c3k"/>
          <note type="signatory" corresp="i-RSqbTnBBX6dtdvF5RUM8Lr"/>
        </correspContext>
        <correspAction xml:id="i-Miua7eCJLatL78oGGWvijn" type="submitted">
          <date when="2021-10-04"/>
          <time when="15:32:49"/>
        </correspAction>
        <correspAction xml:id="i-MFEUZH3Bt5YMsefXAp7t5V" type="reviewed">
          <date when="2021-10-04"/>
          <time when="18:49:28"/>
        </correspAction>
        <correspAction xml:id="i-B7xhDgwSmvkU2iAqvHys23" type="referred">
          <date when="2021-10-14"/>
        </correspAction>
        <correspAction xml:id="i-VANbqWFfZo9RfuXvG8jMkT" type="assigned">
          <date when="2022-10-24"/>
          <time when="15:30:42"/>
        </correspAction>
        <correspContext corresp="i-VANbqWFfZo9RfuXvG8jMkT">
          <ref type="assignedTo">Utrikesutskottet</ref>
        </correspContext>
        <correspAction xml:id="i-DfWynNYTFsz9xs1qSv3Wbc" type="behandlas_i"/>
        <correspContext corresp="i-DfWynNYTFsz9xs1qSv3Wbc">
          <ref type="uppgift">2021/22:UU1</ref>
          <ref type="ref_dok_id">H901UU1</ref>
          <ref type="ref_dok_typ">bet</ref>
          <ref type="ref_dok_rm">2021/22</ref>
          <ref type="ref_dok_bet">UU1</ref>
          <ref type="ref_dok_titel">Utgiftsområde 5 Internationell samverkan</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction xml:id="i-NPoJdkXmJGVXoRn1tUaCRF" type="behandlas_i"/>
        <correspContext corresp="i-NPoJdkXmJGVXoRn1tUaCRF">
          <ref type="uppgift">2021/22:MJU19</ref>
          <ref type="ref_dok_id">H901MJU19</ref>
          <ref type="ref_dok_typ">bet</ref>
          <ref type="ref_dok_rm">2021/22</ref>
          <ref type="ref_dok_bet">MJU19</ref>
          <ref type="ref_dok_titel">Klimatpolitik</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction xml:id="i-HGBhLkAELEwJrefBqqGzdV" type="behandlas_i"/>
        <correspContext corresp="i-HGBhLkAELEwJrefBqqGzdV">
          <ref type="uppgift">2021/22:MJU20</ref>
          <ref type="ref_dok_id">H901MJU20</ref>
          <ref type="ref_dok_typ">bet</ref>
          <ref type="ref_dok_rm">2021/22</ref>
          <ref type="ref_dok_bet">MJU20</ref>
          <ref type="ref_dok_titel">Klimatpolitik</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction xml:id="i-KxZ2P13oME8BjgLDBR4w5g" type="behandlas_i"/>
        <correspContext corresp="i-KxZ2P13oME8BjgLDBR4w5g">
          <ref type="uppgift">2021/22:UU6</ref>
          <ref type="ref_dok_id">H901UU6</ref>
          <ref type="ref_dok_typ">bet</ref>
          <ref type="ref_dok_rm">2021/22</ref>
          <ref type="ref_dok_bet">UU6</ref>
          <ref type="ref_dok_titel">Internationellt utvecklingsbistånd</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction xml:id="i-3kujdSXK8Mr62pkwjvWUD2" type="behandlas_i"/>
        <correspContext corresp="i-3kujdSXK8Mr62pkwjvWUD2">
          <ref type="uppgift">2021/22:NU19</ref>
          <ref type="ref_dok_id">H901NU19</ref>
          <ref type="ref_dok_typ">bet</ref>
          <ref type="ref_dok_rm">2021/22</ref>
          <ref type="ref_dok_bet">NU19</ref>
          <ref type="ref_dok_titel">Handelspolitik</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction xml:id="i-CKTwH2WBTpqCwujCyvyZJ5" type="behandlas_i"/>
        <correspContext corresp="i-CKTwH2WBTpqCwujCyvyZJ5">
          <ref type="uppgift">2021/22:UU8</ref>
          <ref type="ref_dok_id">H901UU8</ref>
          <ref type="ref_dok_typ">bet</ref>
          <ref type="ref_dok_rm">2021/22</ref>
          <ref type="ref_dok_bet">UU8</ref>
          <ref type="ref_dok_titel">Riksrevisionens rapport om svenskt bistånd till multilaterala organisationer</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction xml:id="i-MsLXo5PCcH3DPHVjAFk5fo" type="behandlas_i"/>
        <correspContext corresp="i-MsLXo5PCcH3DPHVjAFk5fo">
          <ref type="uppgift">2021/22:UU2</ref>
          <ref type="ref_dok_id">H901UU2</ref>
          <ref type="ref_dok_typ">bet</ref>
          <ref type="ref_dok_rm">2021/22</ref>
          <ref type="ref_dok_bet">UU2</ref>
          <ref type="ref_dok_titel">Utgiftsområde 7 Internationellt bistånd</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
      </correspDesc>
      <textClass>
        <catRef scheme="#docType" target="#mot"/>
        <catRef scheme="#motionType" target="#kommitte"/>
        <catRef scheme="#motionType" target="#fristående"/>
      </textClass>
    </profileDesc>
  </teiHeader>
  <text>
    <body>
      <div xml:id="i-H1EuGX5FuHYGYjXMxkixbR" type="motHeader">
        <div xml:id="i-SmKXWxfCWTrTHZyLyEQncB" type="motTitle">
          Motion till riksdagen 2021/22:3247 av Kerstin Lundgren m.fl.
          (C) En liberal och internationell utvecklingspolitik bortom 2030
        </div>
      </div>
      <div xml:id="i-SaLenzpkkCwTmvvSwbESHt" type="motBody">
        <div xml:id="i-MiSNxeRxKtZp1shGDbq9mQ" type="motProposal" subtype="förslag">
          <head xml:id="i-LjDjr7SW2Rmuywayrj9h2H">
            Förslag till riksdagsbeslut
          </head>
          <list xml:id="i-UwYQvsHU16TDcS7a6D4PWC" style="ol">
            <item xml:id="i-iUdjnMpkbeHhvisKNZzaq">
              Riksdagen ställer sig bakom det som anförs i motionen om att
              svenskt bistånd tydligare måste utgå från de svenska mervärden
              som kan bidra till att uppnå prioriterade målsättningar i uppfyllandet
              av Agenda 2030 och tillkännager detta för regeringen.
            </item>
            <item xml:id="i-Tr323j5MnaahjGrHTJ4m3k">
              Riksdagen ställer sig bakom det som anförs i motionen om att
              det internationella utvecklingssamarbetet i EU och FN behöver
              förbättras och tillkännager detta för regeringen.
            </item>
            <item xml:id="i-S5WpT1x3ccTtNnwTK5NPN4">
              Riksdagen ställer sig bakom det som anförs i motionen om att
              svensk bistånds- och utvecklingspolitik ska sträva efter att skapa
              långsiktig förändring genom att angripa grundorsakerna till problemen,
              fungera som hävstång för utveckling, bygga långsiktiga relationer
              och på sikt göra områden och länder biståndsoberoende och tillkännager
              detta för regeringen.
            </item>
            <item xml:id="i-X5HRyM8mavWvRiRymU6JQT">
              Riksdagen ställer sig bakom det som anförs i motionen om att
              fler aktörer inklusive näringslivet behöver bidra till en hållbar
              utveckling och tillkännager detta för regeringen.
            </item>
            <item xml:id="i-4tMhNTQZxshL2BpVXTsZ8U">
              Riksdagen ställer sig bakom det som anförs i motionen om att
              förstärka förankringen till det svenska samhället och öka det
              bilaterala biståndet och tillkännager detta för regeringen.
            </item>
            <item xml:id="i-M2j33TmrqbKSvnMxG2fZoE">
              Riksdagen ställer sig bakom det som anförs i motionen om att
              jämställdhet är både ett mål i sig och en förutsättning för att
              utrota fattigdom och förtryck och tillkännager detta för regeringen.
            </item>
            <item xml:id="i-PPfxuK5FXChdhT6AHbByht">
              Riksdagen ställer sig bakom det som anförs i motionen om att
              kvinnors och flickors samt hbtqi-personers lika rätt till politiskt
              inflytande och beslutsfattande, ekonomisk egenmakt, sexuell och
              reproduktiv hälsa och rättigheter, frihet från våld och rätt till
              fred och säkerhet är fundamentalt viktigt och tillkännager detta
              för regeringen.
            </item>
            <item xml:id="i-WM38XDXDxukDoXq7Ta7bam">
              Riksdagen ställer sig bakom det som anförs i motionen om att
              arbeta för att stärka jämlikt beslutsfattande i det internationella
              klimatsamarbetet och tillkännager detta för regeringen.
            </item>
            <item xml:id="i-XbroyNUa8GmwCTJkWk8KWU">
              Riksdagen ställer sig bakom det som anförs i motionen om att
              biståndsbudgeten kan fungera som hävstång för utveckling och tillkännager
              detta för regeringen.
            </item>
            <item xml:id="i-9LmFM4DGGnURMFohuSr2Fk">
              Riksdagen ställer sig bakom det som anförs i motionen om att
              svenskt utvecklingssamarbete behöver fokuseras ytterligare för
              att åstadkomma långsiktig förändring och tillkännager detta för
              regeringen.
            </item>
            <item xml:id="i-MQBAmjwYpfxWdZfp9oVpCk">
              Riksdagen ställer sig bakom det som anförs i motionen om att
              hållbara jobb ska vara en tydlig fokusering i svenskt bistånd
              och tillkännager detta för regeringen.
            </item>
            <item xml:id="i-ixeKH1DVYNJWJL2cSUJLf">
              Riksdagen ställer sig bakom det som anförs i motionen om att
              klimatomställning och tillgång till grön energi ska vara en tydlig
              fokusering i svenskt bistånd och tillkännager detta för regeringen.
            </item>
            <item xml:id="i-CM5zj5SP5tg3qMxzdXFM7J">
              Riksdagen ställer sig bakom det som anförs i motionen om att
              demokratisk utveckling och rättsstatens principer ska vara en
              tydlig fokusering i svenskt bistånd och tillkännager detta för
              regeringen.
            </item>
            <item xml:id="i-9s5WjeDZK6xKZxvyJk9mKN">
              Riksdagen ställer sig bakom det som anförs i motionen om att
              utvecklingsbiståndet tydligare behöver bidra till inkludering
              av personer på landsbygden, inte minst kvinnor, med särskilt fokus
              på att öka produktionen och förädlingsvärdet inom jordbruket och
              tillkännager detta för regeringen.
            </item>
            <item xml:id="i-45YsvLXuKATjNyXcoYatx1">
              Riksdagen ställer sig bakom det som anförs i motionen om jordbruksbistånd
              och tillkännager detta för regeringen.
            </item>
            <item xml:id="i-2MEWV78p7rWTQ3H9XpB51v">
              Riksdagen ställer sig bakom det som anförs i motionen om att
              det svenska internationella utvecklingsbiståndet behöver samordnas
              bättre och tillkännager detta för regeringen.
            </item>
            <item xml:id="i-AUsArrmUyt8h6NaoHZjvvk">
              Riksdagen ställer sig bakom det som anförs i motionen om att
              stå upp för enprocentsmålet i biståndet och tillkännager detta
              för regeringen.
            </item>
            <item xml:id="i-VxapyHX1WRFXFD75Fzh2oz">
              Riksdagen ställer sig bakom det som anförs i motionen om långsiktig
              finansiering av utvecklingsbiståndet och tillkännager detta för
              regeringen.
            </item>
            <item xml:id="i-DxRs9pMLp5JGojweeWLJ7h">
              Riksdagen ställer sig bakom det som anförs i motionen om att
              fungerande skattesystem i utvecklingsländer är viktigt för en
              hållbar utveckling och mindre korruption och tillkännager detta
              för regeringen.
            </item>
            <item xml:id="i-SyesaAhUBwCsinAxcg26YY">
              Riksdagen ställer sig bakom det som anförs i motionen om att
              Sverige ska vara en stark röst för ett bättre multilateralt system
              och tillkännager detta för regeringen.
            </item>
            <item xml:id="i-9tfDcPTdhmjQmxdfDg3rk6">
              Riksdagen ställer sig bakom det som anförs i motionen om att
              svenskt bistånd inte ska gå till finansiering av investeringar,
              exempelvis via investeringsbankerna, som bidrar till att stärka
              auktoritära regimers regionala eller globala makt och tillkännager
              detta för regeringen.
            </item>
            <item xml:id="i-6iuKgrKiGfr9F2z7g7ceHz">
              Riksdagen ställer sig bakom det som anförs i motionen om att
              handels- och biståndspolitiken tydligare behöver hänga samman
              och tillkännager detta för regeringen.
            </item>
            <item xml:id="i-H6LMnFeXeCqkUZ6MXwh6nS">
              Riksdagen ställer sig bakom det som anförs i motionen om att
              Sverige ska arbeta för att EU tilldelar afrikanska länder samma
              preferenser gällande ursprungsregler och tullfrihet, inklusive
              jordbruksprodukter, och tillkännager detta för regeringen.
            </item>
            <item xml:id="i-GVfCkRRJPESWqZVHKXVvi3">
              Riksdagen ställer sig bakom det som anförs i motionen om att
              Sverige ska arbeta för att EU börjar förhandla om ett ekonomiskt
              partnerskap med Af CFTA och tillkännager detta för regeringen.
            </item>
            <item xml:id="i-J2diZexEGE9HLzZmvcrtzX">
              Riksdagen ställer sig bakom det som anförs i motionen om att
              Sveriges Afghanistanstrategi behöver uppdateras och tillkännager
              detta för regeringen.
            </item>
            <item xml:id="i-75iJiyFDya96xy69aQmFSq">
              Riksdagen ställer sig bakom det som anförs i motionen om att
              Sverige behöver göra ett omtag vad gäller biståndets utformning
              till Afghanistan och tillkännager detta för regeringen.
            </item>
          </list>
        </div>
        <div xml:id="i-CTSMDkQ6gQg9xFvWSjMDpx" type="motContent">
          <head xml:id="i-5QsYNWmMWrVWca5RKhhkYC" type="h1">
            Internationell utvecklingspolitik i en ny geopolitisk brytningstid
          </head>
          <p xml:id="i-5saYzSscH2MNWPN3rukZEb">
            En global världsordning växer nu fram som är präglad av maktförhållanden
            och en värderingskonkurrens där de normer som format vår värld
            sedan andra världskriget allt mer tunnas ut. I den tidsepok vi
            har vuxit upp under har klassiska liberala värden som frihandel
            och mänskliga rättigheter varit den självklara normen. I den tidsepoken
            sågs dessa värden som allmängiltiga och det talades till och med
            om ”historiens slut” i meningen att mänskligheten äntligen enats
            om en uppsättning normer och värderingar. Utmaningen låg inte
            längre i att definiera målen och inriktningen för utveckling.
            Utmaningen låg i att så snabbt som möjligt uppnå målen.
          </p>
          <p xml:id="i-SxVBwVbbdW2ojE5rEZUEgg">
            Idag ifrågasätts denna liberala världsordning av allt fler. Kritik
            mot den liberala världsordningen och globaliseringen framförs
            från olika håll. Udden är riktad både mot den gamla världsordningens
            förmåga att faktiskt leverera utveckling och mot dess normativa
            legitimitet. Kritiken sträcker sig även till liberala staters
            internationella utvecklingsagendor, som av många upplevs som alltför
            ideologiskt styrda och med ett skadligt uppifrånperspektiv. I
            globaliseringens kölvatten ser vi en klimatkris och minskning
            av biologisk mångfald som drivs av företag som saknar hållbarhetsnormer
            och ansvarstagande ägare, och där många verkar i länder utan en
            fungerande rättsstat präglade av korruption och maktmissbruk.
            Samtidigt som generationer av ungdomar i fattigare länder lämnat
            fattigdom och kan se fram emot betydligt längre liv än sina föräldrar
            är vägen till ett arbete och motståndskraft mot naturkatastrofer
            och pandemier ofta bräcklig. Förväntningarna på ökad frihet, tillväxt
            och välfärd hos en generation som vuxit upp med en ökande BNP
            och globala vaccinationsprogram omvandlas alltför sällan till
            trygga jobb och egenmakt.
          </p>
          <p xml:id="i-CMpNckybKxE7vum8xWGo4L">
            Den inrikespolitiska debatten i USA och EU, inklusive i Sverige,
            präglas av frag­mentering och allt skarpare ideologiska skiljelinjer
            som ställs mot varandra. Globalt rör vi oss tillbaka mot en polariserad
            världsordning präglad av skarpa ideologiska skilje­linjer där
            det system av institutionaliserat globalt samarbete som präglat
            efterkrigstiden saknar starka förkämpar.
          </p>
          <p xml:id="i-3xYkD4b3vDrbEiPJkzQD9f">
            När globalisering och liberalism alltmer ifrågasätts växer nu
            konturerna av en alternativ världsordning fram. Vi går från en
            multilateral värld präglad av liberala ideal om öppenhet och frihandel
            till en värld med globala block och regionala stormakter där var
            och en propagerar för sin världsbild och sitt normsystem. Det
            tydligaste exemplet är Kinas växande globala maktambitioner där
            kommunistpartiet genom politiken för ”Ett bälte, en väg” saluför
            en djupgående och massiv utvecklingsagenda, men präglat av egenintressen
            och utan Agenda 2030:s liberala normativa grund. Kina slår istället
            mynt av sin unika profil som ett land som på samma gång är en
            supermakt och ett utveck­lingsland, vilket är en kombination med
            stark attraktionskraft för afrikanska ledare då den också legitimerar
            auktoritärt styre och rimmar till synes väl med en etablerad postkolonial
            kritik mot västvärlden.
          </p>
          <p xml:id="i-WmSiqym4Ncown2yMQBgUDe">
            I denna brytningstid vill vi i Centerpartiet tydliggöra vår politik
            för internationell utveckling. När vi nu står i en systemkonflikt
            där auktoritära och nationalistiska intressen utmanar den liberala
            världsordningen tar vi klart ställning för liberalism, jämlikhet
            och öppenhet och utformar en politik där internationellt utvecklingssamarbete
            kan spela en strategisk roll.
          </p>
          <head xml:id="i-69q1hhbjympVJDe1U7pKyC" type="h1">
            Centrala ställningstaganden för Sveriges internationella utvecklingspolitik
          </head>
          <p xml:id="i-23Zzj8BnJMNJskt5VX2LHW">
            Centerpartiets utvecklingspolitik baseras på fem centrala ställningstaganden.
            Ställnings­tagandena ger en långsiktig riktning för hur Centerpartiet
            vill utforma Sveriges internationella utvecklingspolitik.
          </p>
          <head xml:id="i-TAEffhbesWNFnkA7prdNz6" type="h2">
            Jämställdhet – ett mål i sig och en förutsättning för att utrota
            fattigdom och förtryck
          </head>
          <p xml:id="i-6Xzm6yRC9MuY1jA4U8S4v7">
            Jämställdhet är såväl ett mål i sig som en förutsättning för
            att kunna utrota fattigdomen och ofriheten i världen. Antiliberala
            och traditionella värderingar cementerar i många samhällen patriarkala
            strukturer där kvinnor och flickor ges ett lägre värde än män
            och pojkar. Det är vi starkt emot. Kvinnors och flickors rättigheter
            gäller på livets alla områden. Kvinnors, flickors och hbtqi-personers
            lika rätt till politiskt inflytande och beslutsfattande, ekonomisk
            egenmakt, sexuell och reproduktiv hälsa och rättigheter, frihet
            från våld och rätt till fred och säkerhet är fundamentalt för
            Centerpartiet.
          </p>
          <p xml:id="i-F5iEDSK63jsrFSCEaA6eX6">
            Samtidigt som jämställdhet är ett fundamentalt mål för Centerpartiet
            är det också en effektiv strategi för hållbar utveckling. När
            flickor och kvinnor får bättre tillgång till formella arbeten,
            politiska positioner, utbildning och landrättigheter, och är fria
            från könsrelaterat våld, ökar också deras välstånd och egenmakt
            och därmed deras förut­sättningar att vara aktiva aktörer, bidra
            till de samhällen de lever i och till en hållbar utveckling. När
            kvinnor involveras i fredsprocesser blir förutsättningarna för
            en varaktig fred bättre. När förutsättningarna för återuppbyggnad
            finns efter en konflikt, i varje sådant läge där det finns en
            chans att bygga till någonting bättre, måste kvinnors meningsfulla
            deltagande finnas med också i utformningen av investeringsprogram,
            i infrastrukturprogram osv. där Världsbanken och IMF bidrar till
            finansieringen. Det kan Sverige påverka genom en samstämmig politik
            i multilaterala och bilaterala forum. Jämställdhetsarbetet kan
            inte utföras i ett vakuum utan måste ske integrerat med politiska,
            socioekonomiska och kulturella utvecklingsprocesser. Det är avgörande
            att pojkar och män inkluderas i arbetet.
          </p>
          <p xml:id="i-9wicgYPkJfA4Y6pWUuoVL2">
            Vi kommer alltså aldrig att kunna lyfta världens fattiga och
            minska fattigdomen globalt om vi inte samtidigt anlägger ett jämställdhetsperspektiv
            när vi utvecklar vår politik. Jämställdhet är därför en strategiskt
            viktig faktor för utveckling och ett genomgående perspektiv i
            samtliga ställningstaganden i denna rapport.
          </p>
          <head xml:id="i-XQXjrw5NEePLnBeYEaJvG7" type="h2">
            Förstärk förankringen till det svenska samhället och öka det
            bilaterala biståndet
          </head>
          <p xml:id="i-U9duZGk6yXdwHJXyJofjVs">
            Det svenska bilaterala biståndet utgör idag knappt 40 procent
            av den totala bistånds­budgeten och präglas av hög kvalitet och
            goda resultat. Det bilaterala biståndet gör det möjligt för Sverige
            att styra resurserna till insatser som mycket tydligt genomsyras
            av de värderingar som vi anser ska ligga till grund för allt svenskt
            bistånd, såsom jäm­ställdhet, demokrati och hållbarhet. Det bilaterala
            biståndet skapar dessutom förut­sättningar för en demokratisk
            förankring i och deltagande av det svenska samhället i utvecklingsagendan.
          </p>
          <p xml:id="i-DmQ5oRaNnu48jtowbMp2wd">
            Centerpartiet är en stark förespråkare av det multilaterala systemet
            och vi ser att multilaterala aktörer har en viktig roll i utformningen
            och genomförandet av interna­tionell utveckling. Men vi ser idag
            att mycket finansiering går via de multilaterala kanalerna även
            när det bilaterala biståndet skulle kunna ge bättre utvecklingsresultat.
            Centerpartiet förespråkar därför en betydlig ökning av det bilaterala
            biståndet och vi presenterar i den här rapporten konkreta insatser
            för att stärka det svenska bilaterala biståndets möjligheter att
            uppnå ännu bättre resultat.
          </p>
          <p xml:id="i-39TUf6x6xzfysfMD45mJo8">
            Centerpartiet ser ett stort värde i en utvecklingspolitik där
            breda lager av det svenska civila samhället och näringslivet är
            direkt engagerade. De utgör den historiska grunden för Sveriges
            internationella utvecklingssammanhang och är en förutsättning
            för Sveriges framgångsrika arbete på området. Medan Sveriges offentliga
            utvecklingssamarbete i många olika länder sträcker sig fem decennier
            bakåt i tiden har representanter från vissa delar av det svenska
            samhället ett hundraårigt engagemang bakom sig.
          </p>
          <p xml:id="i-XUFJ8n74CuVetfX9kXgB2S">
            Det offentliga biståndet ska därför inriktas på att möjliggöra
            hela det samlade svenska samhällets engagemang i utvecklingspolitiken.
            Genom att bredda och fördjupa engagemanget i Sverige ökar dessutom
            den demokratiska förankringen av vårt internationella utvecklingssamarbete.
          </p>
          <p xml:id="i-2Jb9HuGzTJnpHZPkuDP3xi">
            Det civila samhället har en central roll i det internationella
            utvecklingssamarbetet. Här finns en lång tradition av och djup
            kunskap om utvecklingsfrågor, goda kontakter på både lokal och
            nationell nivå och en mycket värdefull folklig förankring som
            skapar förståelse och legitimitet för utvecklingsfrågor hos den
            svenska allmänheten.
          </p>
          <p xml:id="i-7rAVBZs4BBE1Q78e4LF39s">
            Målen i Agenda 2030 kan inte uppnås utan det privata näringslivets
            aktiva och ansvarsfulla engagemang. Men det är också värdefullt
            att det svenska näringslivet får en tydligare och mer självklar
            roll i det svenska utvecklingssamarbetet för att säkra samhällsförankringen
            och fortsätta bygga på de långsiktiga relationerna med partner­länder
            som kan leva vidare när det svenska biståndet en dag kan avvecklas.
            Privata företag är motorer för innovationer och investeringar,
            de skapar arbetstillfällen, ökar skattebasen och driver på offentliga
            investeringar i infrastruktur. Svenskt näringsliv är världsledande
            inom en rad områden som är avgörande för att möta de globala utmaningar
            som är kopplade till Centerpartiets tematiska fokuseringar i utvecklings­politiken.
          </p>
          <p xml:id="i-49pHsrbTv1F5tyaPE1gp3C">
            En större närvaro av fler svenska aktörer i utvecklingspolitiken
            utöver det civila samhället och näringslivet, såsom akademin,
            investerare och kooperationer, ger ett starkt bidrag till en snabbare
            utveckling bort från fattigdom och ofrihet och skapar en bredare
            grund för Sveriges relationer i det internationella utvecklingssamarbetet.
          </p>
          <head xml:id="i-Lk7tWTNRuEMEyQwLybiGze" type="h2">
            Fokusera det svenska utvecklingssamarbetet än mer
          </head>
          <p xml:id="i-2qZ659VCrS8MfVhGkWmbEt">
            De globala utmaningar som Agenda 2030 identifierar präglas av
            stor komplexitet och pekar på behovet av djup kunskap och långsiktiga
            förändringar. Sveriges internationella utvecklingssamarbete ska
            användas för att bidra till en djupgående och beständig för­ändring.
            Det görs genom att bekämpa grundorsakerna till fattigdom och förtryck,
            inte enbart deras konsekvenser. Bara så kan utvecklingssamarbetet
            nå sitt övergripande mål om att utrota fattigdomen och att på
            sikt avveckla sig självt.
          </p>
          <p xml:id="i-NgvLR62MjegAF2RRAFDHg5">
            Sverige har gedigen kunskap inom många olika områden och vårt
            utvecklings­samarbete håller hög kvalitet. Men Sverige kan och
            ska inte göra allt. Även om intentionen är god är det svenska
            utvecklingssamarbetet idag så tunt utspritt i många länder och
            på många tematiska områden att Sveriges förmåga att göra bestående
            skillnad riskerar att urholkas. För att det svenska biståndet
            ska kunna bidra till djupgående förändring och fungera som en
            effektiv hävstång krävs därför en ökad fokusering av Sveriges
            internationella engagemang.
          </p>
          <p xml:id="i-LaSmQQvGWRUA5Gkmet6hK8">
            En fokusering av det svenska biståndet ska ta utgångspunkt i
            vilka av de globala målen i Agenda 2030 och målsättningarna i
            Parisagendan som svenska aktörer bäst kan bidra till att nå. Vi
            är bra på mycket men behöver bli bättre på att fokusera på det
            vi är bäst på. Vi ska verka där vi kan göra mest skillnad, och
            där ska vi vara världsledande. Genom att uppmuntra andra länder
            att följa samma principer och genom att verka för en god samordning
            inom EU och i andra forum skapas en effektiv och rationell arbets­fördelning
            för internationell utveckling.
          </p>
          <p xml:id="i-NEeGenKAqJrX5vRPA4WtZT">
            Centerpartiet vill därför kraftsamla och fokusera det svenska
            utvecklingssamarbetet runt tre tematiska områden: (1) Hållbara
            jobb, (2) Klimatomställning och grön energi samt (3) Demokrati
            och rättsstatens principer.
          </p>
          <head xml:id="i-2xM7QqvRRTtxeezE3aFjm6" type="h2">
            Bortom biståndet – biståndsbudgeten som hävstång för utveckling
          </head>
          <p xml:id="i-8EzpuTgpjR1rE76BRKA4NJ">
            Volymen på de investeringar som krävs för att uppnå en hållbar
            utveckling överstiger vida det samlade biståndets volymer. Inte
            ens de samlade privata och offentliga investe­ringar som görs
            för hållbar utveckling räcker för att uppnå målen i Agenda 2030.
            Enligt FN:s egna beräkningar krävs det sammantaget minst en fördubbling
            av investeringarna i hållbarhet för att nå dessa mål. Utan ett
            brett och nära samarbete med privata investerare och näringslivet
            som fokuserar på ett ökat engagemang kommer hållbarhetsmålen inte
            att uppnås.
          </p>
          <p xml:id="i-5ztFuAwLatZvVmNTweZZps">
            Centerpartiet ser därför att en av biståndets viktigaste roller
            är att frigöra engage­mang och investeringar bortom biståndsbudgeten
            och att skapa förutsättningar för andra och större kapitalflöden
            som bidrar till hållbar utveckling. Centerpartiet vill fortsätta
            att investera en procent av Sveriges BNI i den internationella
            utvecklingsagendan. Det enprocentiga bidraget ska ses som ett
            medel för att mobilisera betydligt större volymer från andra aktörer.
            Vi vill att det internationella biståndet används som en hävstång
            för att mobilisera större krafter i näringsliv, stater, civilsamhälle
            och internationella system. Hävstångseffekten skapas genom att
            det internationella biståndet mobiliserar såväl kapital, engagemang
            och tid som innovation. På så sätt kan värdet av varje skattekrona
            som investeras i de globala målen mångfaldigas.
          </p>
          <p xml:id="i-BFAySmd5kc1aDhfnmN3jTd">
            Genom att använda det internationella utvecklingssamarbetet som
            en hävstång för mobilisering av andra resursflöden byggs en tydlig
            väg bort från ett biståndsberoende till förmån för en övergång
            till bredare relationer.
          </p>
          <p xml:id="i-YLCtFeH5NhpebAshaCEA9c">
            Centerpartiet vill att svensk internationell utvecklingspolitik
            ska bygga på en tidsatt nollvision för utvecklingspolitiken i
            varje land där vi är verksamma. Vi har under decennier varit med
            och byggt upp vad som ofta framställs som det svenska biståndets
            adelsmärke, nämligen långsiktiga relationer och partnerskap. Detta
            är vi stolta över. Vi vill därför sätta tydliga mål för att fasa
            ut utvecklingspolitiken i land efter land och där istället bygga
            bredare relationer inom handel, kultur och forskning. Dessa mål
            ska ställas upp mot en tydlig och realistisk tidslinje i varje
            land där vi bedriver utvecklings­politik. När vi uppnått de resultat
            som vi vill ska vi fasa ut biståndet och växla upp bredare relationer.
            Att fokusera på biståndsbudgeten som hävstång för bredare resursflöden
            ser vi som den snabbaste vägen bort från biståndsberoende.
          </p>
          <head xml:id="i-57sSToWmpKtjcS3ckAhrzo" type="h2">
            Förbättra det internationella utvecklingssamarbetet i EU och
            FN
          </head>
          <p xml:id="i-WUf2GWCGS7oC7ZkpyEDbR4">
            Centerpartiet vill att Sverige ska verka för samarbeten inom
            EU och FN som effektivt bidrar till att främja internationell
            utveckling och säkerställa liberala värderingar. Sveriges historiska
            roll inom utvecklingssamarbetet ger en mycket god grund och stor
            legitimitet för en stark svensk röst i världen. Vi är och ska
            utveckla vår roll som fanbärare i det multilaterala systemet för
            ökad jämställdhet, fattiga människors perspektiv, klimatet och
            frihandel.
          </p>
          <p xml:id="i-E51GSbr5sLgCTSx4G6Fik8">
            Den förändrade geopolitiken innebär att den världsordning som
            skapades efter andra världskriget utmanas av en fragmentering
            där regionala block saluför alternativa världs­bilder och normsystem.
            USA:s roll som internationell aktör är starkt försvagad och oavsett
            vem som sitter i Vita huset har nationalistiska strömningar växt
            sig starka i landet. Varken EU eller FN fyller det vakuum som
            USA:s tillbakadragande skapat. EU:s externa dimension försvagas
            av medlemsstater som är upptagna av svag intern samordning och
            olika syn mellan länder på hur EU ska utvecklas. FN-systemet genom­går
            regelmässigt reformer för ökad effektivitet men lider av strukturella
            trögheter som fördunklar en tydlig normativ vision och förhindrar
            den exekutiva slagkraft som behövs. Trots detta står det klart
            för Centerpartiet att både FN, EU och Sverige behöver vara närvarande
            och starka internationella aktörer. Tillsammans behöver vi stå
            upp för liberala värderingar som lett till utveckling och större
            jämlikhet och välstånd för fler runt om i världen. Och vi behöver
            göra det i mer än ord.
          </p>
          <p xml:id="i-Jnupbvu2NxEFgzjkavLGgT">
            Samtidigt som Sveriges nära relation med FN är en styrka utgör
            den även en risk om kraven på effektivitet och leverans sjunker.
            Varje skattekrona ska förvaltas för största möjliga hållbara resultat
            för fattiga människor och global utveckling. Vi ska inte för­vänta
            oss något annat än god kvalitet, effektivitet, transparens och
            leveranssäkerhet av FN. Därför måste även FN-systemets förmåga
            att bidra utsättas för en ökad konkurrens genom systematisk och
            transparent jämförelse och där de olika FN-organisationernas leveranskapacitet
            ställs mot tydliga alternativ. Centerpartiet vill att när Sverige
            väljer att samarbeta med FN-organisationer ska det göras utifrån
            en tydlig bild av att detta är det mest effektiva sättet att uppnå
            hållbara resultat med fattiga och ofria människors behov i centrum.
          </p>
          <p xml:id="i-VXpVs9ijEFwsuMijaqJbLA">
            Samtidigt som vi vill öka trycket på effektivitet och resultat
            inom FN-systemet vill vi öka möjligheterna för svenska aktörer
            inom det offentliga, näringslivet, civilsam­hället och forskningen
            att bidra till global utveckling. Vi tror att detta kommer att
            leda till en viktigare roll för svenska aktörer och att en större
            andel medel förvaltas av dessa i partnerskap med aktörer i utvecklande
            och mer utvecklade länder. Vi sätter medvetet inget mål för andelen
            av biståndet som bör gå via bilaterala respektive multilaterala
            kanaler, men vi slår fast principen att utgångspunkten för val
            av kanal ska vara förmågan att hållbart och långsiktigt bidra
            till global utveckling.
          </p>
          <p xml:id="i-RpTHRam1uWu9TAKA2vu9Tg">
            Samma krav på effektivitet, måluppfyllelse och tydligt genomslag
            för svenska värderingar ska gälla i vår relation till EU-kommissionens
            utvecklingssamarbete, även om storleken på vårt ekonomiska bidrag
            är mindre rörligt än vad som är fallet med FN. Centerpartiet vill
            att Sverige söker olika vägar att växla upp sina erfarenheter
            av internationellt utvecklingssamarbete inom EU.
          </p>
          <head xml:id="i-BwKTu4SBvvbkBDcXDk839G" type="h2">
            Fokusera för djupgående förändring
          </head>
          <p xml:id="i-PZBpQHGGEzyTsP6TTDPpqD">
            De globala utmaningar som Agenda 2030 identifierar präglas av
            stor komplexitet och pekar på behovet av djup kunskap och långsiktiga
            förändringar. Sveriges internationella utvecklingssamarbete ska
            användas för att bidra till en djupgående och beständig för­ändring.
            Det görs genom att bekämpa grundorsakerna till fattigdom och förtryck,
            inte enbart dess konsekvenser. Bara så kan utvecklingssamarbetet
            nå sitt övergripande mål om att utrota fattigdomen och att på
            sikt avveckla sig självt.
          </p>
          <p xml:id="i-7BpPDUiCJzQmDp6qZ1z8De">
            Ofta är grundorsakerna komplexa och kräver samordning på alla
            nivåer, från den lokala till den internationella, och att aktörer
            från samhällets olika sektorer samarbetar för att nå samma mål.
            Sverige har gedigen kunskap inom många olika områden och vårt
            utvecklingssamarbete är ofta världsledande. Men även om och när
            vi är bäst i världen vad gäller utvecklingspolitik så räcker inte
            det. Det krävs en substantiell ökning i volym och effektivitet
            för att göra bestående skillnad. Idag är det svenska utvecklingssam­arbetet
            så tunt utspritt i många länder och på många tematiska områden
            att Sveriges förmåga att göra bestående skillnad riskerar att
            urholkas. För att det svenska biståndet ska kunna ha en avgörande
            betydelse krävs att det utformas för att fungera som en effektiv
            hävstång på andra förändringsaktörer inom marknad och civilsamhälle
            och att det verkar fokuserat inom ett mindre antal områden.
          </p>
          <p xml:id="i-9VpsciyjMiLoh3zhg1Vtcq">
            En fokusering av det svenska biståndet ska ta utgångspunkt i
            de globala mål i Agenda 2030 och de målsättningar i Parisagendan
            som svenska aktörer bäst kan bidra till att nå. Vi är bra på mycket
            men behöver bli bättre på att fokusera på det vi är allra bäst
            på. Sverige måste våga välja väg och fokusera där vi har bäst
            förutsättningar att bidra till bestående och hållbar utveckling.
            I de länder där vi väljer att gå in med långvarigt bilateralt
            stöd är det av stor vikt att vi bygger upp landspecifik kompetens
            på UD och Sida, för att kunna verka effektivt och för att kunna
            kanalisera nödvändiga resurser.
          </p>
          <p xml:id="i-9bCf7JP8jEH2R81kYbF2uD">
            Vi ska verka där vi kan göra mest skillnad, och där ska vi vara
            världsledande världsförbättrare. För att öka genomslaget av det
            svenska internationella utvecklings­samarbetet behövs ett fokus
            som möjliggör hållbara resultat. Centerpartiet vill därför kraftsamla
            det svenska utvecklingssamarbetet runt tre tematiska mål som är
            centrala för det övergripande målet om minskad fattigdom och frihet
            från förtryck. Alla tre mål är sprungna ur och bidrar till de
            17 globala målen för hållbar utveckling. Våra prioriter­ingar
            är utformade för att motverka grundorsaker till fattigdom och
            ofrihet inom ett flertal av de globala målen, och med svenska
            mervärden i åtanke.
          </p>
          <head xml:id="i-UmPftpVtqrSQ9Ax2JVY16L" type="h2">
            Hållbara jobb
          </head>
          <p xml:id="i-Kb8jaeh2d4gvMBLFk71jUm">
            Bidrar till Agenda 2030 mål 5 jämställdhet, mål 8 anständiga
            arbetsvillkor och ekonomisk tillväxt samt mål 9 hållbar industri,
            innovationer och infrastruktur.
          </p>
          <p xml:id="i-DohGhw84JpfiFUdyqqGBHy">
            Det behövs fler riktiga jobb i världen med anständiga arbetsvillkor.
            Möjligheterna till ett eget arbete och en egen inkomst är den
            viktigaste vägen ur fattigdom, inte minst för kvinnor. Centerpartiet
            vill därför införa en arbetslinje i det internationella utvecklingssamarbetet
            med särskilt fokus på jobb i den privata sektorn.
          </p>
          <p xml:id="i-XruKh7ezFZ3UvLewW7hvXw">
            Afrika kommer att uppleva en urbaniseringstakt som är snabbare
            än någon gång tidigare i världshistorien.
          </p>
          <p xml:id="i-8rbTFNmpnUkurK4QqGheC7">
            Under de närmaste 25 åren väntas en halv miljard människor flytta
            till städer i Afrika i jakt på alternativa försörjningsmöjligheter.
            Hållbara jobb måste därför även skapas på landsbygden där över
            75 procent av de som lever i fattigdom bor. Flertalet är kvinnor
            som jobbar i ineffektiva jordbruk. Övergången från dåligt betalda
            jobb under usla arbetsförhållanden och med låg produktivitet till
            hållbara jobb går via utbildning och legala reformer. På landsbygden
            är det särskilt viktigt med reformer som utvecklar lantbruket
            och rättssystem som säkerställer äganderätten till mark även för
            fattiga och för kvinnor. Avsaknaden av jobb i städer och på landsbygden
            är redan idag en stor källa till frustration bland unga människor
            och en pådrivande faktor bakom fattigdom och migrationsströmmar.
            Bristen på jobb inom den formella sektorn underminerar även möjligheten
            till beskattning, vilket påverkar länders förmåga att bygga upp
            ett socialt skyddsnät och fungerande institutioner.
          </p>
          <p xml:id="i-SXCKrNVSk3VvVQtWc6c8iK">
            I Sverige finns stor erfarenhet av att främja hållbart arbete,
            och arbetsmarknadens parter tar ett stort ansvar baserat på frivilliga
            avtal, vilket främjar organisering och utgör en viktig del av
            ett rikt föreningsliv. Det är en modell som fler länder skulle
            gynnas av. Ett riktat stöd till skapandet av fler hållbara jobb,
            med särskilt fokus på småföretagare, unga och kvinnor, lägger
            grunden för ett mer långsiktigt och hållbart globalt välstånd.
          </p>
          <p xml:id="i-9XyxDk2M7LJT9fJ9XUZng">
            Hållbara jobb förutsätter att barn och vuxna erbjuds möjlighet
            till utbildning som håller hög kvalitet. Bara då kan de konkurrera
            på en globaliserad arbetsmarknad och ekonomi, och därmed bidra
            till en hållbar utveckling. Många av de nya arbetstillfällen som
            måste skapas i utvecklingsländer kommer att finnas i de snabbt
            växande städerna och inom industri, it och tjänstesektorer. Utbildning
            är en förutsättning för denna omställning och det är särskilt
            viktigt att fokusera på flickors skolgång eftersom långt fler
            flickor än pojkar i världen inte går i skolan. En mer utbildad
            arbetskraft leder till minskad fattigdom.
          </p>
          <head xml:id="i-9TkuejuH4Smm7qF7xBb1TZ" type="h2">
            Klimatomställning och tillgång till grön energi
          </head>
          <p xml:id="i-9tkiaNFPgnjii8KCgByjEK">
            Bidrar till Agenda 2030 mål 5 jämställdhet, mål 7 hållbar energi
            för alla, mål 9 hållbar industri, innovationer och infrastruktur,
            mål 13 bekämpa klimatomställningarna samt mål 15 ekosystem och
            biologisk mångfald.
          </p>
          <p xml:id="i-VugksQC9gjGvX7amSWyTzx">
            Klimatet är vår tids största utmaning. Alla bidrar till klimatförändringarna,
            men de som bidrar minst till problemen drabbas hårdast av deras
            konsekvenser. Detta gäller människor som lever i fattigdom och
            särskilt fattiga kvinnor och flickor, som utgör en stor majoritet
            av världens fattiga.
          </p>
          <p xml:id="i-S3Y6GRuFno8BtAWLCzPoFU">
            Idag bidrar fattiga länders outvecklade ekonomier till en relativt
            liten andel utsläpp av växthusgaser. Men om dessa länders ekonomier
            utvecklas med samma stora klimat­avtryck som västvärlden blir
            effekten på klimatet och den biologiska mångfalden förödande.
            Planeten har inte råd med att dessa ekonomier upprepar samma utvecklings­mönster
            som västvärlden. Vi har därför både ett ansvar och ett intresse
            i att stödja etableringen av hållbarare utvecklingsmönster.
          </p>
          <p xml:id="i-492Prkg8r3Wnp1paddqVGV">
            Om vi ska klara av 1,5-gradersmålet kommer det att krävas en
            grön omställning i hela världen inklusive i låginkomstländer,
            med fokus på att möjliggöra en hållbar väg ut ur fattigdomen.
            Detta gäller både på landet och i städer. Vägen ur fattigdom går
            för många människor genom en ökad effektivitet av jordbruket som
            även är en viktig del för att klara livsmedelssäkerheten globalt.
            De reformer som krävs för att växla upp effektiviteten i jordbruket
            måste vara klimatsmarta. Samma produktions- och konsum­tionsmönster
            som präglar rika länder i väst kan inte vara förebild om vi ska
            klara klimatet och den biologiska mångfalden. Samtidigt står världen
            inför en fortsatt stegrande urbanisering och övergång till en
            livsstil som riskerar ett betydligt större klimatavtryck. Här
            krävs kraftfulla åtgärder där tillgång till förnybar energi och
            energieffektivisering är centralt. Vägen ut ur fattigdom kan inte
            vara fossildriven utan måste drivas av grön energi och kantas
            av biologisk mångfald. Det behövs även kraftfulla insatser för
            att minska klimateffekten av urbanisering och anpassa utsatta
            samhällen och växande städer till klimatförändringarnas oundvikliga
            konsekvenser.
          </p>
          <p xml:id="i-YbkLYxDGeq6nLjemAVM65Q">
            Idag lever 600 miljoner människor i Afrika utan tillgång till
            elektricitet och närmare 1 miljard lagar mat i energislukande
            spisar eller över öppen eld. Nuvarande nivå på investeringarna
            i förnybar energi innebär att dessa siffror inte kommer att minska,
            eftersom förbättringarna som sker bara ligger i nivå med befolkningstillväxten.
            Center­partiet vill satsa mer på ett globalt klimatarbete genom
            att främja tillgången till förnybar energi och energieffektivisering
            med utgångspunkt i fattiga människors rätt till utveck­ling och
            frihet och med kvinnor och flickor i särskilt fokus. Vi vill öka
            investeringarna i projekt som ökar tillgången till förnybara och
            effektiva energisystem, exempelvis genom att dela risk med företag
            som investerar i sektorn. Svensk miljöteknik och energitänkande
            inom företagande och forskning liksom våra värderingar för hållbarhet,
            jämlikhet och offentliga institutioner utgör en god grund för
            att bidra till hållbara och jämlika globala lösningar.
          </p>
          <p xml:id="i-KZb2rJpBmFkUfSopv9EHqh">
            Det är fattiga människor som ofta saknar alternativa försörjningsmöjligheter
            och som är direkt beroende av lokal jordbruksproduktion som påverkas
            mest av förändringar i nederbördsmönster och temperaturer. Kvinnor
            står för en absolut majoritet av jord­bruksarbetet och matproduktionen
            i utvecklingsländer. Kvinnorna är därmed i större utsträckning
            än män beroende av naturresurser från skogen och jordbruket. När
            vädret blir torrare och regnen kommer allt mer oregelbundet och
            oförutsägbart drabbas alla, men kvinnorna drabbas hårdast.
          </p>
          <p xml:id="i-EssZV1rzpD9eqoXiiu49Pg">
            Globalt är jordbruket såväl en del av problemet som ett svar
            på klimatutmaningen. Jordbruket står för betydande utsläpp, men
            en stor del av dessa kommer från industriella jordbruk i hög-
            och medelinkomstländer samt från ändrad markanvändning. Det är
            oerhört viktigt att stävja skogsskövling, särskilt i länder med
            stora arealer regnskog, och att minska suget efter ny jordbruksmark
            genom ett effektivare jordbruk. Att på ett hållbart vis öka produktionen
            från mindre jordbruk utan att öka utsläppen är därför avgörande,
            både för klimatet och för fattigdomsbekämpningen. Tillgång till
            förnybar energi är en viktig del i att öka produktiviteten i jordbruket
            genom att exempelvis möjliggöra förädling av jordbruksvaror på
            lokal nivå och skapa obrutna kylkedjor som möjliggör handel. Insatser
            för utbildning, rationalisering och nya brukandemetoder, såsom
            agroforestry, skulle kunna kombinera ökad produktion, hållbarhet
            och klimatresiliens med minskade koldioxidutsläpp.
          </p>
          <head xml:id="i-TXnbLZC3myPU7t2me5uaqP" type="h2">
            Demokratisk utveckling och rättsstatens principer
          </head>
          <p xml:id="i-8Ebe9WCkUb5jG4rgUsXyDv">
            Bidrar till agenda 2030 mål 5 jämställdhet, mål 10 minskad ojämlikhet
            och mål 16 fredliga och inkluderande samhällen.
          </p>
          <p xml:id="i-FF1SdUk7FWJgNYucBH9X6j">
            Värnandet av människans grundläggande fri- och rättigheter är
            kärnan i Center­partiets politik. I en tid då inskränkningar av
            demokratin, mänskliga rättigheter och rättsstatens principer blivit
            allt vanligare vill vi använda det svenska utvecklings­samarbetet
            för att värna liberala värden. Vi ska stödja uppbyggnaden av rättsstater
            där all makt måste följa lagar och regler som gäller lika för
            alla och envar, inklusive makt­havarna. Offentliga institutioner
            som utgår från opartisk rättstillämpning och ett starkt och oberoende
            rättsväsende är fundamentalt i en rättsstat. I en liberal stat
            värnas demokrati och förenings- och yttrandefrihet som manifesteras
            i ett fungerande fler­partisystem med demokratiska partier, fria
            och rättvisa val och ett livskraftigt civilsamhälle.
          </p>
          <p xml:id="i-JYZ9o8Tdfqep796DBd8ppq">
            5,1 miljarder människor världen över lever idag med rättsliga
            problem som inte får en lösning. Merparten rör vardagsproblem
            såsom tillgång till jobb, mark och egendom, sociala förmåner,
            utbildning och hälsa. Med andra ord har en stor del av jordens
            be­folkning inte full tillgång till rättvisa. Rättsliga institutioner
            och förvaltning av god kvalitet är avgörande för att tillgodose
            dessa vardagliga problem genom att säkerställa att de hanteras
            rättvist och rättssäkert. Lika viktigt är ett livskraftigt civilsamhälle
            som kan ge människor möjlighet att engagera sig för att lösa problem
            tillsammans eller att gemensamt kräva sin rätt.
          </p>
          <p xml:id="i-KqLpuCE9TS9JUL3QV2Ykqv">
            Kvinnor och flickor drabbas ofta oproportionerligt av avsaknad
            av rättvisa. När kvinnors rättsliga skydd saknas eller inte är
            starkt nog att överkomma ojämlika sociala eller traditionella
            normer leder det till förtryck. Kvinnor drabbas av begränsad politisk
            representation, hindras att äga mark och driva företag, saknar
            rätt till utbildning och hälsa och drabbas ytterst av diskriminering
            och fysiskt våld. Ett inte obetydligt problem är informella rättssystem
            och hederskultur som gör att främst kvinnor, men också män, inte
            har tillgång till formell rättsskipning. Istället är de som individer
            utlämnade till gruppens sociala normer och hederskulturens förtryckande
            strukturer. Genom att an­lägga ett jämställdhetsperspektiv i vårt
            stöd till reformering av formella rättsstrukturer kan vi bidra
            till att säkerställa att kvinnors och flickors rättigheter också
            ger resultat för att uppnå bättre hälsa, bättre resultat i barns
            utbildning, bättre tillgång till egendom och förbättrad ekonomi
            för familjer och ytterst ökad ekonomisk tillväxt och säkerhet
            för samhällen och stater.
          </p>
          <p xml:id="i-HSNZx9PWDj1qkLtcV1aCZY">
            I dag hålls många människor kvar i fattigdom och ojämlikhet av
            svaga statstrukturer med politiker och tjänstemän vars brist på
            vilja och förmåga att upprätthålla rättsstatens principer leder
            till korruption. I brist på ett fungerande system tenderar människor
            att vända sig till informella system som är uppbyggda kring normer
            som inte alltid rimmar med rättsstatens principer. Ungefär hälften
            av världens befolkning lever i länder där auktoritära krafter
            systematiskt och framgångsrikt underminerar grundläggande fri-och
            rättigheter. De formella rättsstrukturer som idag finns i många
            utvecklingsländer är ofta korrupta och inte sällan den auktoritära
            statens förlängda arm. Det kan i sig verka hämmande på individers
            vilja att vända sig till dem. Det behövs både en reformering av
            formella institutioner och förändringar av samhälleliga normer
            för att uppnå framgångs­rik förändring.
          </p>
          <p xml:id="i-WJcUgenqA1ntjEHJxQsQ7r">
            Att stärka rättsstaten är att påverka maktförhållandena i ett
            land. Fungerande demokratiska institutioner och försvar för mänskliga
            rättigheter utgör ett ramverk som stärker fattiga och utsatta
            människors rättigheter och skyddar dem mot övergrepp. Rättsliga
            institutioner är också nödvändiga för att minska korruption och
            för att begränsa och försvåra politiskt förtryck. De utgör ett
            motstånd mot en allt starkare global trend av minskande demokratiskt
            utrymme. Starka och motståndskraftiga institutioner är grunden
            för fred, rättvisa och hållbar utveckling byggd på respekt för
            mänskliga rättigheter.
          </p>
          <p xml:id="i-PhtQ7iV59Sy7Rtu1vntSts">
            Centerpartiet menar att utvecklingsbiståndet måste ta avstamp
            i denna vetskap och prioritera satsningar utifrån vad som verkligen
            bygger och befäster demokrati och rättsstat i ett land och globalt.
          </p>
          <p xml:id="i-8v81EmRoksCsQMaN4qYXsj">
            Korruptionsbekämpning är därför centralt i Centerpartiets internationella
            utveck­lingsagenda. Det innebär bland annat att främja kompetens
            och kapacitet inom de nationella och internationella rättsliga
            institutionerna, att stärka föreningslivets möjlig­het till insyn
            och granskning, att premiera äganderätten och att motverka all
            form av diskriminering.
          </p>
          <p xml:id="i-WMf75Mb4QD8Tsj3eoq7BCJ">
            Det behöver finnas en större flexibilitet i demokratibiståndet
            och bättre förut­sättningar för att snabbt kunna ändra det svenska
            engagemanget i länder vid negativ demokratisk utveckling i enlighet
            med principen om more for more, less for less. Med det menas att
            utvecklingssamarbetet behöver anpassas till rådande omständigheter
            i syfte att nå uppsatta mål. Vid negativ demokratisk utveckling
            behöver biståndet vara flexibelt och ändamålsenligt samtidigt
            som förändringar behöver föregås av en nära dialog mellan regeringen,
            ansvariga myndigheter samt berörda aktörer i det civila samhället.
          </p>
          <p xml:id="i-HpdSxtwMquNVRWSy9kXRwQ">
            För att långsiktigt uppnå robust demokratisk förändring är tillgången
            på utbildning för pojkar och flickor av stor vikt. Människor måste
            få en chans att lära sig läsa, lära sig sina rättigheter och förstå
            sin omvärld.
          </p>
          <head xml:id="i-6ayqhFY2nNHoj2MKm8746i" type="h2">
            Centerpartiet vill
          </head>
          <list xml:id="i-7K1Jwe1mJdNRkSXgScfdMq" style="ul">
            <item xml:id="i-J1er4nY92mADkv4UsEa8GX">
              Att en majoritet av den svenska biståndsbudgeten går till de
              tre prioriterade områdena.
            </item>
            <item xml:id="i-69TrXLRuP6JnRceAGPpyUv">
              Att utrikesförvaltningen och myndigheter som förvaltar det internationella
              utvecklingssamarbetet fördjupar sitt arbete och sin expertis inom
              de tre prioriterade områdena.
            </item>
            <item xml:id="i-Rhw3e5LDJvFTx95dVovSQV">
              Att beslut om långvarigt bilateralt stöd också ska följas av
              investeringar i lands­pecifik kompetensuppbyggnad.
            </item>
            <item xml:id="i-QwYtVB1G8dCu8xj8DUhYoD">
              Att en arbetslinje med fokus på hållbara jobb, särskilt inom
              privata sektorn, etableras i biståndet.
            </item>
            <item xml:id="i-SzagApD3ctcx8GjT6GGf4d">
              Att utbildning som bidrar till jobbskapande särskilt premieras.
            </item>
            <item xml:id="i-LVtDZzj1PJ3EjD8V2Xt4hm">
              Att insatser som motverkar förändringarna av klimateffekterna
              och värnar den biologiska mångfalden ökar.
            </item>
            <item xml:id="i-AED8F5iEVJmf91PmUrXCLH">
              Att tillgång till och produktiv användning av förnybar och effektiv
              energi prioriteras.
            </item>
            <item xml:id="i-3yHeBVKNxnE6EDH9x6fa2E">
              Att fokuset på klimatomställning och klimatanpassning ökar, både
              i utsatta sam­hällen och i växande städer.
            </item>
            <item xml:id="i-CGcf32c9jpFvhtais3XbSr">
              Att en högre andel av det svenska biståndet går till jordbruk
              i låginkomstländer, med särskilt fokus på att öka produktionen
              och förädlingsvärdet inom jordbruket.
            </item>
            <item xml:id="i-RZiXYPhyeHKJGyFW3VwfEy">
              Att insatser som syftar till demokratisk utveckling och att stärka
              rättsstaten ökar.
            </item>
            <item xml:id="i-J7Pn9Abn3LjnUawhqp9LH6">
              Att åtgärder för att motverka korruption och stärka äganderätten
              för svaga grupper prioriteras.
            </item>
          </list>
          <head xml:id="i-3WqkMb4HmtHwh8YMSeYBpP" type="h2">
            Ett samordnat svenskt internationellt utvecklingssamarbete
          </head>
          <p xml:id="i-LNKTdCcNcsUaQdyaxMD8TA">
            Allt sedan det svenska internationella utvecklingssamarbetet
            inleddes har många svenska aktörer varit involverade i dess utformning
            och genomförande. Sveriges internationella utvecklingssamarbete
            har starka historiska rötter i breda lager av det svenska samhället.
            Kyrkor och folkrörelser utvecklade tidigt internationella för­greningar
            och många svenska företag och enskilda entreprenörer har bidragit
            till hållbar utveckling på olika globala marknader, inklusive
            i Afrika, Latinamerika och Asien. Förutom UD och Sida finns det
            idag ett flertal offentliga aktörer som på olika sätt är inblandade
            i utvecklingssamarbetet, inklusive Swedfund, Business Sweden,
            MSB, Folke Bernadotteakademin, Nordiska Afrikainstitutet, SCB,
            Skatteverket och Natur­vårdsverket, för att nämna några. Sveriges
            samlade akademi besitter djup teoretisk och praktisk erfarenhet
            av internationellt utvecklingssamarbete. Företag har en ovärderlig
            och djuplodande kompetens och erfarenhet av att investera och
            utveckla inom områden som bidrar till uppfyllandet av de globala
            målen.
          </p>
          <p xml:id="i-HAdUqW2G65a5NtPDTtMeWy">
            Centerpartiet delar utgångspunkten i Agenda 2030 att olika aktörer
            i samhälle och näringsliv har en viktig roll för att nå de globala
            hållbarhetsmålen. Ingen aktör har fullständiga lösningar på de
            globala utmaningarna. Vi är samberoende och måste därför samarbeta.
            Lösningarna skapas i möten mellan olika synsätt och erfarenheter.
          </p>
          <p xml:id="i-Cvs8eMdHttewVojuthapuu">
            Som en del i Centerpartiets vision om det offentligas roll som
            en hävstång för mobilisering av större krafter för internationellt
            engagemang för utveckling vill vi därför verka för en större samordning
            mellan olika svenska aktörer som vill bidra till hållbar internationell
            utveckling och för att nå de globala målen i Agenda 2030.
          </p>
          <p xml:id="i-GBTAFJV6VG7QVmgiFWAcoy">
            Centerpartiet vill därför etablera en samordningsfunktion med
            ansvar för att stödja och samordna alla svenska aktörer som verkar
            för internationell utveckling inom de av Centerpartiet tre prioriterade
            områdena i kapitel 6. Samordningsfunktionen ska ha som målsättning
            att bidra till en bättre måluppfyllelse för hela Sveriges arbete
            med Agenda 2030. Hit ska statliga aktörer, näringsliv, civilsamhälle,
            akademi och andra aktörer kunna vända sig om de vill påbörja,
            samordna och utveckla sina engagemang, hitta kommersiella eller
            andra partners, få finansiellt stöd, utveckla program och affärsplaner,
            ta del av tematisk och geografisk expertis och dela information.
            Samordningsfunktionen ska även inkludera omfattande relationer
            med motsvarande aktörer i partnerländerna för en stärkt dialog
            och kunskapsutbyte för att säkerställa ett lokalt ägarskap. Detta
            är ett omfattande uppdrag som måste resurssättas därefter, både
            med personal och med ekonomiska resurser.
          </p>
          <p xml:id="i-JvYsiSYKdBaCFzwbkmHZr8">
            Det offentliga Sverige ska gå före genom en fokusering av resurser
            och kompetens kring de tre prioriterade områden som vi har identifierat
            i den här rapporten. Detta ska säkerställa en ökad samstämmighet
            mellan politikområden och underlätta för icke-statliga aktörer
            att få information om Sveriges samlade arbete inom området.
          </p>
          <head xml:id="i-Fo4TyWCGj7K9d4FVeHKhkF" type="h2">
            Centerpartiet vill
          </head>
          <list xml:id="i-8reCWkZe9LdzFXcdTvFsC5" style="ol">
            <item xml:id="i-C8ycAHR63dysga6tFzZwXP">
              Att en samordningsfunktion skapas som förenklar möjligheter för
              fler aktörer i civila samhället, näringslivet och akademin att
              engagera sig i utvecklingssamarbetet, samt dela information och
              idéer inom de tre prioriterade områdena i ett fokuserat utvecklingssamarbete
              tillsammans med statliga aktörer.
            </item>
            <item xml:id="i-LyKmwkh1Ydw5GSeohokaQ8">
              Att samordningen mellan statliga aktörer förstärks för att säkerställa
              samstämmighet samt för att underlätta relationerna med icke-statliga
              aktörer.
            </item>
            <item xml:id="i-qLJHiHXi3a5soYiFRkoU8">
              Att samordningsfunktionen inkluderar en möjlighet till dialog
              och samarbete mellan svenska aktörer och aktörer i partnerländerna.
            </item>
            <item xml:id="i-D7J9LUanYM7GH4Q1NRNwwR">
              Att fler samarbeten som kan förena det civila samhällets värdedrivna
              engagemang med näringslivets innovationskraft gynnas.
            </item>
            <item xml:id="i-9SVLgWujy4BcZzWVLM9rtP">
              Att incitamenten för svenska företag att öka sitt engagemang
              inom de tre prioriterade områdena ökar.
            </item>
          </list>
          <head xml:id="i-4TXzoaSDB9MkWvaMgDUNPM" type="h2">
            Finansiering av det internationella utvecklingssamarbetet
          </head>
          <p xml:id="i-9okB41Ahy1Wf995hRGJpEG">
            Biståndet räcker inte för att lösa de globala utmaningar som
            definieras i Agenda 2030. Ska vi klara av att nå de globala målen
            måste biståndet i större utsträckning användas som en hävstång
            för att mobilisera andra utvecklingskrafter på marknader och i
            samhällen.
          </p>
          <p xml:id="i-Bci1wynAccBfYzGpVUjagf">
            Civilsamhället spelar en viktig roll i att mobilisera resurser
            för utveckling. Det sker genom att det civila samhällets organisationer
            investerar humankapital och privata medel för att nå de globala
            utmaningarna, samtidigt som de bidrar till ett stort engage­mang
            och investeringar från allmänheten. Stat och civilsamhälle krokar
            arm och det statliga biståndet tar en del av kostnaden samtidigt
            som detta växlas upp genom investeringar i tid och pengar från
            aktörer i det civila samhället. Denna hävstångseffekt behöver
            förstärkas. Samordningsfunktionen (kapitel 7) är ett sätt, men
            vi vill också se en ökad finansiering till det civila samhället
            genom att vi vill öka resurserna till det bilaterala biståndet
            (se 5.2).
          </p>
          <p xml:id="i-4tKsSJyt3SHgCpipZ8gwQN">
            Stora delar av det svenska näringslivet har under många decennier
            engagerat sig i utvecklingsfrågor, och i dag är arbetet med målen
            i Agenda 2030 en naturlig och integrerad del av många företags
            dagliga arbete. Det kan handla om investeringar i förnybar energi,
            innovationer inom till exempel cleantech och för ett bättre klimat,
            att skapa hållbara jobb i utvecklingsländer samt att förbättra
            arbetsvillkoren. Vi vill se mer av den typen av investeringar
            och fler projekt inom det svenska utvecklingssamarbetet där svenska
            företag är med som aktiva parter. På så sätt kan vi växla upp
            bistånds­budgeten och bidra till att sluta finansieringsgapet
            i Agenda 2030.
          </p>
          <p xml:id="i-HU3NeSbrgxstRuvRvRzFR1">
            Ett av flera exempel på hur utvecklingssamarbetet kan fungera
            som en hävstång för näringslivet och privata investeringar är
            att biståndet används för att dela finansiella risker med investerare.
            Biståndet används som en slags garanti till företag om att de
            ska kunna göra rimliga vinster i utvecklingsmarknader som anses
            vara för riskfyllda för rent affärsmässiga investeringar. Sida
            har redan ett väl utvecklat system för detta i samarbete med Riksgäldskontoret
            som Centerpartiet vill ska växlas upp för att öka investeringsviljan
            hos privata aktörer.
          </p>
          <p xml:id="i-5UGijyfPHhzzrEhPHgYURV">
            Ett annat exempel på hur fler aktörer kan bidra till hållbar
            utveckling men som inte finansieras av biståndsbudgeten är svenska
            företagsinvesteringar i klimatkompensation för deras utsläpp,
            vilka mestadels genomförs i utvecklingsländer. Centerpartiet vill
            underlätta dessa investeringar genom att utöka företagens avdragsrätt
            för klimat­kompensation, men endast om investeringen håller hög
            kvalitet och är socialt och ekologiskt hållbar i det land där
            investeringen sker. Vi åstadkommer det genom en kombination av
            tydliga myndighetsrekommendationer för att genomföra effektiv
            och hållbar klimatkompensation och genom att belöna företag som
            lever upp till rekommen­dationerna med en utökad avdragsrätt och
            en kvalitetsmärkning.
          </p>
          <head xml:id="i-MyXHK9bT7XMuJeAhmfjAUq" type="h2">
            Långsiktighet i budgetplaneringen
          </head>
          <p xml:id="i-XcUUujaSETEiC7AtUkzDrG">
            Utveckling tar tid och kräver långsiktig planering och budgetering.
            Det finns en proble­matik i att variationer i Sveriges BNI och
            ettåriga budgetramar skapar en ryckighet i budgeteringen och försvårar
            ett långsiktigt arbete. Detta kan skapa hinder för lokal förankring
            och nytänkande genom att sätta press på att utbetalningar ska
            ske istället för att i lugn och ro kunna ta fram innovationer
            och arbetssätt med stor hävstångseffekt och med djupt lokalt ägarskap.
            Det är särskilt utmanande för mindre biståndsaktörer som har svårare
            att överbrygga plötsliga förändringar i statens budget. Nuvarande
            budgetsystem riskerar även att skapa ett utbetalningstryck hos
            UD och Sida som främjar bidrag till FN och andra multilaterala
            organisationer, vilket inte alltid gynnar effektivitet och kvalitet.
          </p>
          <p xml:id="i-2FURrB9m9FCAHsV3BfTFTU">
            Centerpartiet vill stå fast vid enprocentsmålet men anser att
            den ettåriga budget­ramen leder till utmaningar som fordrar ytterligare
            åtgärder som kan öka långsiktigheten och förutsägbarheten i biståndsfinansieringen.
            Det kan till exempel handla om att förstärka möjligheterna att
            teckna längre avtal genom att utöka bemyndiganderamen.
          </p>
          <head xml:id="i-SBRvwjCF2QGqX7uvKGF6Pw" type="h2">
            Administrationskostnader för resultat
          </head>
          <p xml:id="i-3CZaeBbcNpFsLSJh7cBRvA">
            I det svenska internationella biståndet har man under lång tid
            haft ett stort fokus på effektivitet. Ett mått som används för
            att bedöma effektiviteten i biståndet är nivån på Sidas administrativa
            kostnader, det så kallade förvaltningsanslaget, i förhållande
            till de medel som förmedlas i olika insatser, som kallas sakanslaget.
            Samtidigt som bistånds­budgeten har ökat i takt med ökningen av
            Sveriges BNI har Sidas förvaltningsanslag därför begränsats. All
            statlig förvaltning ska naturligtvis bedrivas effektivt, men ett
            för stort fokus på förvaltningsanslaget riskerar att få negativa
            bieffekter och snedvrida det svenska biståndet.
          </p>
          <p xml:id="i-GZWk7fNxLWG14665urYHhK">
            Med dagens budgetmodell räknas administrativa kostnader hos multilaterala
            aktörer som en del av sakanslaget. När förvaltningsanslaget ska
            hållas nere, medan BNI och därmed sakanslaget växer, blir bistånd
            via multilaterala kanaler ett sätt att genomföra biståndet utan
            att de administrativa kostnaderna synliggörs i den övergripande
            analysen av biståndets effektivitet. Trots att de multilaterala
            organisationerna generellt sett har mer än dubbelt så höga administrativa
            kostnader som Sida, så framgår inte detta av den budgetmodell
            som används idag eftersom det räknas in i sakanslaget. Därför
            blir stora bidrag till multilaterala organisationer ett sätt för
            Sida att betala ut bistånd utan att överskrida sitt förvaltningsanslag.
            Detta sker på bekostnad av det bilaterala biståndet även om detta
            skulle kunna ha större utvecklingseffekter. Centerpartiet vill
            därför införa en budgetmodell som bättre tillgodoser behovet av
            kostnadseffektivitet och möjligheten att jämföra administrativa
            kostnader i bilateralt och multilateralt stöd.
          </p>
          <p xml:id="i-8bNoLcvKi9TwjQttnn4Kw">
            På ett liknande sätt riskerar investeringar i kunskap och expertis
            att missgynnas av ett ensidigt fokus på att minska förvaltningsutgifter.
            Detta då utfallet av den typen av investeringar kan vara abstrakt
            och svårt att kvantifiera eller synas först på längre sikt. Detta
            är problematiskt då kunskap och expertis är mycket viktiga faktorer
            för ett effektivt bistånd. Med större investeringar i kunskap
            skulle Sidas bilaterala bistånd bli ännu effektivare och det skulle
            även bli enklare för Sida att säkerställa att det svenska stödet
            till de multilaterala organisationerna verkligen används på bästa
            sätt.
          </p>
          <head xml:id="i-YPCj7sn937ZwPsfQgdkbR4" type="h2">
            Fungerande skattesystem för utveckling
          </head>
          <p xml:id="i-EN4sM76zy4QG6539a18XFK">
            Centerpartiet delar det synsätt som läggs an i Addis Ababa Action
            Agenda (AAAA) för finansieringen av Agenda 2030 där biståndet
            ses som en hävstång för utveckling. Agendan pekar på att ett viktigt
            bidrag till finansieringen av Agenda 2030 kommer från inhemska
            offentliga resurser. Förmåga hos stater att på ett rättvist och
            transparent sätt ta ut skatt och investera i utveckling är en
            grundförutsättning för att nå Agenda 2030. Förutsättningarna för
            en hållbar skattepolitik är ofta som sämst i de minst utvecklade
            länderna. En stor informell ekonomi, svag skatteförvaltning och
            avsaknad av förmågan hos statsapparaten att leverera varor och
            tjänster präglar många av de minst utvecklade ekonomierna. Här
            har Sverige en viktig roll baserad på vår tradition av ett effektivt
            skattesystem med stor legitimitet i samhället. Redan idag bidrar
            Sverige med att stödja länder att utveckla sin skatteförvaltning
            och Centerpartiet vill använda biståndet för att utveckla detta
            arbete och därigenom mobilisera inhemska offentliga resurser.
            På så sätt fungerar biståndet som en hävstång som kan mobilisera
            betydligt större kapitalflöden som också är långsiktigt hållbara
            bortom biståndet. Mervärdesskatt har under de senaste decennierna
            blivit den enskilt viktigaste skattekällan för de flesta utvecklingsländer.
            Utmaningen för flera länder att få till stånd ett strukturerat
            skatteuttag visar på vikten av att länder som Sverige kan bidra
            med expertis för att utveckla skatteförvaltningen i våra samarbetsländer.
          </p>
          <p xml:id="i-EQn3ZGqs9vAyw7KvC7LWSW">
            Skatteundandragande, att skattebaser urholkas och att vinster
            förflyttas mellan länder genom avancerad skatteplanering, är ett
            stort problem dels för enskilda länder, dels för robustheten i
            det internationella skattesystemet. Internationellt samarbete
            är en förutsättning för att åtgärda problemet med länder som specialiserat
            sig på att skapa möjligheter till skatteflykt. En grundförutsättning
            för att detta ska fungera är att fortsätta skriva under och vidareutveckla
            informationsutbytesavtal mellan olika länders skatteförvaltningar.
          </p>
          <p xml:id="i-U5FXPQ2PcJdTXTUspNokUa">
            Stora multinationella företag har kunnat utnyttja det faktum
            att olika länders skattesystem är uppbyggda på olika sätt för
            att minska sin effektiva beskattning eller för att rentav uppnå
            nollbeskattning. Detta leder bland annat till att utvecklingsländer
            tappar betydande skatteintäkter. De fastnar i en negativ spiral
            där ett dåligt förhandlingsläge blir allt sämre när företag väljer
            bort utvecklingsmarknader som bas för produktion och skatteinbetalning.
            Centerpartiets grundprincip för beskattning av företag är att
            de ska betala skatt där deras produktion och produktutveckling
            sker. För Centerpartiet är företag som konkurrerar på en marknad
            en central drivkraft för hållbar utveckling, men konkurrensen
            ska handla om att på bästa sätt möta marknadens efterfrågan och
            inte om att strukturera det mest avancerade skatteupplägget.
          </p>
          <p xml:id="i-TmA9xESfXG2d9h1NR8RmS">
            Centerpartiet stödjer det internationella arbete som inom ramen
            för OECD:s så kallade BEPS-projekt (Base Erosion and Profit Shifting)
            syftar till att förhindra att länders skattebaser eroderas genom
            att internationella bolag utnyttjar olika länders nationella skattelagstiftningar
            och därmed kan allokera intäkter och kostnader till länder med
            låg eller ingen beskattning alls. Sverige har en viktig roll att
            bidra till att syftet med EU:s Anti-Tax Avoidance Package uppfylls.
            För att undvika att europeiska företag bidrar till skatteundandragande
            i utvecklingsländer är det nödvändigt med en koordi­nerad implementering
            av BEPS-åtgärderna, vilket bidrar till en ökad öppenhet för skatterelaterad
            information och att få till mer rättvisa konkurrensvillkor.
          </p>
          <p xml:id="i-Qow6xdBBNS1EU25dbP68bz">
            Centerpartiet delar analysen i AAAA om behovet av ett rättvist
            system för interna­tionell handel. Handel mellan länder är en
            viktig drivkraft för hållbar utveckling och mot fattigdom. Men
            AAAA pekar på att globala handelsregler och tullsystem också riskerar
            att cementera globala ojämlikheter. Idag är Världshandelsorganisationen,
            WTO, försvagad av inre motsättningar, och rättmätiga krav från
            utvecklingsländer om rätt­visare regler för fiske och jordbruksprodukter
            förblir ohörda. Idag utsätts också interna­tionella handelssystem
            för stora påfrestningar genom en geopolitisk förskjutning mot
            protektionism och handelskrig. Centerpartiet vill att Sverige
            i ökad utsträckning ska verka för att internationell handel, inklusive
            EU:s handelssystem, ska utvecklas till förmån för en friare handel
            på jämlika villkor som tar hänsyn till att länder har olika förutsättningar
            att konkurrera på öppna marknader.
          </p>
          <head xml:id="i-ChUmR89itnRvymjQf1NUCb" type="h2">
            Centerpartiet vill
          </head>
          <list xml:id="i-snsoHufMvyaJTxDwj5aE6" style="ol">
            <item xml:id="i-Lx5KkaRHpyS5AY5LK2Pjm8">
              Att incitamenten för svenska företag att investera i klimatkompenserande
              åtgärder i fattiga länder ökar.
            </item>
            <item xml:id="i-Po14d5iis44W61KPSYbEBC">
              Att en större andel av Sveriges bistånd ska gå till att stödja
              uppbyggnaden av rättvisa och transparenta skattesystem i utvecklingsländer.
            </item>
            <item xml:id="i-KvR9Upsq2MF7Vq3PnahM1c">
              Att Sverige ska öka sina ansträngningar att som en del av det
              internationella utvecklingssamarbetet motverka skatteflykt och
              avancerad skatteplanering.
            </item>
            <item xml:id="i-NwxzC9Spmi8UXVf8WEYD8P">
              Att biståndsbudgeten ska användas för att stimulera näringslivet
              och privata aktörer att investera i hållbar utveckling exempelvis
              genom att dela finansiella risker och verka för att minska kostnader
              för affärsutveckling i länderna.
            </item>
            <item xml:id="i-XwCdfQu3ZbavmHAxerFsXE">
              Att biståndet i högre utsträckning ska inriktas på att mobilisera
              ett bredare engage­mang och kostnadsdelning med det civila samhället
              genom att öka resurserna till det bilaterala biståndet.
            </item>
            <item xml:id="i-22MWiZqYGjV9Cvye4LWXvC">
              Att Sverige ska stärka reformer av EU:s och andra internationella
              handelssystem för att värna om ekonomier i utvecklingsländer och
              för att tillvarata globala utvecklings­mål.
            </item>
            <item xml:id="i-3mev33yVq3dvTUn916Bkg1">
              Att regeringen i budgetarbetet ska sträva efter en större förutsägbarhet
              i finansier­ingen av biståndsarbetet.
            </item>
            <item xml:id="i-M6oBycTwXs6mm4VpESQ7CL">
              Att sak- och förvaltningsanslagen slås ihop, med målsättningen
              att införa en budget­modell som bättre tillgodoser behovet av
              kostnadseffektivitet och möjligheten att jämföra administrativa
              kostnader i bilateralt och multilateralt stöd.
            </item>
          </list>
          <head xml:id="i-DNNCRfW3Q4YjE5FRHRtkeG" type="h2">
            En starkare svensk röst för ett bättre multilateralt system
          </head>
          <head xml:id="i-7xETV9mCyduYz9aAQ7K4zg" type="h3">
            FN
          </head>
          <p xml:id="i-VSDcQFfDMUtxX7c8QqhuJ7">
            Vi har redan slagit fast att vi vill se att när Sverige väljer
            att samarbeta med FN-organisationer ska det göras utifrån en tydlig
            bild av att detta är det mest effektiva sättet att uppnå hållbara
            resultat med fattiga och ofria människors behov i centrum. Detta
            innebär att valet av samarbete med ett FN-organ ska ske efter
            en tydlig jämförelse med andra möjliga samarbetspartner.
          </p>
          <p xml:id="i-TcGnoi8CudmttrhWrK7WzX">
            Ett sätt att både fokusera det svenska bidraget och öka genomslaget
            för utvecklings­resultat är att tydligare rikta våra medel till
            de FN-organ vi bedömer fungerar väl eller som arbetar med för
            Sverige särskilt viktiga frågor.
          </p>
          <p xml:id="i-XdBs1pWUiduoESaegzyJjg">
            När Sverige väljer att samarbeta med ett FN-organ ska vi välja
            den stödform som är mest lämpad för att effektivt uppnå hållbara
            utvecklingsresultat, och med nolltolerans för övergrepp, sexuella
            trakasserier och korruption. Under de senaste åren har en tydlig
            trend kunnat urskiljas där allt fler givare till de multilaterala
            organisationerna gått mot att i större utsträckning ge öronmärkt
            stöd istället för kärnstöd. Sverige ger däremot över hälften av
            sitt stöd till FN som kärnstöd. Det kan ifrågasättas om detta
            verkligen alltid är det mest effektiva för att uppnå utvecklingsresultat.
            Risken med att fokusera på kärnstöd när andra länder i allt större
            utsträckning öronmärker sitt stöd är att det svenska stödet då
            främst går till att täcka administrativa kostnader och finansieringsgap
            i andra länders projekt, istället för att värna svenska prioriteringar.
            Indirekt kan detta också innebära att svenska biståndspengar går
            till att stödja projekt som inte ligger i linje med svenska intressen.
            Denna risk blir större när auktoritära makter som Kina blir allt
            mer aktiva inom de multilaterala organisationerna. Kärnstöd är
            en viktig grund för FN-organen, men för de FN-organ som inte levererar
            tydliga utvecklingsresultat bör Sverige i högre utsträckning öronmärka
            sitt stöd till de delar av organets verksamhet som levererar resultat.
            Detta i enlighet med more for more-principen.
          </p>
          <p xml:id="i-Qw1ahXuM9PrttPz9fxkmNV">
            Ett annat sätt att se till att svenska intressen värnas inom
            de multilaterala organisa­tionerna är att väsentligt öka andelen
            utsänd personal från UD, Sida och FBA till dessa organisationer.
            Med mer personal, och framförallt personal med expertkunskap på
            plats, blir det lättare att granska och ställa krav på de multilaterala
            organisationerna samt värna svenska intressen. Med mer utsänd
            personal blir det också lättare att se till att Sveriges röst
            blir hörd och säkerställa att Sverige kan verka som en motvikt
            mot de växande populistiska och auktoritära krafterna.
          </p>
          <p xml:id="i-5FVa1o7eeJAZw8ppiZgN6p">
            Sveriges stöd via FN-organ kompletterar ofta svenskfinansierat
            stöd via andra kanaler, inklusive bilateralt stöd. En förutsättning
            för en effektiv rollfördelning är att samordningen mellan olika
            stödformer förstärks så att Sveriges stöd via multilaterala kanaler,
            inklusive multi-bi, koordineras med bilateralt stöd.
          </p>
          <head xml:id="i-X6f1kvq56mv7hEwjD4JmW4" type="h3">
            EU
          </head>
          <p xml:id="i-L3jDFswmoDem68mpuJft7X">
            Ungefär 60 procent av allt bistånd i världen kommer från EU-länderna
            och hela 11 procent av detta bistånd kanaliseras direkt via EU:s
            egna institutioner. Sverige bör försöka påverka EU:s biståndspolitik
            mer aktivt, och verka för att svenska aktörer blir utförare av
            EU-finansierade projekt i större utsträckning.
          </p>
          <p xml:id="i-HgZRiPTqhAu9tR2pgNnico">
            Vi har tidigare i denna rapport argumenterat för en mer fokuserad
            svensk utvecklingspolitik utifrån områden där Sverige har ett
            tydligt mervärde. Vi har även argumenterat för att andra länder
            bör följa samma princip och att en ökad samordning av biståndet
            därmed kan leda till en rationell och effektiv arbetsdelning.
            Centerpartiet vill att kommissionen intar en stark roll i att
            etablera dessa principer för specialisering och arbetsdelning
            mellan medlemsländerna samt att kommissionen fungerar som en koordinator
            mellan medlemsländerna. Idag finns det möjligheter för medlemsstaterna
            att ta delegerade medel från kommissionens biståndsbudget och
            ansvara för genom­förandet, vilket är en möjlighet som bör utökas.
            I kombination med det system som vi beskrivit här kan denna omfördelning
            bidra till en ökad fördjupning och kompetens­utveckling mellan
            medlemsländerna.
          </p>
          <p xml:id="i-BZX4QtkCzq7PSpS61GuPww">
            EU:s biståndspolitik bör bygga på samma värderingar som vi anser
            ska styra det svenska biståndet i denna rapport. Grunden är Agenda
            2030 med en stark betoning på liberala värden och jämställdhet.
            Vidare behöver EU:s biståndspolitik gå hand i hand med unionens
            jordbruks‑, fiskeri‑, handels- och utrikespolitik. Den samlade
            bistånds­politiken bör främja frihandel och ett ökat ekonomiskt
            utbyte mellan EU och partnerländerna.
          </p>
          <p xml:id="i-Ju18SyyeCryoGTghTcjyQ5">
            Under de senaste åren har EU:s biståndspolitik dock gått i fel
            riktning och allt större fokus har lagts på inrikespolitiska intressen,
            som exempelvis gränsbevakning och migrationshämmande åtgärder
            istället för att fokusera på att förbättra villkoren för människor
            där de bor. Detta har lett till att stora summor från EU:s biståndsbudget
            har gått till att stävja migration istället för att bekämpa fattigdom
            och klimatförändringar. Flera rapporter har också visat att biståndsmedel
            från EU missbrukas och går till aktörer som har gjort sig skyldiga
            till grova kränkningar av de mänskliga rättigheterna. Sverige
            bör sträva efter att säkerställa att EU:s biståndsmedel endast
            stödjer aktörer som respekterar mänskliga rättigheter och syftar
            till att undanröja orsakerna till att människor drivs på flykt,
            snarare än att hindra att de når EU:s gränser.
          </p>
          <head xml:id="i-7cPSuGCswYDFRoHiFUvevC" type="h2">
            Centerpartiet vill
          </head>
          <list xml:id="i-4DZBE9P1rhTMfT6n6sgPiW" style="ul">
            <item xml:id="i-F3jwMyZbJ4JsnafWEph59">
              Att i valet mellan kärnstöd och öronmärkt stöd bör Sverige styras
              av möjligheterna att uppnå prioriterade utvecklingsresultat som
              speglar svenska värderingar och intressen.
            </item>
            <item xml:id="i-X8cdDjdm6hBoSDDugsMSFc">
              Att det inför varje beslut om finansiering via multilaterala
              kanaler görs en systematisk jämförelse av förväntade resultat
              och effektivitet i jämförelse med alternativa kanaler.
            </item>
            <item xml:id="i-TdACgqJpTU7FAL5mANqXjw">
              Att andelen utsänd personal från Sida, UD och FBA, men även andra
              myndigheter, ökar vid de multilaterala organisationerna.
            </item>
            <item xml:id="i-2ob9nNwSmiyqwhQimiJ96Z">
              Att svenskt stöd via multilaterala kanaler i högre utsträckning
              samordnas med det bilaterala stödet.
            </item>
            <item xml:id="i-N56QtmYDtctvFg7UZ3Ko4C">
              Att Sverige ska ta en större och mer aktiv roll i att forma EU:s
              biståndspolitik.
            </item>
            <item xml:id="i-BpxuYDtRCupaLRmYLEh8pC">
              Att kommissionen tar en större roll för att koordinera medlemsstaternas
              genomförande av biståndet.
            </item>
            <item xml:id="i-U3it7hNx9EWAVua7Xvewdz">
              Att kommissionen i högre utsträckning omfördelar EU:s bistånd
              till att utföras av medlemsländerna, i linje med varje lands respektive
              fokusområden.
            </item>
            <item xml:id="i-HbVB5zjFZrLDb6ybaPWGCt">
              Att Sida eller andra svenska aktörer i högre utsträckning är
              genomförare av EU:s bistånd.
            </item>
            <item xml:id="i-3zUAhZwe8T5tcuogzY6deY">
              Att EU:s biståndspolitik ska gå hand i hand med ökad frihandel
              och ekonomiskt utbyte.
            </item>
            <item xml:id="i-4vUSdqirUoh6EC6gFRpPvK">
              Att Sverige inom EU verkar för en ökad samstämmighet mellan biståndet
              och andra närliggande politikområden.
            </item>
            <item xml:id="i-GWs9TizcdYXZAhRDEFBdFC">
              Att EU:s biståndspolitik ska fokusera på att undanröja orsakerna
              till att människor flyr, snarare än på migrationshämmande åtgärder.
            </item>
          </list>
          <head xml:id="i-SmYD5s9RnM2cDWxArxi1yh" type="h2">
            Handelspolitiken och biståndspolitiken hand i hand
          </head>
          <p xml:id="i-Vu8DcgGY9iorZNEzEv2ryN">
            Handelspolitik och utvecklingspolitik behandlades länge som helt
            separata från varandra. De två har egna regelverk, institutioner
            och politiska arenor.
          </p>
          <p xml:id="i-FywA6bmQkAzqdR9H3R3jWu">
            Men sedan tidigt 2000-tal har en mängd frågor som tidigare hanterats
            inom ramen för utvecklingsfrågor (miljö, klimat, mänskliga rättigheter,
            arbetsvillkor etc.) börjat dyka upp i handelspolitiken och refereras
            till i handelsavtal. Den globala utvecklingen mot mer hållbara
            ekonomiska system har ytterligare kopplat samman dessa, och efter
            antagandet av de globala hållbarhetsmålen (SDG:s) har ”hållbar
            handel” eller ”handel och hållbarhet” blivit det europeiska sättet
            att ta ett helhetsgrepp kring dessa frågor. Det långsiktiga målet
            med utvecklingspolitiken måste också vara att biståndet inte längre
            ska behövas, att länder kan klara sig själva utan bistånd. Då
            kan handel vara ett viktigt verktyg som bidrar till att länder
            utvecklas.
          </p>
          <p xml:id="i-7jy9bGXnWLFL1nXrccXiQh">
            Förutom handelsavtal har EU en rad ekonomiska partnerskap med
            utvecklings­länder. De minst utvecklade länderna har dessutom
            tullfri tillgång till EU:s marknad för alla varor utom vapen (Anything
            but Arms Agreement, EBA). Rikare länder som Nigeria och Kenya
            handlar också med EU med vissa tullättnader, dock inte för jord­bruksprodukter.
            Nyligen aviserade EU-kommissionen ett särskilt initiativ för att
            stärka relationerna mellan EU och Afrika genom att stimulera privata
            investeringar. Den långsiktiga visionen är att skapa ett frihandelsområde
            mellan EU och nyligen instiftade afrikanska Continental Free Trade
            Area (AFCFTA), som omfattar 44 afrikanska länder. Det finns anledning
            för EU att ge samma preferenser till hela den afrikanska konti­nenten
            vad gäller tullfrihet och ursprungsregler, inte minst för att
            främja integrationen mellan de afrikanska länderna, något som
            är ett uttalat mål för EU:s biståndspolitik.
          </p>
          <head xml:id="i-GTRa89wmSGGLgKjybTMww3" type="h3">
            Biståndets utformning till Afghanistan
          </head>
          <p xml:id="i-YGtRrd511j4pv1RktdVjGT">
            Afghanistan har länge varit största mottagaren av svenskt bistånd.
            Talibanerna har nu återtagit makten i Afghanistan. Framtiden ter
            sig mörk för Afghanistans befolkning som befinner sig i en fruktansvärd
            situation. Runt en halv miljon afghaner beräknas vara på flykt
            inom landet, främst kvinnor och barn. Vilken väg talibanregimen
            kommer ta och hur deras styre kommer utvecklas är oklart, men
            det står klart att svenskt bistånd inte kan gå till att stödja
            talibanregimen. Mer fokus behöver vara på humanitärt bistånd.
          </p>
          <p xml:id="i-8DX6q4jGtHVDzE5H1cGm9r">
            Samtidigt får vi inte överge Afghanistan. Vi måste hitta sätt
            som säkrar den utveck­ling som trots allt gjorts: fler barn inkl.
            flickor har fått skolgång och färre kvinnor och barn dör i barnsäng
            nu än tidigare. Vilka möjligheter som finns framöver behöver redas
            ut och vi föreslår därför att ett omtag görs. Sverige behöver
            en ny biståndsstrategi för Afghanistan.
          </p>
        </div>
        <div xml:id="i-3TDY4NMLyvUdC2DHVpiVb1" type="motSignatures">
          <list xml:id="i-RnjF1vEaD3CgUsWk8isYWP">
            <item xml:id="i-TbhFPNPUi9hXDNg8CdSXmG">
              Kerstin Lundgren (C)
            </item>
            <item xml:id="i-8xWNeoAzjmf33utapYz7rb">
              Magnus Ek (C)
            </item>
            <item xml:id="i-9cfiCgdYH5UhB8kMLkskKf">
              Linda Modig (C)
            </item>
            <item xml:id="i-CengSH9ZAcqMXYfQ8PckUf">
              Annika Qarlsson (C)
            </item>
            <item xml:id="i-Tp2Dq7bPbbbeYAEdpEN33h">
              Daniel Bäckström (C)
            </item>
            <item xml:id="i-Gi2biC9ypkajmijNR4YXyw">
              Lars Thomsson (C)
            </item>
            <item xml:id="i-8niNu7BMZBmvVG17xdNnVP">
              Mikael Larsson (C)
            </item>
            <item xml:id="i-VUqpQ54L1NckjSAKf3K6f4">
              Ola Johansson (C)
            </item>
          </list>
        </div>
      </div>
    </body>
  </text>
</TEI>
