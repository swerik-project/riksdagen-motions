<?xml version="1.0" encoding="utf-8"?>
<TEI xmlns="http://www.tei-c.org/ns/1.0" xmlns:xi="http://www.w3.org/2001/XInclude" xml:id="mot-201819-AU-02806">
  <teiHeader>
    <fileDesc>
      <titleStmt>
        <title>Jämställdhet</title>
        <author corresp="i-VdihabCvvgRAFyrwU5mdKf">av Jessica Polfjärd m.fl. (M)</author>
      </titleStmt>
      <publicationStmt>
        <authority>SWERIK PROJECT</authority>
      </publicationStmt>
      <sourceDesc>
        <bibl>
          <title>Motion 2018/19:2806 av Jessica Polfjärd m.fl. (M)</title>
          <idno type="rdwebb">H6022806</idno>
          <rs type="number">2806</rs>
          <orgName type="comitteeAbbreviation">AU</orgName>
          <ref type="dokument_url_text">http://data.riksdagen.se/dokument/H6022806/text</ref>
          <ref type="dokument_url_html">http://data.riksdagen.se/dokument/H6022806</ref>
          <ref type="dokumentstatus_url_xml">http://data.riksdagen.se/dokumentstatus/H6022806</ref>
          <ref type="docx">http://data.riksdagen.se/fil/09081521-709D-4704-B581-1450EF38B118</ref>
          <ref type="pdf">http://data.riksdagen.se/fil/B749EB23-F904-43D8-8B76-671FCECE8615</ref>
        </bibl>
      </sourceDesc>
    </fileDesc>
    <profileDesc>
      <particDesc>
        <listPerson>
          <person gender="woman">
            <idno>i-VdihabCvvgRAFyrwU5mdKf</idno>
            <name>Jessica Polfjärd</name>
            <state type="partyAffiliation" ref="Q110843">
              <desc>M</desc>
            </state>
          </person>
          <person gender="woman">
            <idno>i-XScHuZhUG7vGfDLenjxRiL</idno>
            <name>Saila Quicklund</name>
            <state type="partyAffiliation" ref="Q110843">
              <desc>M</desc>
            </state>
          </person>
          <person gender="woman">
            <idno>i-DGcLR21cjcBjrD374xbmmM</idno>
            <name>Ellen Juntti</name>
            <state type="partyAffiliation" ref="Q110843">
              <desc>M</desc>
            </state>
          </person>
          <person gender="man">
            <idno>i-XGXudkHXmtGS8CjJ9L2Hkr</idno>
            <name>Hanif Bali</name>
            <state type="partyAffiliation" ref="Q110843">
              <desc>M</desc>
            </state>
          </person>
        </listPerson>
      </particDesc>
      <correspDesc>
        <correspAction type="status" subtype="closed"/>
        <correspAction xml:id="i-D2cBeihT7Gifx38v3g6XxY" type="signed"/>
        <correspContext corresp="i-D2cBeihT7Gifx38v3g6XxY">
          <note type="signatory" corresp="i-VdihabCvvgRAFyrwU5mdKf"/>
          <note type="signatory" corresp="i-XScHuZhUG7vGfDLenjxRiL"/>
          <note type="signatory" corresp="i-DGcLR21cjcBjrD374xbmmM"/>
          <note type="signatory" corresp="i-XGXudkHXmtGS8CjJ9L2Hkr"/>
        </correspContext>
        <correspAction xml:id="i-2nxupuiX7DS2NJM7E1FDsd" type="submitted">
          <date when="2018-11-30"/>
          <time when="14:26:50"/>
        </correspAction>
        <correspAction xml:id="i-WsE68iukRvMpdxbYWifV73" type="reviewed">
          <date when="2018-11-30"/>
          <time when="15:54:30"/>
        </correspAction>
        <correspAction xml:id="i-2WjvzsjDcKEqNVXN4iWCA8" type="referred">
          <date when="2018-12-05"/>
        </correspAction>
        <correspAction xml:id="i-VNwPaXb52jCtzewGL7KyNS" type="assigned">
          <date when="2019-06-24"/>
          <time when="14:03:57"/>
        </correspAction>
        <correspContext corresp="i-VNwPaXb52jCtzewGL7KyNS">
          <ref type="assignedTo">Arbetsmarknadsutskottet</ref>
        </correspContext>
        <correspAction xml:id="i-2ojtjim99M28NpUE8KTnUc" type="behandlas_i"/>
        <correspContext corresp="i-2ojtjim99M28NpUE8KTnUc">
          <ref type="uppgift">2018/19:AU7</ref>
          <ref type="ref_dok_id">H601AU7</ref>
          <ref type="ref_dok_typ">bet</ref>
          <ref type="ref_dok_rm">2018/19</ref>
          <ref type="ref_dok_bet">AU7</ref>
          <ref type="ref_dok_titel">Integration</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction xml:id="i-SDCy5z4bikwYuz7jNowWYJ" type="behandlas_i"/>
        <correspContext corresp="i-SDCy5z4bikwYuz7jNowWYJ">
          <ref type="uppgift">2018/19:SkU10</ref>
          <ref type="ref_dok_id">H601SkU10</ref>
          <ref type="ref_dok_typ">bet</ref>
          <ref type="ref_dok_rm">2018/19</ref>
          <ref type="ref_dok_bet">SkU10</ref>
          <ref type="ref_dok_titel">Inkomstskatt</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction xml:id="i-CSh8oUQMswNM9yrYf2A5qw" type="behandlas_i"/>
        <correspContext corresp="i-CSh8oUQMswNM9yrYf2A5qw">
          <ref type="uppgift">2018/19:AU8</ref>
          <ref type="ref_dok_id">H601AU8</ref>
          <ref type="ref_dok_typ">bet</ref>
          <ref type="ref_dok_rm">2018/19</ref>
          <ref type="ref_dok_bet">AU8</ref>
          <ref type="ref_dok_titel">Jämställdhet och åtgärder mot diskriminering</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction xml:id="i-DKgaXmhMCkyRWepAETea3A" type="behandlas_i"/>
        <correspContext corresp="i-DKgaXmhMCkyRWepAETea3A">
          <ref type="uppgift">2018/19:JuU14</ref>
          <ref type="ref_dok_id">H601JuU14</ref>
          <ref type="ref_dok_typ">bet</ref>
          <ref type="ref_dok_rm">2018/19</ref>
          <ref type="ref_dok_bet">JuU14</ref>
          <ref type="ref_dok_titel">Våldsbrott och brottsoffer</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction xml:id="i-EQS4iCB6Pjvogvr3gUfwcK" type="behandlas_i"/>
        <correspContext corresp="i-EQS4iCB6Pjvogvr3gUfwcK">
          <ref type="uppgift">2018/19:JuU11</ref>
          <ref type="ref_dok_id">H601JuU11</ref>
          <ref type="ref_dok_typ">bet</ref>
          <ref type="ref_dok_rm">2018/19</ref>
          <ref type="ref_dok_bet">JuU11</ref>
          <ref type="ref_dok_titel">Straffrättsliga frågor</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction xml:id="i-NsEwixjEDhVK2gaeHE9kHd" type="behandlas_i"/>
        <correspContext corresp="i-NsEwixjEDhVK2gaeHE9kHd">
          <ref type="uppgift">2018/19:SoU9</ref>
          <ref type="ref_dok_id">H601SoU9</ref>
          <ref type="ref_dok_typ">bet</ref>
          <ref type="ref_dok_rm">2018/19</ref>
          <ref type="ref_dok_bet">SoU9</ref>
          <ref type="ref_dok_titel">Socialtjänst- och barnfrågor</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction xml:id="i-Pz9opvce2bMtFrWpVe3iyQ" type="behandlas_i"/>
        <correspContext corresp="i-Pz9opvce2bMtFrWpVe3iyQ">
          <ref type="uppgift">2018/19:SoU15</ref>
          <ref type="ref_dok_id">H601SoU15</ref>
          <ref type="ref_dok_typ">bet</ref>
          <ref type="ref_dok_rm">2018/19</ref>
          <ref type="ref_dok_bet">SoU15</ref>
          <ref type="ref_dok_titel">Frågor om psykisk ohälsa</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction xml:id="i-WYaeFBpkiWddYk59Lpfevk" type="behandlas_i"/>
        <correspContext corresp="i-WYaeFBpkiWddYk59Lpfevk">
          <ref type="uppgift">2018/19:UbU10</ref>
          <ref type="ref_dok_id">H601UbU10</ref>
          <ref type="ref_dok_typ">bet</ref>
          <ref type="ref_dok_rm">2018/19</ref>
          <ref type="ref_dok_bet">UbU10</ref>
          <ref type="ref_dok_titel">Övergripande skolfrågor</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction xml:id="i-7QKfbkmoLkseVHdNBb7MQo" type="behandlas_i"/>
        <correspContext corresp="i-7QKfbkmoLkseVHdNBb7MQo">
          <ref type="uppgift">2018/19:UbU8</ref>
          <ref type="ref_dok_id">H601UbU8</ref>
          <ref type="ref_dok_typ">bet</ref>
          <ref type="ref_dok_rm">2018/19</ref>
          <ref type="ref_dok_bet">UbU8</ref>
          <ref type="ref_dok_titel">Grundläggande om utbildningen</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction xml:id="i-HcsGvjnLk6owuNL7MzDLnA" type="behandlas_i"/>
        <correspContext corresp="i-HcsGvjnLk6owuNL7MzDLnA">
          <ref type="uppgift">2018/19:AU10</ref>
          <ref type="ref_dok_id">H601AU10</ref>
          <ref type="ref_dok_typ">bet</ref>
          <ref type="ref_dok_rm">2018/19</ref>
          <ref type="ref_dok_bet">AU10</ref>
          <ref type="ref_dok_titel">Arbetsmiljö och arbetstid</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction xml:id="i-FTt1euz7tTDTdU7mXziHe" type="behandlas_i"/>
        <correspContext corresp="i-FTt1euz7tTDTdU7mXziHe">
          <ref type="uppgift">2018/19:UbU13</ref>
          <ref type="ref_dok_id">H601UbU13</ref>
          <ref type="ref_dok_typ">bet</ref>
          <ref type="ref_dok_rm">2018/19</ref>
          <ref type="ref_dok_bet">UbU13</ref>
          <ref type="ref_dok_titel">Högskolan</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction xml:id="i-9F1AAMY7SrZ93ibrf5hjoZ" type="behandlas_i"/>
        <correspContext corresp="i-9F1AAMY7SrZ93ibrf5hjoZ">
          <ref type="uppgift">2018/19:SfU21</ref>
          <ref type="ref_dok_id">H601SfU21</ref>
          <ref type="ref_dok_typ">bet</ref>
          <ref type="ref_dok_rm">2018/19</ref>
          <ref type="ref_dok_bet">SfU21</ref>
          <ref type="ref_dok_titel">Ekonomisk familjepolitik</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction xml:id="i-H2gjCvGf6RK7rvFddxDSqo" type="behandlas_i"/>
        <correspContext corresp="i-H2gjCvGf6RK7rvFddxDSqo">
          <ref type="uppgift">2018/19:SoU8</ref>
          <ref type="ref_dok_id">H601SoU8</ref>
          <ref type="ref_dok_typ">bet</ref>
          <ref type="ref_dok_rm">2018/19</ref>
          <ref type="ref_dok_bet">SoU8</ref>
          <ref type="ref_dok_titel">Hälso- och sjukvårdsfrågor</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction xml:id="i-6yECyoNwfg5YxHVLdfBjxZ" type="behandlas_i"/>
        <correspContext corresp="i-6yECyoNwfg5YxHVLdfBjxZ">
          <ref type="uppgift">2018/19:KrU10</ref>
          <ref type="ref_dok_id">H601KrU10</ref>
          <ref type="ref_dok_typ">bet</ref>
          <ref type="ref_dok_rm">2018/19</ref>
          <ref type="ref_dok_bet">KrU10</ref>
          <ref type="ref_dok_titel">Idrott och friluftsliv</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
      </correspDesc>
      <textClass>
        <catRef scheme="#docType" target="#mot"/>
        <catRef scheme="#motionType" target="#kommitte"/>
        <catRef scheme="#motionType" target="#fristående"/>
      </textClass>
    </profileDesc>
  </teiHeader>
  <text>
    <body>
      <div type="motHeader">
        <div type="motTitle">
          Motion till riksdagen 2018/19:2806 av Jessica Polfjärd m.fl.
          (M) Jämställdhet
        </div>
      </div>
      <div type="motBody">
        <div type="motProposal" subtype="förslag">
          <head xml:id="i-QCRCAG1RmuS1GCj5WAzcPQ">
            Förslag till riksdagsbeslut
          </head>
          <list style="ol">
            <item xml:id="i-NuUzQDpvAi7iaMY67Lz1AQ">
              Riksdagen ställer sig bakom det som anförs i motionen om att
              öka deltagandet på arbetsmarknaden bland utrikes födda kvinnor
              och tillkännager detta för regeringen.
            </item>
            <item xml:id="i-CK4xJTvH9UARqW19vogLJN">
              Riksdagen ställer sig bakom det som anförs i motionen om att
              säkerställa att Diskrimineringsombudsmannens uppdrag rörande stöttning
              och kunskapsspridning har avsedd effekt och tillkännager detta
              för regeringen.
            </item>
            <item xml:id="i-6LWB7uqS7CNnbgKTqupjCU">
              Riksdagen ställer sig bakom det som anförs i motionen om en utvärdering
              av diskrimineringslagen och tillkännager detta för regeringen.
            </item>
            <item xml:id="i-Ro7GahGj7QueFR5un21ymt">
              Riksdagen ställer sig bakom det som anförs i motionen om ett
              förstärkt och utvecklat RUT-avdrag och tillkännager detta för
              regeringen.
            </item>
            <item xml:id="i-Qn3yPmadMnSozaP2xDa1UF">
              Riksdagen ställer sig bakom det som anförs i motionen om tydligare
              drivkrafter för arbete i bidragssystemen och tillkännager detta
              för regeringen.
            </item>
            <item xml:id="i-BuiNeaBGdWZUhSoZq8BV4w">
              Riksdagen ställer sig bakom det som anförs i motionen om en strikt
              arbetslinje i försörjningsstödet med tydligare aktivitetskrav
              och tillkännager detta för regeringen.
            </item>
            <item xml:id="i-39cEmXPE5UeN5c8QWePKJZ">
              Riksdagen ställer sig bakom det som anförs i motionen om att
              möjligheterna att individualisera inkomstgränserna för arbetsinkomster
              i försörjningsstödet bör ses över och tillkännager detta för regeringen.
            </item>
            <item xml:id="i-QncMat9p57GTRKQseMafXi">
              Riksdagen ställer sig bakom det som anförs i motionen om behovet
              av att anpassa föräldraförsäkringen efter företagares villkor
              och tillkännager detta för regeringen.
            </item>
            <item xml:id="i-RmCgVm57YMbGGADgCojf55">
              Riksdagen ställer sig bakom det som anförs i motionen om åtgärder
              mot kvinnors ohälsa och tillkännager detta för regeringen.
            </item>
            <item xml:id="i-h1Vajt9dp2u4oYQAqpX1g">
              Riksdagen ställer sig bakom det som anförs i motionen om att
              flytta diskrimi­neringslagens regler som rör skolan till skollagen
              och lägga tillsynsansvaret på Skolinspektionen och tillkännager
              detta för regeringen.
            </item>
            <item xml:id="i-2WkZp1UrGd28MUPTgQ6z5H">
              Riksdagen ställer sig bakom det som anförs i motionen om att
              se över möjligheten att inrätta en nationell visselblåsarfunktion
              dit elever och personal kan vända sig för att uppmärksamma systematiska
              missförhållanden på en skola rörande exempelvis sexuella trakasserier
              och tillkännager detta för regeringen.
            </item>
            <item xml:id="i-W7pm46TvNav45xLEjwKVam">
              Riksdagen ställer sig bakom det som anförs i motionen om att
              stötta åtgärder för att minska skillnader i kvalitet, tillgång
              och forskning inom vård och hälsa mellan kvinnor/flickor och män/pojkar
              och tillkännager detta för regeringen.
            </item>
            <item xml:id="i-8V4jNkychd5arfr9LGSbXa">
              Riksdagen ställer sig bakom det som anförs i motionen om att
              se över hur ungdomsmottagningarnas arbete mot psykisk ohälsa kan
              stärkas och tillkännager detta för regeringen.
            </item>
            <item xml:id="i-CRRQr2s8NGajKfHDEVSA2s">
              Riksdagen ställer sig bakom det som anförs i motionen om att
              öka tillgängligheten till stöd, hjälp och behandling genom internetbaserade
              tjänster och tillkännager detta för regeringen.
            </item>
            <item xml:id="i-4jdGjsGFd5dBL4amycPxjQ">
              Riksdagen ställer sig bakom det som anförs i motionen om att
              flytta på förövaren och tillkännager detta för regeringen.
            </item>
            <item xml:id="i-Xd9kLC58maEEihubBKsJjW">
              Riksdagen ställer sig bakom det som anförs i motionen om att
              tydliggöra skollagen om att undervisning som huvudregel inte ska
              vara könsuppdelad och tillkännager detta för regeringen.
            </item>
            <item xml:id="i-3bLykk9kn7TYUneVaawHPe">
              Riksdagen ställer sig bakom det som anförs i motionen om att
              förstärka ägarprövning, tillsyn och kontroll för att stoppa religiös
              och politisk extremism samt pausa nyetableringen av religiösa
              friskolor till dess att sådana regelverk och kontroller finns
              på plats och tillkännager detta för regeringen.
            </item>
            <item xml:id="i-3i8Hgbsqr95Qcx2Saz82Wy">
              Riksdagen ställer sig bakom det som anförs i motionen om att
              utbildning i sex och samlevnad ska vara en obligatorisk del i
              undervisningen och tillkännager detta för regeringen.
            </item>
            <item xml:id="i-HwKhUyWNH5xacWEE1reUx6">
              Riksdagen ställer sig bakom det som anförs i motionen om en jämställd
              idrott och tillkännager detta för regeringen.
            </item>
            <item xml:id="i-BLMyiCbvLrC2cZ54d5UQbq">
              Riksdagen ställer sig bakom det som anförs i motionen om estetiska
              kroppsbehand­lingar och tillkännager detta för regeringen.
            </item>
            <item xml:id="i-EwVssqYywkNn1EahhFmDos">
              Riksdagen ställer sig bakom det som anförs i motionen om att
              skärpa straffen för grov kvinnofridskränkning och grov fridskränkning
              och tillkännager detta för regeringen.
            </item>
            <item xml:id="i-G6A1bc3TZwgTz1MrPm2gbh">
              Riksdagen ställer sig bakom det som anförs i motionen om att
              kontaktförbud med fotboja ska användas i fler fall och tillkännager
              detta för regeringen.
            </item>
            <item xml:id="i-G3Q2Wr75bAGjsxs3kveNwG">
              Riksdagen ställer sig bakom det som anförs i motionen om att
              införa en särskild brottsrubricering för hedersbrott med grov
              fridskränkning som förebild och tillkännager detta för regeringen.
            </item>
            <item xml:id="i-Hb8VcjVCa4JheAv1V9oAUf">
              Riksdagen ställer sig bakom det som anförs i motionen om att
              kriminalisera de s.k. moralpoliserna genom ett särskilt brott,
              olaga frihetsbegränsning, som förbjuder tvång och otillbörliga
              påtryckningar som syftar till att upprätthålla heder, och detta
              tillkännager riksdagen för regeringen.
            </item>
          </list>
        </div>
        <div type="motContent">
          <head xml:id="i-T4nsiBDffKb4ah8BmBoQ4x" type="h1">
            Inledning
          </head>
          <p xml:id="i-ND2GygADWgJ7cNALcucHsR">
            I Sverige ska rättigheter, skyldigheter och möjligheter gälla
            lika för alla, oavsett vem man är och var man kommer ifrån. Varken
            kön, klass eller klan ska begränsa individens frihet. Samtidigt
            har varje människa ett eget ansvar för sina livsval och för att
            vara med och bygga det samhälle som vi skapar gemensamt.
          </p>
          <p xml:id="i-Gn869pXaEqPcyfYvJgjvSN">
            I ett demokratiskt samhälle ska det finnas lagar och regler som
            säkerställer lika rättigheter. Alla former av diskriminering måste
            motverkas. Och vi har alla ett eget ansvar – som individer, föräldrar,
            arbetsgivare, kollegor och medmänniskor – för att både kvinnor
            och män ska komma till sin rätt och inte särbehandlas på grund
            av sitt kön. Jämställdhet handlar inte om att den ena parten vinner
            och den andra förlorar. Såväl män som kvinnor liksom samhället
            i stort gynnas av ökad jämställdhet.
          </p>
          <p xml:id="i-RxemLqWPrJvwBbvvD5zb8T">
            Sverige har kommit långt när det gäller jämställdhet mellan kvinnor
            och män, men det finns fortfarande omfattande problem. Kvinnor
            tjänar mindre än män, och kvinnor arbetar deltid i större utsträckning
            än män. Det påverkar kvinnors inkomster och ekonomiska egenmakt.
            Det innebär lägre ersättning vid sjukdom eller arbetslöshet. I
            förlängningen innebär det också en lägre pension.
          </p>
          <p xml:id="i-DzR7kKDkyJLbsxYVF38XeZ">
            Utrikes födda kvinnor har en särskilt svag ställning på arbetsmarknaden
            och fastnar i bidragsberoende i högre grad än andra. Andelen utrikes
            födda kvinnor som arbetar är närmare elva procentenheter lägre
            än andelen inrikes födda kvinnor. Att inte ha en egen försörjning
            innebär antingen ett bidragsberoende eller ett beroende av partnerns
            eller familjens inkomster, och det förminskar kvinnors handlingsutrymme.
            Men det drabbar inte bara kvinnan i relationen. Studier bekräftar
            att barn som lever i familjer där mammorna inte jobbar löper stor
            risk för att själva hamna i arbetslöshet och utanför­skap. En
            av de viktigaste åtgärderna för att både öka jämställdheten och
            lösa integrationsfrågan är därför att bryta bidragsberoende och
            säkra kvinnors och flickors frihet och trygghet.
          </p>
          <p xml:id="i-9nRLzfqpq5pmEdhfuKu6ee">
            Det finns också könsskillnader när det gäller ohälsa. Kvinnor
            är sjukskrivna i större utsträckning än män och fler kvinnor än
            män lämnar arbetslivet i förtid. Till följd av könssegregeringen
            på arbetsmarknaden ser kvinnor och mäns arbetsmiljö generellt
            olika ut, och kvinnors arbetsmiljörisker synliggörs och åtgärdas
            inte i lika hög utsträckning som männens.
          </p>
          <p xml:id="i-P5Qa1hL5nJeQcrqahSbh34">
            Mäns våld mot kvinnor samt hedersrelaterat våld och förtryck
            är ett allvarligt samhällsproblem som orsakar både fysiskt och
            psykiskt lidande. Det är viktigt att samhället markerar och agerar
            kraftfullt mot dessa brott. Ingen har rätt att begränsa någon
            annans liv. Synen på jämställdhet inom vissa invandrargrupper
            i Sverige skiljer sig från de normer och värderingar som präglar
            det svenska samhället. I sina ytterlig­heter tar det sig uttryck
            i kvinnofientliga traditioner och förhållningssätt som är oacceptabla
            i ett jämställt samhälle. Vi ska ha lagstiftning som träffar dessa
            problem, men också polis och socialtjänst som kan gripa in när
            så krävs. I Sverige ska man själv kunna välja om man vill besöka
            ett badhus, skaffa sig en utbildning eller gifta sig. Samhället
            har alldeles för länge blundat för den verklighet av förtryck
            och ofrihet som vissa kvinnor lever i.
          </p>
          <p xml:id="i-KvQagFWtHfTTZkoS9agsmD">
            Jämställdhet är i grund och botten en frihetsfråga. Strävan efter
            ett jämställt samhälle handlar om allas lika värde och att individen
            ska ha makt och möjlighet att själv välja hur denne vill leva
            sitt liv. Utgångspunkterna för Moderaternas ideologi och centrala
            reformer är varje människas frihet, personliga ansvar och vilja
            att göra rätt för sig. Moderat politik är den bästa för att nå
            jämställdhet och lika villkor för män och kvinnor på både kort
            och lång sikt.
          </p>
          <head xml:id="i-MDGKdQ7sFhvGXG7mKUhEoM" type="h1">
            Kvinnors ekonomi och arbetsmarknad
          </head>
          <p xml:id="i-PZVG7EAYnh3LH6MAypLwJ8">
            Ekonomisk självständighet är en avgörande förutsättning för kvinnors
            egenmakt och oberoende. Att Sverige är ett av världens mest jämställda
            länder är ett resultat av metodiska, långsiktiga och medvetna
            reformer av arbetsmarknad, socialförsäkringar samt välfärd och
            barnomsorg.
          </p>
          <p xml:id="i-HSGcq1hJZ4rT8VKxiUiPB8">
            Sverige har den högsta sysselsättningsgraden i EU bland kvinnor.
            Vi har en generös föräldraförsäkring och en väl utbyggd barnomsorg
            som ger förutsättningar för föräldrar att ta ett stort ansvar
            för barn och samtidigt förvärvsarbeta. Svenska kvinnor arbetar
            i hög grad under småbarnsåren och även männen är föräldralediga.
            Arbete är en hörnsten i ett jämställt samhälle. Ett arbete ökar
            kvinnors ekonomiska självständighet och deras möjligheter att
            forma samhället och sina egna liv. Kvinnor förvärvsarbetar trots
            det i lägre utsträckning än män, även om andelen är hög jämfört
            med i många andra länder. Detta gäller inte minst bland utrikes
            födda kvinnor. Beräkningar visar att om gapet i sysselsättning
            mellan inrikes och utrikes födda kvinnor skulle slutas så skulle
            det innebära en BNP-ökning med 93 miljarder kronor.
          </p>
          <p xml:id="i-G4UkUbd7jNj8cB9viEVFzR">
            Kvinnor och män arbetar i stor utsträckning i olika sektorer
            och yrken. Kvinnors höga sysselsättningsgrad i Sverige är en viktig
            förklaring till könssegregeringen. Mycket av det omsorgsarbete
            som i många länder utförs oavlönat av kvinnor utförs i Sverige
            visserligen också av kvinnor, men som avlönat förvärvsarbete på
            arbetsmark­naden. Det är i grunden positivt, både för individen
            och för samhället. Att unga kvinnor och män väljer olika utbildningar
            både på gymnasiet och i högskolan är en ytterligare till det könssegregerade
            arbetslivet.
          </p>
          <p xml:id="i-BGoBrYRdGcFDwMMrhVK6hc">
            Den könssegregerade arbetsmarknaden får konsekvenser – bland
            annat när det gäller kvinnors löner. Den faktor som förklarar
            den största delen av löneskillnaden är skillnader i yrke. Kvinnor
            har också i lägre grad chefsbefattningar. En annan förklaring
            till löneskillnaderna är att kvinnor arbetar deltid i högre grad
            än män. Tar man hänsyn till skillnader i yrke, sektor, utbildning,
            ålder och arbetstid återstår en oförklarad löneskillnad på 4,5
            procent. Vad den beror på går inte att fastställa genom lönestati­stiken.
            Det kan bero på sakliga skillnader i form av egenskaper som den
            anställde har eller osakliga skillnader, såsom diskriminering.
          </p>
          <p xml:id="i-3BbhiP29ZnX55UhExTA5wy">
            Alliansregeringens reformer för att stärka drivkrafterna till
            arbete och minska utanförskapet har bidragit till ökade förutsättningar
            för ekonomisk jämställdhet. Det har blivit mer lönsamt för alla
            att gå från utanförskap till arbete tack vare jobbskatte­avdraget.
            Eftersom förbättringen relativt sett varit som störst för låg-
            och medelinkomst­tagare har drivkrafterna till arbete stärkts
            mer för kvinnor än för män. Att vänsterreger­ingar vill frångå
            arbetslinjen slår enligt vår mening fel ur ett jämställdhetsperspektiv.
          </p>
          <p xml:id="i-8v8BrjWsr9aF3tbH8TJyAb">
            Moderaterna vill fortsätta sänka skatten, inte minst för att
            göra det mer lönsamt för kvinnor att arbeta. Samtidigt vill vi
            också göra det mer lönsamt att gå från bidrag till arbete genom
            att införa en strikt arbetslinje i försörjningsstödet och ett
            bidragstak. Genom starkare drivkrafter att arbeta kan fler lämna
            bidragsberoende och ta steget ut på arbetsmarknaden. Utrikes födda
            kvinnor och ensamstående kvinnor med barn är överrepresenterade
            i försörjningsstödet. Att bryta beroendet av försörjningsstöd
            är därför inte bara centralt för att bekämpa utanförskapet, utan
            också en jämställdhetsfråga.
          </p>
          <head xml:id="i-AfFzJyueVF6EQ34m53gdbG" type="h1">
            Kvotering
          </head>
          <p xml:id="i-CV8N34sipg8BwfUSQVXFR4">
            Som ett led i ett mer jämställt arbetsliv behöver också fler
            kvinnor bli chefer, ha ledande befattningar och sitta i bolagsstyrelser.
            Att arbetsgivare och ägare inte tar tillvara den kompetens som
            finns hos kvinnor är varken bra för verksamheten eller för samhället.
            Därför är det glädjande att utvecklingen, om än långsamt, går
            åt rätt håll. De framstegen behöver fortsätta. Här har näringslivet
            ett stort ansvar. Genom öppna rekryteringspro­cesser, kompetensredovisningar
            och mentorskapsprogram kan fler steg tas. Att lagstifta om kvotering
            till börsbolagsstyrelser är inte rätt väg att gå. Det urholkar
            äganderätten och går stick i stäv med tanken om att var och en
            ska bedömas efter sin kompetens och förmåga – inte sitt kön. Det
            är därför bra att regeringen valt att inte gå vidare med sitt
            förslag om kvotering i bolagsstyrelser.
          </p>
          <p xml:id="i-TxyXvXKvYpgnwCbvg9zwBG">
            Utnämningsmakt och inflytande över tillsättningar inom stat och
            kommun måste utövas i enlighet med principer om saklighet och
            värdering av kompetens. Alliansregeringen lyckades med det som
            tidigare regeringar inte klarat – att rekrytera i princip lika
            många kompetenta kvinnor som kompetenta män till toppjobben inom
            staten. Även styrelserna i de statliga bolagen var helt jämställda
            i slutet av Alliansens regeringstid. Moderaterna värnar det arvet
            och fortsätter att verka för ett professionellt utövande av utnämningsmakten
            och en jämställd rekrytering inom stat och kommun.
          </p>
          <head xml:id="i-6g3wBmCmPBivBMLAeYHfCN" type="h1">
            Skydd mot diskriminering
          </head>
          <p xml:id="i-URkeSjdys1Q2HjNKzbWjLB">
            Ett effektivt arbete mot diskriminering är avgörande för att
            öka samhörigheten i samhället, för att stärka människors frihet
            och trygghet samt skapa förutsättningar för fler att nå sin fulla
            potential. Metoo-uppropen under slutet av 2017 visade att även
            i ett av världens mest jämställda länder är förekomsten av en
            förlegad kvinnosyn samt sexuella övergrepp och trakasserier alltför
            vanligt. Problemen finns i alla samhällsskikt och i alla åldrar.
            Debatten om sexuella trakasserier förtjänar att bemötas med seriösa
            politiska svar.
          </p>
          <p xml:id="i-SMg7YW2jHaXDX4EokCHD54">
            Övergrepp och kränkningar mot kvinnor, såväl som sexistiska attityder,
            är ett strukturellt problem. Det kräver många olika åtgärder på
            flera områden – skärpta straff och tillräckliga polisiära resurser
            i det fall det rör sig om brottsliga handlingar, ett förstärkt
            värdegrundsarbete i skolan samt stöd till privata och ideella
            initiativ som arbetar för att stävja skeva värderingar på olika
            nivåer i samhället. Men även på våra arbetsplatser behöver förbättringar
            ske.
          </p>
          <p xml:id="i-73JUfcSaLJWzod2bCCnzR3">
            En undersökning av Diskrimineringsombudsmannen (DO) visar att
            endast en av sex arbetsgivare känner till att de behöver arbeta
            med aktiva åtgärder och ungefär lika många vet om att de ska ha
            riktlinjer och rutiner för att förhindra och hantera trakasserier
            på arbetsplatsen. DO har i uppdrag att stötta och sprida kunskap
            och verktyg för att underlätta för fler arbetsgivare att leva
            upp till lagen och bedriva ett effektivt arbete mot diskriminering
            och sexuella trakasserier. Vi vill följa upp detta och säkerställa
            att uppdraget har avsedd effekt.
          </p>
          <p xml:id="i-64ay7xgokGeD88F2n8ifXU">
            År 2009 infördes en ny och sammanhållen diskrimineringslagstiftning.
            Sju tidigare diskrimineringslagar upphävdes och fyra ombudsmän
            slogs samman till en enda myndighet: DO. Tanken var att arbetet
            för att motverka diskriminering skulle bli tydligare och rakare
            och därigenom mer effektivt. Vi anser att det är angeläget att
            säkerställa att den nya lagen har haft avsedd effekt, och därför
            bör lagen utvärderas. Inom ramen för översynen bör bland annat
            möjligheten att stärka påföljderna för brott mot diskrimineringslagen
            utvärderas.
          </p>
          <p xml:id="i-4QH5vfjVvUoQAJLfx8rxoG">
            Regeringsformens diskrimineringsskydd är smalare än motsvarande
            skydd i exempelvis diskrimineringslagen. Det innebär bland annat
            att den som i något avseende eller sammanhang anses tillhöra en
            majoritetsgrupp inte omfattas av grundlagens skydd mot diskriminering.
            Självklart är det angeläget att ha ett starkt skydd för personer
            som i något avseende tillhör en minoritet, eftersom diskriminering
            inte sällan innebär att en majoritet på ett orättfärdigt sätt
            tar sig rätten att göra något på en minoritets bekostnad. Mot
            denna bakgrund finns goda anledningar att bredda det grundlagsfästa
            skyddet mot diskriminering.
          </p>
          <head xml:id="i-3rsb4aozufH6bqUiCv8HGn" type="h1">
            Bättre förutsättningar för kvinnors företagande
          </head>
          <p xml:id="i-T3sQLAZdgMKuWzu7mGWoKa">
            Fler män än kvinnor är egenföretagare, och den yrkessegregering
            som råder på arbetsmarknaden i stort avspeglas också inom företagandet.
            Kvinnors andel av företagandet har ökat över tid, vilket delvis
            kan förklaras av att andelen företag inom tillverkning minskar
            i förhållande till tjänste- och serviceföretag samt företag inom
            vård och omsorg, där kvinnor i högre grad är verksamma. Utvecklingen
            har gynnats av alliansregeringens politik som bidragit till en
            växande hemtjänstsektor och öppnat upp vård- och omsorgsbranscherna
            för företagande.
          </p>
          <p xml:id="i-VuZxng4bSQUfKxQ7yFNdkm">
            RUT-avdraget har inneburit att nya jobb har växt fram. Svarta
            jobb har blivit vita med tryggare anställningsförhållanden. De
            nya jobben har ofta gått till människor som tidigare haft en svag
            förankring på arbetsmarknaden såsom utrikes födda och unga kvinnor.
            Drygt hälften av de som driver företag i RUT-branschen är kvinnor.
          </p>
          <p xml:id="i-U2C5iHaorkB2wLRnuKzVe6">
            Utöver att skapa fler arbetstillfällen var tanken med RUT-avdraget
            att underlätta livspusslet för arbetande föräldrar. Forskning
            visar också att så blivit fallet. Gifta kvinnor i hushåll som
            köper 40–80 timmars RUT-tjänster ökar sina inkomster proportionellt
            med avdragets storlek. Att regeringen försämrat RUT-avdraget kan
            därför komma att påverka både kvinnor som utför och som köper
            tjänster.
          </p>
          <p xml:id="i-Wm29k6T1J7u5bYYsN4AAMS">
            För att underlätta människors vardag och för att fler enkla jobb
            ska växa fram vill vi tillsammans med Alliansen genomföra en ny
            omfattande RUT-reform för att fler enkla jobb ska kunna växa fram
            i Sverige. Äldre är bland de flitigaste användarna av RUT-avdraget.
            Många anhöriga hjälper också sina äldre släktingar med alla möjliga
            sysslor i hemmet. För att möta de äldres utökade behov av hjälp
            i hemmet bör ett mer generöst RUT-avdraget för äldre utredas.
          </p>
          <p xml:id="i-D7tu5BagNoM2EsNRrzXS5U">
            Ett vinsttak i välfärden skulle riskera att slå ut många väl
            fungerande verksamheter. Under alliansregeringen ökade mångfald
            och valfrihet inom vård, skola och omsorg. En ökad mångfald har
            inneburit förbättrad tillgänglighet och egenmakt med möjlighet
            att både välja och välja bort skolor eller vårdcentraler. Att
            nya företag växt fram i välfärds­sektorn har gynnat kvinnors karriärvägar
            och utvecklingsmöjligheter, men också kvinnors företagande. Moderaterna
            vill värna möjligheten till valfrihet som finns inom välfärden
            och som bidrar till att öka företagandet bland kvinnor. De rödgrönas
            attityd till valfrihet och vinstbegränsning i delar av välfärdssektorn
            är omodern och vilar på en bakåtsträvande inställning till kvinnors
            sysselsättningar som mindre värda ekonomisk kompensation och som
            i behov av politisk styrning. Rapporter visar att kvinnors entreprenörskap
            nu minskar. Det är inte ett orimligt antagande att diskussionen
            om vinsttak är en bidragande orsak till att kvinnor avstår från
            att starta och driva företag.
          </p>
          <head xml:id="i-k9A4RCa5zRbGXUUCpcjHS" type="h1">
            Många kvinnor fastnar i bidragsberoende
          </head>
          <p xml:id="i-FT32zFPfc1yh71Aq3rHXh2">
            Kvinnor har oftare en utsatt ekonomisk situation än män. Ensamstående
            kvinnor med barn är klart överrepresenterade bland hushåll med
            ekonomiskt bistånd. Även utrikes födda kvinnor är överrepresenterade
            i försörjningsstödet. Att bryta beroendet av försörjningsstöd
            är därför inte bara centralt för att bekämpa utanförskapet, utan
            också en jämställdhetsfråga.
          </p>
          <p xml:id="i-NshsfEVGEmjupMx8sGP5d4">
            För personer med försörjningsstöd kan marginaleffekterna att
            gå från bidrag till arbete vara stora. Det gäller i synnerhet
            personer med barn, vilket hänger samman med att inkomstprövade
            familjestöd blir viktigare för hushållets inkomst. Studier från
            Expertgruppen för studier i offentlig ekonomi (ESO) visar till
            exempel att samman­boende par med barn där båda har försörjningsstöd
            inte har något utbyte alls av att arbeta (detta gäller vid ingångslöner).
            Även ensamstående med flera barn har ett mycket litet utbyte av
            att arbeta.
          </p>
          <p xml:id="i-9cdNoejQjGkjkLKsEAwZNS">
            För att fler ska gå från bidrag till arbete bör socialtjänstlagen
            skärpas så att alla kommuner ställer krav på motprestation, normalt
            på heltid, för den som får försörjnings­stöd. Dagens aktivitetskrav
            bör också få större inslag av jobbsökande. Det ska till exempel
            ställas krav i alla kommuner på att den som har försörjningsstöd,
            men som kan arbeta, ska söka arbete i hela landet. Aktivitetskraven
            i socialtjänstlagen bör även utökas. Den som uppbär föräldrapenning
            och söker kompletterande försörjningsstöd, ofta nyanlända kvinnor,
            ska åläggas ett krav på att delta i exempelvis språkinsatser.
            Den som inte fullföljer sin motprestation bör inte kunna räkna
            med fullt bidrag.
          </p>
          <p xml:id="i-QDV5QpsFbjRbjQnDD62VFC">
            Försörjningsstödet ges fortfarande på familjenivå, och utbetalning
            sker inte sällan till mannen i familjen. Möjligheterna att individualisera
            inkomstgränserna för arbetsinkomster i försörjningsstödet bör
            därför ses över så att försörjningsstödet betalas ut jämlikt.
            Att pröva personer individuellt för ytterligare bidrag, med krav
            på motprestation, skulle vara ett sätt att markera kvinnors individuella
            rättigheter och stärka inflytandet över familjens ekonomi.
          </p>
          <p xml:id="i-6HGskEFY7fn3M6L7q6tvxh">
            För att öka drivkrafterna att gå från bidrag till arbete vill
            Moderaterna införa ett bidragstak. Det ska alltid löna sig att
            gå från bidrag till både heltidsarbete och deltidsarbete. Bidragstaket
            ska omfatta personer som har etableringsersättning eller försörjningsstöd
            av arbetsmarknadsskäl. Inom försörjningsstödet ska det alltså
            inte omfatta den som är sjuk eller av andra sociala skäl inte
            kan arbeta.
          </p>
          <p xml:id="i-ByMFuzmMmyrerw4FjfcJkr">
            Även långa perioder med föräldrapenning kan försena arbetsmarknadsinträdet
            för den som aldrig arbetat. För att stärka arbetslinjen för dem
            som aldrig fått sitt första jobb bör kvalificering genom arbete
            krävas för full föräldrapenning. För de som saknar sjukpenninggrundande
            inkomst bör föräldrapenningen begränsas till 12 månader. Samtidigt
            bör rätten till förskola utökas för barn vars föräldrar lever
            på bidrag. Med en mer generös förskola och kortare föräldrapenning
            bör också kraven på att göra sig anställningsbar öka genom exempelvis
            bredare arbetssökande eller utbildning.
          </p>
          <head xml:id="i-EqX7qrETZbBDyQQEJvt6ms" type="h1">
            Föräldraförsäkringen
          </head>
          <p xml:id="i-Qezd1DDLScDzqRMCt3H6oF">
            Den officiella statistiken visar att kvinnor tar ut 73 procent
            av ersättningsdagarna i föräldrapenningen och männen tar ut 27
            procent. Motsvarande siffror gällande tillfällig föräldrapenning
            (VAB) är 62 procent för kvinnor och 38 procent för män. Det finns
            dock anledning att fördjupa sig i hur uttaget ser ut.
          </p>
          <p xml:id="i-YX28rCvi3egKECp66CJoKy">
            Det är under barnets första två levnadsår som huvuddelen av föräldrapenning
            tas ut. Kvinnors uttag ligger huvudsakligen koncentrerad till
            barnets första levnadsår och männens när barnet är 1–1,5 år. Om
            bara de första två åren studeras är mammor lediga på hel- eller
            deltid i totalt 15,3 månader och män 3,8 månader. Uttaget av föräldra­penning
            motsvarar dock enbart 9,5 respektive 2,2 månaders ledighet. Det
            är med andra ord vanligt att män och kvinnor förlänger föräldraledigheten
            genom att använda obetalda dagar, men detta uttag varierar mellan
            olika inkomst- och utbildningsgrupper. Ledighetstiden för kvinnor
            är alltså nästan fyra gånger så lång som för män, vilket inte
            helt återspeglas i statistiken gällande uttag av föräldradagar.
            Försäkringskassan beräknar att för en föräldrapenningdag går det
            cirka 1,4 dagar med heltidsledighet.
          </p>
          <p xml:id="i-RixQwQ6YUMpK4Mozhqy9yq">
            Ett annat sätt att uttrycka saken är att under barnets första
            levnadsår tar kvinnor i genomsnitt ut 214 dagar och män 19, under
            barnets andra levnadsår är motsvarande siffror 68 dagar för kvinnor
            och 34 för män, och under det tredje levnadsåret 10 dagar för
            kvinnor och 8 för män. Dessa dagar bör alltså multipliceras med
            1,4 för att visa faktisk heltidsledighet med barn.
          </p>
          <p xml:id="i-8yykw2CV24yorGbpfwfPa4">
            Kvinnors större ansvarstagande för familj och hem inverkar otvetydigt
            på allt från arbetsmarknadsdeltagande, sjukskrivningar, obetalt
            hemarbete, livsinkomst samt makt och inflytande i samhället. Det
            går inte att bortse ifrån att dessa skillnader förstärks och ökar
            i och med det ojämna uttaget i föräldraförsäkringen. Vi värnar
            dock den flexibilitet som dagens föräldraförsäkring erbjuder.
            Moderaterna tycker att det fortsatt bör vara upp till familjerna
            själva att värdera hur man bäst organiserar sin vardag. Dessutom
            riskerar ytterligare öronmärkta månader att skapa ett stelbent
            system som bl.a. skulle kunna innebära att en del barn i tidig
            ålder, utan hänsyn till barnets individuella omständigheter, skulle
            vara hänvisade till barnomsorgen då så många som 23 procent av
            papporna idag inte tar ut någon föräldradag innan barnets tvåårsdag.
            I jämförande studier med andra länder kan man också dra slutsatsen
            att rigida system har nackdelen att många kvinnor känner sig tvingade
            att välja mellan att jobba och ta hand om barn och då riskerar
            att helt tappa förankringen på arbetsmarknaden.
          </p>
          <p xml:id="i-Mj6DZPnMXi86aEe3LNtiQz">
            Uttaget av föräldrapenning bland män med eget företag är tydligt
            begränsat. Drivandet av ett företag kan, i vart fall för den som
            är ensam i företaget, innebära att ett visst arbete måste utföras
            även om företagaren är ledig för att vårda sitt barn. Detta går
            inte enligt dagens regelverk, där istället den lösning som erbjuds
            är att ta ut föräldrapenning halva dagen och arbeta halva dagen.
            Vi menar att det finns behov av att ta fram andra modeller för
            denna grupp föräldrar och ser fram emot att ta del av utredningen
            2018:54 Ett tryggare företagande i ett förändrat arbetsliv, som
            ska se över socialförsäkringssystemen i syfte att förbättra villkoren
            för företagare och främja ett tryggare företagande. Vi tror att
            en sådan förändring inom föräldraförsäkringen skulle kunna bidra
            positivt på kvinnors företagande samt till ett mer jämställt uttag
            av föräldraförsäkringen och närvarande pappor.
          </p>
          <head xml:id="i-AzjxKNG7s9rR3G5Be5P316" type="h1">
            Separerade föräldrar
          </head>
          <p xml:id="i-WAsJhFLjsdQZgSC5LayPy1">
            Idag lever många barn med separerade föräldrar. De allra flesta
            föräldrar tar fortsatt fullt ansvar för sina barn efter en skilsmässa
            eller separation, både vad gäller ekonomisk försörjning och andra
            åtaganden. Samtidigt är det för många, framför allt pappor, som
            inte tar sitt ekonomiska ansvar, och många ensamstående mammor
            får därför leva med mycket små ekonomiska marginaler.
          </p>
          <p xml:id="i-L6381YwZ4A1Yw2CGfWAESq">
            Dagens system med underhållsstöd fungerar inte tillräckligt bra
            och därför ser vi ett tydligt behov av en reform som innebär att
            människor ska ta ett tydligare personligt ansvar för sina barns
            ekonomi. I första hand är det naturligtvis mest önskvärt att föräldrarna
            ska kunna komma överens om de ekonomiska frågorna. Det är bäst
            för barnen och det bör därför vara utgångspunkten för alla förslag
            inom detta område.
          </p>
          <p xml:id="i-RBVfGWpniBmxt8A4E5vqnx">
            För de fall föräldrarna inte kan komma överens vill vi, istället
            för dagens modell som bygger på barnets ekonomiska behov ställt
            i relation till föräldrarnas ekonomiska förmåga, se en mer neutral,
            objektiv och förutsebar beräkning av underhållets storlek som
            bygger på att en viss, i förväg bestämd, procent av den frånvarande
            förälderns inkomst ska gå till barnet. Förslaget ska utformas
            med beaktande av vikten av människors incitament till arbete.
            Försäkringskassan ges i uppdrag att administrera detta nya underhåll,
            beräkna underhållets storlek, betala ut det till boendeföräldern
            och kräva in motsvarande summa från den frånvarande föräldern.
            I de fall där en förälder helt saknar inkomst, eller har mycket
            låga inkomster ska även fortsättningsvis en garanterad lägstanivå
            utgå.
          </p>
          <p xml:id="i-t3uMahLeYxQ8CoBF9dCg2">
            Fördelarna med en sådan modell är att den sätter barnet i främsta
            rummet, det är lättöverskådlig, förutsebar, minskar risken för
            ekonomiska konflikter mellan föräldrarna, stärker ekonomin för
            ensamstående och ökar incitamenten för växelvis boende. Det finns
            dessutom tydliga jämställdhetsvinster i förslaget som förväntas
            förbättra ekonomin för boendeföräldern.
          </p>
          <head xml:id="i-KSS1DzJhNSSFcPjk2oD3t3" type="h1">
            Kvinnor har lägre pension än män
          </head>
          <p xml:id="i-5BFQQNKCwcMyvHtobU9HKK">
            Att män och kvinnor har olika inkomster leder också till att
            pensionen är olika stor. Det kan leda till allvarliga ekonomiska
            problem framför allt för kvinnan i de fall där äktenskapet upphör.
            Om ett par skiljer sig, ingår de förväntade pensionerna (pensions­förmögenheten)
            inte som en del av förmögenheten vid bodelningen. Skilsmässor
            kostar på så sätt oftast mer för kvinnor än för män. I äktenskapen
            är kvinnan dessutom i genomsnitt några år yngre än mannen och
            kvinnor lever också i genomsnitt längre än män. Det leder till
            att många äldre kvinnor lever ensamma och ofta med en låg pension.
          </p>
          <p xml:id="i-N7xphXF35SAua6kNWggnkd">
            Låga inkomster gör att många kvinnor kommer att få hela eller
            en betydande del av sin pension i form av garantipension, betydligt
            fler än vad som är fallet för män. Eftersom garantipensionen är
            prisindexerad leder det dessutom till en eftersläpning i inkomstutvecklingen
            jämfört med löntagare och jämfört med dem som får inkomst­pension,
            vilken är indexerad efter inkomstutvecklingen i ekonomin.
          </p>
          <p xml:id="i-UfXoLzVyi2GefbtEYAWUKM">
            Skillnaden mellan kvinnors och mäns pension kallas pensionsgapet.
            Det mäter i procent hur mycket mindre kvinnors genomsnittliga
            pensionsinkomst är i förhållande till männens. Det sammantagna
            pensionsgapet för personer äldre än 65 år är 27 procent (pensionsinkomster
            innan skatt).
          </p>
          <p xml:id="i-56LSsLTVLuzMntz11mfT3P">
            Mot bakgrund av de skillnader som finns mellan mäns och kvinnors
            pensioner bestämde Pensionsgruppen i maj 2015 att en särskild
            granskning skulle göras av pensionerna ur ett jämställdhetsperspektiv.
            Vi välkomnar arbetet som pågår inom ramen för pensionsöverenskommelsen
            och tycker det är angeläget att hitta lösningar på problemet med
            pensionsgapet som uppstår i dagens pensionssystem.
          </p>
          <head xml:id="i-9D8obQqidF254KXYihgtmd" type="h1">
            Kvinnors ohälsotal och arbetsmiljö
          </head>
          <p xml:id="i-DQoxF8kRQ63LGZMfznMVoh">
            Sedan 1980-talet har kvinnor haft högre sjukfrånvaro än män.
            Fler kvinnor än män tvingas också lämna arbetslivet i förtid på
            grund av ohälsa. Faktorer i arbetsmiljön samt fördelning av obetalt
            hem- och omsorgsarbete är några av de omständigheter som bidrar
            till att påverka skillnaden i sjukfrånvaro mellan könen. För att
            möta den höga sjukfrånvarons utveckling behövs därför insatser
            på flera plan.
          </p>
          <p xml:id="i-S4ZQXbe8XHFPg9WrDA4xz3">
            En nyckelfaktor i arbetet med psykisk ohälsa är det tydliga sambandet
            mellan svag psykosocial arbetsmiljö och sjukfall med psykisk diagnos.
            Vi menar att det är inom detta område vi bör rikta insatser för
            att komma åt utvecklingen.
          </p>
          <p xml:id="i-XA9qwjuKcomCcgGqyTHoKY">
            En bra arbetsmiljö är en viktig faktor för att fler människor
            ska få möjlighet att kunna arbeta längre och utan risker för ohälsa.
            Även om arbetsmiljön förbättrats på många plan, så är det oroväckande
            att anmälningarna av arbetssjukdomar bland kvinnor som orsakades
            av organisatoriska och sociala problem ökade för sjunde året i
            rad enligt den senaste arbetsskadestatistiken. En viktig orsak
            är utvecklingen inom kvinnodomi­nerade branscher som vård och
            omsorg.
          </p>
          <p xml:id="i-PrypBwio6osDNS3aCcMvzW">
            Ett större ansvar för brister i den psykosociala arbetsmiljön
            måste läggas på de arbetsgivare som har sådana brister i sin arbetsmiljö.
            Vi ser ett tydligt behov av att skapa en bättre incitamentsstruktur
            för arbetsgivare när det gäller det förebyggande arbetet med psykosocial
            arbetsmiljö, samt tidiga insatser och bättre rehabilitering.
          </p>
          <p xml:id="i-VGsoTE3S5QxqRUEEm3zVLG">
            Vi menar också att jämställdhetsfrågorna behöver belysas och
            lyftas in i den här bilden på ett tydligare sätt. Det finns mycket
            som tyder på att kvinnors högre sjukfrånvaro i många fall har
            inslag av såväl medicinska som sociala och ekonomiska aspekter.
            Vi vet att skillnaderna i uttag av föräldraförsäkring får långtgående
            konse­kvenser för kvinnors sysselsättning, löneutveckling och
            framtida pensionsinkomst, och det finns tydliga tecken på att
            dessa skillnader även spelar en roll i de skillnader vi ser i
            ohälsa och sjukfrånvaro mellan kvinnor och män. Ett mer jämställt
            föräldraskap är därför en viktig utgångspunkt inte bara utifrån
            ett barnperspektiv och av rättviseskäl och hälsoskäl, utan det
            finns även ett tydligt samhällsekonomiskt intresse.
          </p>
          <head xml:id="i-WsdMoJRLbRrj6ohJCtgjbi" type="h1">
            Kvinnor påverkas mest av situationen inom äldreomsorgen
          </head>
          <p xml:id="i-88Xk6HUadrXvFoB4oLGbfs">
            Situationen inom äldreomsorgen påverkar främst kvinnor. Enligt
            SKL utgör kvinnor 70 procent av dem som får äldreomsorg. Samtidigt
            är de allra flesta som arbetar inom äldreomsorgen kvinnor.
          </p>
          <p xml:id="i-B8KzjXsjtvMkrzdpZWcQw8">
            Många av de som har svårt att klara sig själva får regelbunden
            hjälp av en anhörig. Ungefär var fjärde vuxen person hjälper idag
            regelbundet en äldre eller sjuk anhörig i eller utanför det egna
            hushållet. Av den totala hjälpen till personer över 75 år, står
            anhöriga för omkring 70 procent. Enligt Socialstyrelsen är det
            drygt 1,3 miljoner personer som i någon form hjälper eller stödjer
            en närstående. Majoriteten av dessa är kvinnor. För att underlätta
            anhörigvårdare är det viktigt att samhället erbjuder ett väl fungerande
            anhörigstöd. Det kan till exempel innebära stödsamtal, stödgrupper
            eller utbildning. Det kan också vara en indirekt hjälp som avlösning,
            genom till exempel dagverksamhet eller korttidsboende.
          </p>
          <p xml:id="i-4M8MGjcpo1GEkmwLcdcvjk">
            Idag råder stora svårigheter när det gäller att säkerställa kompetens-
            och personalförsörjningen inom äldreomsorgen. De upplevda bristerna
            när det gäller kvaliteten i äldreomsorgen beror ofta på svårigheten
            att ha kontinuitet i bemanningen. Den kortsiktiga och långsiktiga
            förmågan att säkra personalförsörjningen är därför helt avgörande
            för äldreomsorgens möjligheter att kunna bedriva verksamhet av
            hög kvalitet.
          </p>
          <p xml:id="i-9hXswdJ8zk9iJktNKNz8yH">
            Inom äldreomsorgen, liksom inom socialt arbete, finns skillnader
            i hur kvinnor och män bemöts och tas om hand. Könsstereotypa förhållningssätt
            återfinns i både biståndsbedömningar och behandlingar. Även bemötande
            skiljer sig år och resurser fördelas olika. Det har dock gjorts
            väsentligt färre jämlikhetsanalyser inom social­tjänsten jämfört
            med hälso- och sjukvården. Det är viktigt att få en klar bild
            av hur förhållandet ser ut. Moderaterna vill därför se fler kartläggningar
            och jämförelser för att kunna höja kvaliteten inom äldreomsorg
            och socialt arbete.
          </p>
          <head xml:id="i-MTRFHLzSxG6QAvnrXiSSh3" type="h1">
            Välfärden – problem och lösning för många jämställdhetsfrågor
          </head>
          <head xml:id="i-MYKyXVEEnasdUojaHbGhSP" type="h2">
            Jämställdhet och likabehandling börjar i skolan
          </head>
          <p xml:id="i-918EFKQV4meGmiuwMfd5Hv">
            Arbetet med jämställdhet behöver och ska genomsyra vardagen i
            skolan. Skolan formar barn på många olika sätt och det är till
            stor del i skolan som eleverna utvecklar de intressen och kunskaper
            som senare i livet kommer att styra deras yrkesval. För att bryta
            den könssegregation som återfinns inom många yrkesgrupper och
            främja social rörlighet är det därmed av högsta vikt att redan
            i skolåldern uppmuntra eleverna att göra val utifrån sina egna
            intressen snarare än samhällets normer.
          </p>
          <p xml:id="i-Ri6usPhQXWwSSPWdJjpFsL">
            Ett stort problem är att pojkar i allt större utsträckning hamnar
            efter flickor i skolan. För att göra skolan mer jämställd behövs
            satsningar på mer kunskap i skolan och att förbättra dåliga skolor.
            Moderaterna har därför flera förslag för att höja kvaliteten på
            samtliga skolor. Det handlar dels om inrättandet av kunskapskontrakt
            med skräddarsydda lösningar för skolor där elever inte når kunskapsmålen,
            men också på satsningar som utökad undervisningstid med mer svenska
            och matematik. Detta utvecklas i våra motioner i utbildningsutskottet.
          </p>
          <head xml:id="i-Jd3sw1HdZCY2GFiLmRofY6" type="h2">
            Diskrimineringslagens regler flyttas till skollagen
          </head>
          <p xml:id="i-KxhYMbkodqFC2AnWPcFxUG">
            Till följd av det moderata förslaget om Skolinspektionens utökade
            kvalitetskontroll bör diskrimineringslagens regler som rör skollagsreglerad
            verksamhet flyttas till skollagen och samordnas med reglerna där
            om kränkande behandling. Som en följd av detta bör tillsynsansvaret
            för arbetet med åtgärder mot diskriminering i skollagsreglerad
            verksamhet läggas på Skolinspektionen. Det är positivt att utredningen
            om skarpare sanktioner mot diskriminering och trakasserier nu
            ser över hur detta kan genomföras.
          </p>
          <p xml:id="i-VQSuDaXmCbyyq6sSZ4G8JT">
            Barn- och elevombudet (BEO) bör ta över uppdraget från Diskriminerings­ombudsmannen
            (DO) att utreda sexuella trakasserier i skolan. DO utreder långt
            färre fall, och har inte samma möjlighet att sätta press på huvudmännen
            eller utkräva skadestånd. När en elev utsätts för kränkningar
            i skolan kan BEO driva ärendet till domstol och ställa skolan
            till svars för bristande åtgärder.
          </p>
          <p xml:id="i-sezSZ2riqysc7ZfWVszdo">
            Mobbning och kränkningar av hbtq-elever behöver granskas särskilt
            och är ett område som skulle gynnas av att Skolinspektionen tar
            över tillsynsansvaret för åtgärder mot diskriminering. En undersökning
            från EU:s byrå för grundläggande rättigheter visar att hälften
            av hbtq-personerna i Sverige bevittnat negativa uttalanden eller
            beteenden gentemot andra hbtq-elever i skolan. Moderaterna vill
            därför att samtliga kommuner och landsting ska kunna visa hur
            de på ett strukturerat sätt bemöter hbtq-personer i den egna verksamheten,
            exempelvis på skolor och förskolor.
          </p>
          <p xml:id="i-AKUydKbAep7s4ezHVW17WD">
            I samband med metoo-uppropen har även vittnesmål förekommit om
            att sexuella trakasserier är en del av vardagen i skolan, och
            att det i vissa fall inte tagits på allvar av vuxenvärlden. Det
            är djupt problematiskt då det skickar helt fel signaler till barn
            och ungdomar om allvaret i dessa handlingar. Att kränkningar och
            övergrepp avfärdas som pojkstreck är fullständigt oacceptabelt.
          </p>
          <p xml:id="i-VMKdcQfW4fcLDzJmFfEDoG">
            Därför krävs ytterligare insatser mot skolor som visat sig brista
            i värdegrundsarbetet. För skolor som inte lever upp till kraven
            på grundläggande demokratiska värderingar, jämställdhet och som
            inte tydligt motverkar traditionella könsmönster och sexism vill
            vi se särskilda åtgärdsprogram. Dessa skolor ska kunna få skräddarsydd
            hjälp genom så kallade kunskapskontrakt med obligatoriska insatser
            för att stärka värdegrundsarbetet på skolan. Det kan handla om
            utbildningsinsatser rörande värdegrund eller jämställdhet riktade
            mot rektor och lärare, men även för elever på skolan. Det skulle
            också kunna innefatta direktiv om hur delar av verksamheten bör
            ändras för att bättre leva upp till värdegrunden. Dessa skolor
            bör även följas upp särskilt med oanmälda inspektioner för att
            säkerställa att förbättring skett. Genomförs inte åtgärderna i
            kunskapskontraktet ska vite kunna utdömas och ytterst ska skolor
            som inte förbättras kunna stängas, oavsett huvudman.
          </p>
          <p xml:id="i-TBtggpiJcvEN8tnMECVzxh">
            Moderaterna vill också att det inrättas en nationell visselblåsarfunktion
            för skolan dit elever, lärare och personal kan rapportera in olika
            typer av kränkningar och trakasserier. I första hand bör naturligtvis
            oegentligheter och problem lösas på skolan, genom att en elev
            anmäler händelsen till en vuxen. Samtidigt kan det finnas situationer
            som uppstår inte till följd av en enskild händelse, utan av en
            negativ kultur på en skola vilket exempelvis kan återspeglas i
            ett generellt nedsättande och kränkande språkbruk elever emellan.
            Då bör det finnas en funktion som samlar orosanmälningar vilka
            sedan kan bli en grund för extra granskningar gällande skolans
            arbetsmiljö. Det kan handla om skolor som har en värdegrundsproblematik
            eller problem med beteenden kopplat till hederskultur. Det kan
            också handla om sexuella trakasserier som pågår mellan eleverna
            på skolan
          </p>
          <head xml:id="i-Ad2zQx1NnKzZbiY2tdPxHb" type="h2">
            Ökande problem med psykisk ohälsa bland unga
          </head>
          <p xml:id="i-QTU8wuEkkpCiF8nK1QYd1G">
            Trygga och välmående elever samt arbetsro i klassrummen är en
            förutsättning för att eleverna ska klara skolan med framgång.
            Därför är det oroande att den psykiska ohälsan bland ungdomar
            i högstadiet och gymnasiet ökar och framför allt drabbar unga
            kvinnor.
          </p>
          <p xml:id="i-3SrUYLZnwYWrS92j1ErnYz">
            Att barn och unga får hjälp tidigt är avgörande för att minska
            risken att en problema­tik växer och blir än mer allvarlig. Skolans,
            elevhälsans, socialtjänstens och barn- och ungdomspsykiatrins
            (BUP) verksamhet behöver fokuseras mer utifrån elevernas behov
            så att eleverna snabbt får den hjälp som de behöver. Lagstiftningen
            måste tydliggöra ansvarsfördelningen och öka kraven på samverkan
            mellan aktörerna. Det är också viktigt att följa det arbete som
            görs av många kommuner och landsting med att bygga upp en ”första
            linje” så att barn och unga snabbare får vård och hjälp av rätt
            aktör. Det ska utvärderas så att enhetliga definitioner och riktlinjer
            kan arbetas fram. Det behöver också utredas hur digitala lösningar
            bättre kan fungera som komplement och som guide till vården.
          </p>
          <p xml:id="i-UUueD9qPxHd4zc5nEuKL9M">
            Många unga lever idag en stor del av sina liv på nätet. Hjälp,
            stöd och behandling måste helt enkelt finnas där unga befinner
            sig. Inom kort startas ett projekt av SLL för att utveckla och
            utvärdera en metod för internetförmedlad kognitiv beteendeterapi
            för vuxna som är tänkt att kunna erbjudas på nationell nivå. Denna
            ambition bör även gälla barn och unga och vi tycker att projektet
            bör breddas alternativt att liknande projekt sjösättas med fokus
            på barn och unga.
          </p>
          <p xml:id="i-P4MDsnQTxE44RL6Yj1jspj">
            En ökad samverkan mellan elevhälsan och andra aktörer som arbetar
            förebyggande och vårdande för barn och ungdomar är avgörande för
            att, i ett tidigare skede än idag, fånga upp och ge stöd och behandling
            till de unga som lider av exempelvis ångest och oro. Olika yrkeskategorier
            bör i högre utsträckning arbeta tillsammans för att skapa strukturer
            som underlättar ett tätare samarbete också med civilsamhället
            så som t.ex. idrottsföreningar och kultursektorn. Alla sätt som
            tätare kan binda samman och förenkla samarbetet kring elevhälsan
            med skolan och socialtjänsten, BUP och vården borde prövas. Barn-
            och familjecentraler kan vara en metod. Det som ofta krävs är
            tidig och snabb hjälp vilket kan underlättas av ett djupare samarbete
            mellan olika yrkeskategorier.
          </p>
          <head xml:id="i-RDf7umHfV9Y8zduUngRfxC" type="h2">
            Trygghet och säkerhet i skolan
          </head>
          <p xml:id="i-6pv5Epa5hCtDxWnShm7sah">
            Skolan ska vara fri från stök, hot, våld, kränkningar och trakasserier.
            Ny statistik från Arbetsmiljöverket visar att antalet anmälningar
            om hot och våld mot elever och lärare ökat dramatiskt under senare
            år. Bara sedan 2014 har antalet anmälningar till Arbetsmiljöverket
            om våld och hot i skolan gått från 517 till 767 stycken år 2017,
            en ökning med 48 procent.
          </p>
          <p xml:id="i-3y6MbUpZoSNQkzXv42KQkt">
            Alliansen ställde krav på att den rödgröna regeringen skulle
            skärpa skollagen så att rektor har ansvar för att i vissa fall
            utan dröjsmål och med tvång kunna flytta en elev till en annan
            skolenhet under en längre tid än fyra veckor, utan att alla andra
            åtgärder har prövats. Bakgrunden är ett fall där Skolinspektionen
            riktat kritik mot en skola i Lund där rektorn tidigare hade omplacerat
            en elev som utsatts för brott medan eleverna som var förövare
            hade fått gå kvar i den ordinarie skolan. Den nuvarande lagen
            inte är tillräckligt tydlig när det gäller att det alltid är förövaren,
            och inte brottsoffret, som bör byta skola och lagen bör därför
            skärpas.
          </p>
          <head xml:id="i-EcyzxfEcZt7LynbFiQDX2F" type="h2">
            Säkerställ en jämställd undervisning, särskilt inom religiösa
            friskolor
          </head>
          <p xml:id="i-QoGumX6dW3NiZg1CUfaG6h">
            De grundläggande demokratiska värderingar och de mänskliga rättigheter
            som är utgångspunkten för skolans värdegrund gäller alla skolor,
            oavsett huvudman eller inriktning på skolan. Skolans styrdokument
            och läroplaner är mycket tydliga med att skolan ska motverka könsmönster
            som begränsar elevernas lärande, val och utveckling.
          </p>
          <p xml:id="i-FVgw2Qpd4uhEnkirmrebkx">
            Under senare år har Statens skolinspektion fått flera anmälningar
            om att vissa skolor regelmässigt bedriver könsuppdelad undervisning.
            Som skäl till att permanent dela upp undervisningen har anförts
            att större delen av eleverna har en kulturbakgrund som gör att
            de uteblir om undervisningen inte är könsuppdelad. Skolinspektionens
            slutats var att det var godtagbart att dela upp flickor och pojkar
            i ämnet idrott om eleverna får en likvärdig utbildning i övrigt.
            Vi menar att det är oförenligt med skolans värdegrund och jämställdhetsuppdrag.
            Moderaterna har därför tagit initiativ till att skärpa skollagen
            så att det inte råder några som helst tvivel om att huvudregeln
            i den svenska skolan är att undervisningen inte ska vara könsuppdelad.
          </p>
          <p xml:id="i-NQDffZM3YnS7tBHiPd12zh">
            Moderaterna värnar friskolereformen möjligheten att starta och
            driva konfessionella friskolor. Samtidigt måste friskolereformen
            skyddas från missbruk, exempelvis mot att aktörer med extrema
            politiska eller religiösa syften får inflytande över skolor i
            Sverige. Det krävs en förstärkt ägarprövning, tillsyn och kontroll
            för att stoppa skolor som främjar religiös eller politisk extremism.
            Vi vill pausa nyetableringen av religiösa friskolor till dess
            att sådana regelverk och kontroller finns på plats.
          </p>
          <head xml:id="i-NEByAKtHTr6Q2HxTdLe5kK" type="h2">
            Bättre undervisning i sex och samlevnad
          </head>
          <p xml:id="i-X86EnQ1qnQQdUwiDFNuoMp">
            I Skolinspektionens granskning efterfrågar lärare kompetensutveckling
            inom flera områden som knyter an till sex och samlevnad. Det kan
            handla om faktakunskaper inom normer och hbtq, arbetsmetoder för
            att hantera svåra sex- och samlevnadsfrågor i klassrummet eller
            sex- och samlevnadsundervisningen för speciella målgrupper såsom
            nyanlända elever eller särskoleelever. Samtidigt visar granskningen
            att bara en bråkdel av lärarna får kompetensutveckling inom sex-
            och samlevnadsområdet. Det saknas också mål för arbetet i sex-
            och samlevnadsundervisningen, rektorer följer inte upp om och
            hur lärarna undervisar om sex och samlevnad och det görs sällan
            någon utvärdering. Skolinspektionen konstaterade ett behov av
            att ta upp frågor bl.a. kring grovt språkbruk, hederskultur, sexuella
            trakasserier och jämställdhet.
          </p>
          <p xml:id="i-QTqducMpYLg1W7ARXfZiWb">
            Frågor om sex och samlevnad är en bred diskussion och lämpar
            sig väl för att integreras i övergripande värdegrundsarbete och
            inom flera ämnen. Fältet spänner över frågor om biologi, etik,
            demokrati, historia, samhällskunskap osv.
          </p>
          <p xml:id="i-K5yMqpc7ghxzmdMvPVJSst">
            Moderaterna vill se över landets lärarutbildningar för att säkerställa
            att alla lärare får de kunskaper som krävs för att nå upp till
            skollagen och läroplanernas bestämmelser om hur jämställdhetsperspektiv
            och perspektiv rörande sex och samlevnad kan integreras och bli
            obligatoriskt i undervisningen. Det är också viktigt att säkerställa
            att lärare som behöver det har möjligheter till kompetensutveckling
            inom området under yrkeslivet.
          </p>
          <head xml:id="i-JtDVGW2qLBfv5W3tCdn8fJ" type="h2">
            En jämställd idrott
          </head>
          <p xml:id="i-3xDxFFKp1Znaeb2HirzJm2">
            Vägen till en jämställd idrottsrörelse är fortfarande lång. I
            en analys av jämställdheten inom idrotten konstaterar Centrum
            för idrottsforskning (CIF) att kvinnor och mäns deltagande, förutsättningar
            och villkor inom idrotten är olika på i princip alla nivåer. Ojämlikheten
            framträder i andelen kvinnor och män som är medlemmar i olika
            idrotter, i andelen styrelseposter och förtroendeuppdrag, i fördelning
            av resurser och avseende idrottsliga normer och ideal. I samma
            rapport framkommer att sju av tio flickor och pojkar med svensk
            bakgrund idrottar i en förening eller klubb. Samma siffra gäller
            för pojkar med utländsk bakgrund. När det gäller flickor med utländsk
            bakgrund är det dock bara fyra av tio som utövar idrott utanför
            skolan.
          </p>
          <p xml:id="i-9nSVPafphti5sbEygoDy2a">
            Mot bakgrund av detta anser Moderaterna att regeringen bör återkomma
            med förslag för att stärka jämställdheten inom svensk idrott,
            särskilt avseende hur ekonomiska medel fördelas i relation till
            kön inom svensk idrott. Som en ytterligare åtgärd bör regeringen
            se över hur ett tydligare jämställdhetsfokus kan implementeras
            inom ramen för Idrottslyftet. I Riksidrottsstyrelsens särskilda
            riktlinjer för initiativet framgår inte något sådant fokus.
          </p>
          <head xml:id="i-3xXuwWPSqc9c34VBcZxsqq" type="h2">
            En jämställd vård
          </head>
          <p xml:id="i-5jDehuYZ55tWE962iauTHG">
            Översyner och jämförelser visar att vården idag inte är jämställd.
            Det betyder att det finns skillnader i vårdtillgång, vårdkvalitet
            och hälsa mellan kvinnor och män – skillnader som inte är motiverade.
            Utvärderingar visar även att kvinnor upplever ett sämre bemötande
            än män. Personal ställer olika frågor, sätter olika diagnoser
            och ger olika behandlingar som inte kan motiveras utifrån kön.
            Vissa sammanställningar visar också att män får dyrare undersökningar,
            behandlingar och läkemedel än kvinnor. Det satsas också olika
            mycket på olika sjukdomar.
          </p>
          <p xml:id="i-DQ44nt1SQE2DcgDAgnY4Hz">
            Jämställd vård innebär samtidigt inte att vården alltid ska se
            likadan ut. Även män missgynnas av att vården är ojämställd. Läkare
            skriver ut mindre antidepressiv medicin till män än kvinnor och
            mycket tyder på att män underdiagnostiseras när det gäller t.ex.
            depression.
          </p>
          <p xml:id="i-MCVAH1VjCSVpAeiwWnM76q">
            För att synliggöra vårdskillnader mellan män och kvinnor vill
            vi se ett nytt och brett uppdrag gällande kartläggning och analys
            av de skillnader som finns gällande läkemedelsförskrivning, vårdens
            kvalitet och tillgänglighet. Socialstyrelsen har sedan flera år
            tillbaka haft ett särskilt uppdrag att granska jämlikheten mellan
            kvinnor och män inom vården. Moderaterna vill dock se en tydligare
            redovisning av bland annat skillnader i vårdkvalitet, tillgång,
            bemötande och forskning. I uppdraget bör även ingå att se över
            kvinnors respektive mäns väntetider inom cancervården, inom ramen
            för en ny cancerstrategi. Idag får t.ex. bara en av tio som har
            livmoderhalscancer vård inom den utlovade maxtiden för operation.
            Just nu är det hälften av alla cancerpatienter som inte får vård
            i tid. Dessutom bör ett nationellt vaccineringsprogram för HPV
            för pojkar snarast inrättas. Idag vaccineras bara flickor kostnadsfritt
            mot HPV, ett virus som kan orsaka cellförändringar och cancer.
            Både pojkar och flickor skulle skyddas i högre utsträckning om
            alla vaccinerades mot HPV.
          </p>
          <p xml:id="i-5MLpX6u7qwSN1ZobS2ujng">
            Larmen om kris i förlossningsvården tar sig bland annat uttryck
            i form av barnmorskeupprop som menar att förlossningsvården inte
            är patientsäker. Antalet förlossningsplatser sjunker och tiden
            kvinnor får stanna på BB blir kortare och kortare. Tillgängligheten
            ser olika ut i olika delar av landet, och berättelserna om bilfödslar
            och påtvingade hemmafödslar väcker befogad oro. Många kvinnor
            drabbas av bristningar och komplikationer som skulle kunna undvikas,
            och skillnader i rutiner och uppföljning varierar kraftigt runt
            om i landet. Dagens vårdkedja med mödravård, förlossningsvård
            och eftervård håller inte ihop. Socialstyrelsen gör bedömningen
            att det finns tydliga brister och behov av förändringar gällande
            vården efter genomförd förlossning. Detta avser såväl sjukhusvården
            som efter hemgång från sjukhuset. Det är t.ex. otydligt vart kvinnor
            ska vända sig vid behov av stöd och eftervård när sjukhuset inte
            längre har ansvar för vården.
          </p>
          <p xml:id="i-N39kbSiiV8f5HLAxPWoqLb">
            Vi vill stärka förlossnings- och mödravården i hela landet. Detta
            för att kunna tillförsäkra mammor en förlossningsvård som är trygg,
            finns tillgänglig inom rimliga reseavstånd och minskar risken
            för skador. En viktig del av detta är också att själv få välja
            vårdgivare.
          </p>
          <head xml:id="i-HQLu5HCRbPR1WxSja2pMUK" type="h2">
            Skönhetsideal och estetetiska kroppsbehandlingar
          </head>
          <p xml:id="i-2gxD6HxnsYUBrLtP5e5NH3">
            Kvinnor och unga tjejer är överrepresenterade vad gäller estetiska
            kroppsbehandlingar. Skönhetsidealen har stor påverkan på flickors
            och kvinnors upplevelse av sin kropp och sitt utseende. Många
            upplever att sociala medier har ökat trycket på att leva upp till
            kroppsidealen. Den psykiska ohälsan ökar och utvecklingen av olika
            slags ätstörningar antas också ha ökat över tid.
          </p>
          <p xml:id="i-3S2NxSMNWusVivmxtJdntu">
            Allt fler människor i Sverige efterfrågar varierande kroppsbehandlingar
            i estetiskt syfte. Eftersom register saknas över utförare i skönhetsbranschen
            saknas också exakta tal över hur många behandlingar som årligen
            utförs. Socialstyrelsen anger att en ungefärlig siffra är mellan
            60 000 och 70 000 behandlingar per år. En del av dessa misslyckas
            och allvarliga komplikationer uppstår. Även här är de drabbade
            främst kvinnor.
          </p>
          <p xml:id="i-TqnVvR9XrdF4XKx5rqCCdv">
            Individens skydd vid skönhetsingrepp är svagt. Estetiska kroppsbehandlingar
            i syfte att förändra utseendet är idag konsumenttjänster som ibland
            tyvärr medför väsentliga hälsorisker. Nuvarande lagstiftning innebär
            bland annat att utförare tillåts genomföra skönhetsingrepp utan
            några särskilda medicinska kunskaper. Det finns en rad behand­lingar
            som ligger nära hälso- och sjukvården men som inte ryms inom definitionen
            av hälso- och sjukvård, eftersom de inte har som syfte att behandla
            sjukdomar eller skador. Behandlingarna omfattas därför inte heller
            av hälso- och sjukvårdslagstiftningen. De som utför behandlingarna
            och ingreppen står därför utan ansvar ifall något går snett.
          </p>
          <p xml:id="i-9AuKSZKZyxjHGFnJVVrgev">
            Vi vill se tydliga kvalitetskrav inom verksamheter som sysslar
            med ingrepp, behandlingar och operationer. Det bör även övervägas
            om det finns estetiska behandlingar som inte ska få utföras av
            annan än utbildad personal inom hälso- och sjukvård. Det är rimligt
            att vissa personskador som uppkommit genom skönhetsingrepp ska
            rymmas inom patientskadelagen och att andra försäkringslösningar
            i andra fall måste till för att ge fullgott skydd.
          </p>
          <p xml:id="i-JeNRRG2iaXaVxyCipMhPK6">
            Möjligheten att införa tillståndsplikt för vissa verksamheter
            som erbjuder estetiska kroppsbehandlingar bör också övervägas.
          </p>
          <p xml:id="i-QbkYsRQyR2S8KFeao2kLQP">
            Krafttag mot mäns våld mot kvinnor En av tre kvinnor känner sig
            otrygga utomhus i sitt eget bostadsområde om kvällen. Kvinnors
            utsatthet för sexualbrott har ökat kraftigt de senaste åren. Mäns
            våld mot kvinnor, hedersrelaterat våld och förtryck är ett allvarligt
            samhällsproblem som orsakar stort fysiskt och psykiskt lidande.
            Våldet syftar ofta till att upprätthålla kvinnlig underordning
            och utöka mannens maktposition. Det är viktigt att identifiera
            och genomföra fler konkreta åtgärder som förebygger, skyddar och
            straffar.
          </p>
          <p xml:id="i-WswaLNJwKuHVMq5FXnh71u">
            När en kvinna dödas av nuvarande eller tidigare partner är det
            ofta efter en lång period av våld och hot. Nära hälften av brotten
            har föregåtts av anmälningar till polisen. Allt våld mot kvinnor
            är oacceptabelt och insatser mot relationsvåld måste ske i bättre
            samverkan mellan polis, sjukvård, socialtjänst och andra aktörer.
            Den som utsatts för brott måste få stöd, hjälp, skydd och ett
            bra bemötande genom hela rättsväsendet. En långsiktig finansiering
            av kvinnojourerna måste säkras. Även det sexuella våldet är ett
            stort problem i olika typer av relationer. Nästan en fjärdedel
            av de som utsätts för sexualbrott är bekant med förövaren. I 11
            procent av fallen begås sexualbrotten av en närstående, och mörkertalet
            av sexualbrott inom relationer och i hemmet uppskattas vara stort.
            Unga tjejer är värst utsatta. Mellan 2014 och 2016 har utsattheten
            för sexualbrott mer än fördubblats. År 2016 uppgav 14 procent
            av alla unga kvinnor (16–24 år) att de någon gång under året utsatts
            för ett sexualbrott. Det innebär att fler än 70 000 unga kvinnor
            (16–24 år) utsatts för sexualbrott. Unga tjejer våldtas i publikhav
            på festivaler och utsätts från tidig ålder för sexuella närmanden.
            Nästan hälften av alla unga tjejer har varit med om att någon
            på nätet försökt få dem att prata om sex eller skicka bilder med
            sexuellt innehåll när de inte velat det.
          </p>
          <head xml:id="i-HDTu85qDkRyLDHEMhYgjuR" type="h2">
            Skärp straffen för sexualbrott och effektivare utredningar
          </head>
          <p xml:id="i-CwvEwyGmaeCHcKPsf79242">
            Moderaterna har flertalet förslag i syfte att förbättra rättsväsendets
            hantering av sexualbrott. Fler gärningsmän som gjort sig skyldiga
            till våldtäkt och andra former av sexualbrott ska lagföras – och
            dömas till strängare straff. För att nå detta mål krävs att utredningsverksamheten
            stärks, att brottsoffren får det stöd de behöver och att straffen
            skärps så att de står i proportion till brottens allvar. Varje
            polisregion ska ha en utredningsgrupp som är inriktad på sexualbrott.
            Den som utsatts för sexualbrott ska ha rätt till ett målsägarbiträde
            som uppfyller särskilda krav på kompetens och lämplighet.
          </p>
          <p xml:id="i-7tjR5dRgB6G8JQGbZKCbQf">
            Straffen för våldtäkt är idag alltför låga med straffskalor som
            är i princip oföränd­rade sedan brottsbalken infördes för mer
            än 50 år sedan. Moderaterna vill skärpa straffen för våldtäkt
            av normalgraden. Våldtäkt och våldtäkt mot barn ska kunna leda
            till ett fängelsestraff mellan 3–7 år. Det innebär att det lägsta
            straffet för våldtäkt och våldtäkt mot barn höjs från fängelse
            2 år till fängelse 3 år. Det skulle vara en kraftfull markering
            av hur allvarligt samhället ser på våldtäktsbrottet. Detta har
            riksdagen tillkännagivit för regeringen. Det är angeläget att
            regeringen skyndsamt återkommer till riksdagen med sådana förslag.
          </p>
          <head xml:id="i-RPChAymnEWWF7GLikJLcYk" type="h2">
            Kontaktförbud med fotboja ska användas i fler fall
          </head>
          <p xml:id="i-RHfCJAFFpMTVTzhySUotLc">
            För att ett kontaktförbud med fotboja ska meddelas måste gärningsmannen
            i dag först bryta mot ett kontaktförbud utan fotboja. Det vill
            vi förändra. Brottsutsatta kvinnor ska inte behöva vänta på att
            ett kontaktförbud bryts innan ett kontaktförbud med fotboja beslutas.
            Beslutet om huruvida ett kontaktförbud ska förenas med fotboja
            ska istället utgå ifrån en riskbedömning i det enskilda fallet.
            Det vore både tryggare och mer effektivt.
          </p>
          <p xml:id="i-TxGVRuCWeV9G9x7gydHFym">
            Idag är minimistraffet för våldtäkt fängelse två år. Straffen
            för grov våldtäkt har nyligen skärpts. Däremot har straffskalorna
            för våldtäkt av normalgraden i princip varit oförändrade sedan
            brottsbalken infördes för mer än 50 år sedan. De allra flesta
            våldtäktsmålen i domstol utgörs av våldtäkt av normalgraden. Det
            innebär att straffen inte skärpts i åtta av tio våldtäktsdomar.
            För att straffen bättre ska stå i proportion till brottens allvar
            föreslår vi att straffminimum ska höjas från fängelse två år till
            fängelse tre år.
          </p>
          <head xml:id="i-LLgqRK77n6vKePcJ4qAX5v" type="h2">
            Häktning ska vara obligatoriskt i fler fall än idag
          </head>
          <p xml:id="i-VZWttvf3kxhAz6k3NtjcKV">
            Idag är häktning obligatoriskt för brott som kan leda till minst
            två års fängelse. Den gränsen bör sänkas till fängelse ett år.
            Denna förändring skulle, tillsammans med den straffskärpning som
            föreslås, innebära att personer som är misstänkta på sannolika
            skäl för grov kvinnofridskränkning i regel skulle häktas. Obligatorisk
            häktning för personer misstänkta för grov kvinnofridskränkning
            innebär ett starkare skydd för brottsoffret genom att en våldsam
            man frihetsberövas och hålls borta från hemmet i direkt anslutning
            till brottet. Det gör att våldsutövare snabbt kan frihetsberövas
            och de utsatta skyddas.
          </p>
          <head xml:id="i-Vd4zAuy75AaUVcDeBeXvNX" type="h2">
            Utvisning av utländska våldsutövare
          </head>
          <p xml:id="i-67SMnS4jErJTiqAfqQTBdB">
            Fler våldsutövare ska utvisas efter avtjänat straff. Nuvarande
            lagstiftning kräver att gärningsmannen döms till minst ett års
            fängelse för att utvisning på grund av brott ska komma ifråga.
            Skärpta straff för grov kvinnofridskränkning och grov fridskränkning
            skulle med dagens regler innebära att det blir lättare att utvisa
            de som begår de här brotten. Idag utvisas 7 procent av samtliga
            utländska medborgare som döms för grov kvinnofridskränkning och
            som är folkbokförda i Sverige. För utländska medborgare som inte
            är folkbokförda i Sverige är motsvarande siffra 38 procent. Därutöver
            vill Moderaterna att gränsen på ett års fängelse ska sänkas så
            att brott med ett straffvärde på mer än sex månaders fängelse
            kan leda till utvisning. En sådan förändring skulle innebära att
            fler fall av kvinnovåld skulle leda till utvisning.
          </p>
          <head xml:id="i-4z3z8iz57TNdEjjh4nK8dV" type="h2">
            Hedersrelaterad brottslighet
          </head>
          <p xml:id="i-UTquJRJNm5HxbE64c7BjtZ">
            I Sverige ska ingen ha rätt att hindra någon annan från att gå
            ut och röra sig fritt, träffa kompisar, besöka ett badhus, jobba
            eller skaffa sig en utbildning. Men idag lever många vuxna och
            barn under hedersrelaterat våld och förtryck. Det hedersrelaterade
            våldet och förtrycket kännetecknas av att det oftast utövas kollektivt.
            Kontrollen av flickors och kvinnors sexualitet är central och
            valet av partner är inte individens eget val utan en angelägenhet
            för familjen eller hela släkten. Våldet och förtrycket drabbar
            både flickor och kvinnor, pojkar och män och det är både män och
            kvinnor som är förövare. Hbtq-personer är särskilt utsatta. Ibland
            är en och samma person både utsatt och förövare, detta gäller
            inte minst pojkar och unga män.
          </p>
          <p xml:id="i-rH3PQBpRqU3yB26FAKa1z">
            Religion, kultur eller kontrollbehov som utövas för att begränsa
            någon annans frihet och rätt till att bestämma över sitt eget
            liv hör inte hemma i Sverige. Hedersrelaterat våld och förtryck
            ska bekämpas med kraft. Frihet och trygghet ska gälla alla.
          </p>
          <p xml:id="i-7d7EYDnCcrJYYpPND7WK6M">
            Moderaterna utvecklar sina förslag om hedersrelaterat våld och
            förtryck i flera motioner. Det handlar bland annat om förebyggande
            åtgärder, samverkan och skolans möjlighet att upptäcka och förebygga
            hedersproblematik och om att säkerställa att offentliga medel
            inte tilldelas verksamheter som främjar radikalisering, hedersförtryck
            och hat. Vi utvecklar i dessa motioner våra förslag om tvångsäktenskap,
            barngifte, månggifte, med mera.
          </p>
          <head xml:id="i-MXBW4LDDARebbpdZcHGBBs" type="h2">
            Förbjud moralpoliser
          </head>
          <p xml:id="i-DAuyCeCjn74pb3G1JFg5DX">
            Moderaterna vill kartlägga förekomsten av självutnämnda så kallade
            moralpoliser som begränsar människors frihet och upprätthåller
            informella regler genom ovälkomna påtryckningar. En sådan kartläggning
            kan bland annat tjäna som underlag för kommunernas, polisens och
            andra myndigheters beslut om åtgärder. Den kan även bidra till
            ökad kunskap inom civilsamhällets organisationer och öka allmänhetens
            medveten­het om problemet.
          </p>
          <p xml:id="i-H6wsL7wYBGHqmJXr6uFp34">
            Det bör även införas en möjlighet att förbjuda moralpoliser på
            offentliga platser genom ett tillträdesförbud. Det innebär att
            en viss person förbjuds att uppehålla sig inom ett visst angivet
            område om personen skapar otrygghet och begränsar andra personers
            möjlighet att röra sig fritt i samhället i syfte att upprätthålla
            en viss persons eller grupps heder. Området ska vara avgränsat.
            Det kan till exempel röra sig om ett torg eller en marknadsplats.
            Tillträdesförbudet ska kunna meddelas för en bestämd period som
            högst får vara tre månader och ska därefter kunna förlängas med
            ytterligare högst tre månader. När ett beslut om tillträdesförbud
            övervägs ska hänsyn tas till det intrång eller men i övrigt som
            det skulle innebära för den som beslutet gäller.
          </p>
          <p xml:id="i-XvEiDnQXwAPWpaDKWjWWiB">
            Ett tillträdesförbud ska kunna meddelas muntligen på plats av
            en polisman och ska gälla omedelbart. Det muntliga beskedet ska
            därefter snarast följas upp med en skriftlig bekräftelse. Tillträdesförbudet
            ska därefter alltid prövas i domstol. Överträdelse av tillträdesförbudet
            ska vara straffbelagt och kunna leda till fängelse.
          </p>
        </div>
        <div type="motSignatures">
          <list>
            <item xml:id="i-5r4USz3gUfux975PS18DQM" who="i-VdihabCvvgRAFyrwU5mdKf">
              Jessica Polfjärd (M)
            </item>
            <item xml:id="i-KzUNxXTwhjyCw4uRW85Ast" who="i-XScHuZhUG7vGfDLenjxRiL">
              Saila Quicklund (M)
            </item>
            <item xml:id="i-WU4YnvBpb73cJe1kbApev" who="i-DGcLR21cjcBjrD374xbmmM">
              Ellen Juntti (M)
            </item>
            <item xml:id="i-MpxsDZiWcs4h4bnstDbPZT" who="i-XGXudkHXmtGS8CjJ9L2Hkr">
              Hanif Bali (M)
            </item>
          </list>
        </div>
      </div>
    </body>
  </text>
</TEI>
