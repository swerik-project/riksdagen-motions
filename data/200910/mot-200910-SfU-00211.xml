<?xml version="1.0" encoding="utf-8"?>
<TEI xmlns="http://www.tei-c.org/ns/1.0" xmlns:xi="http://www.w3.org/2001/XInclude" xml:id="mot-200910-SfU-00211">
  <teiHeader>
    <fileDesc>
      <titleStmt>
        <title>Flykting- och immigrationspolitiken</title>
        <author corresp="i-mN8mVTBvBYjtHLNThWLo4">av Kalle Larsson m.fl. (v)</author>
      </titleStmt>
      <publicationStmt>
        <authority>SWERIK PROJECT</authority>
      </publicationStmt>
      <sourceDesc>
        <bibl>
          <title>Flykting- och immigrationspolitiken</title>
          <idno type="rdwebb">GX02Sf211</idno>
          <rs type="number">Sf211</rs>
          <orgName type="comitteeAbbreviation">SfU</orgName>
          <ref type="dokument_url_text">http://data.riksdagen.se/dokument/GX02Sf211/text</ref>
          <ref type="dokument_url_html">http://data.riksdagen.se/dokument/GX02Sf211</ref>
          <ref type="dokumentstatus_url_xml">http://data.riksdagen.se/dokumentstatus/GX02Sf211</ref>
          <ref type="doc">http://data.riksdagen.se/fil/C71546D4-5103-4552-BB93-7E318ACDB8C5</ref>
        </bibl>
      </sourceDesc>
    </fileDesc>
    <profileDesc>
      <particDesc>
        <listPerson>
          <person gender="man">
            <idno>i-mN8mVTBvBYjtHLNThWLo4</idno>
            <name>Kalle Larsson</name>
            <state type="partyAffiliation" ref="Q110837">
              <desc>V</desc>
            </state>
          </person>
          <person gender="woman">
            <idno>i-JxxHuvwXWsJTZYTnBZLHj</idno>
            <name>Marianne Berg</name>
            <state type="partyAffiliation" ref="Q110837">
              <desc>V</desc>
            </state>
          </person>
          <person gender="man">
            <idno>i-Beux79YM43dDCxrVuBqfWw</idno>
            <name>Torbjörn Björlund</name>
            <state type="partyAffiliation" ref="Q110837">
              <desc>V</desc>
            </state>
          </person>
          <person gender="woman">
            <idno>i-RnWtNUQCpycyMXbuRLTXcR</idno>
            <name>Josefin Brink</name>
            <state type="partyAffiliation" ref="Q110837">
              <desc>V</desc>
            </state>
          </person>
          <person gender="man">
            <idno>i-Nj6rnCfHps9ZzFLuPuYaNj</idno>
            <name>Egon Frid</name>
            <state type="partyAffiliation" ref="Q110837">
              <desc>V</desc>
            </state>
          </person>
          <person gender="woman">
            <idno>i-Sn3HArFcXWQDenVvrpFSQe</idno>
            <name>LiseLotte Olsson</name>
            <state type="partyAffiliation" ref="Q110837">
              <desc>V</desc>
            </state>
          </person>
        </listPerson>
      </particDesc>
      <correspDesc>
        <correspAction xml:id="i-5Z2BCuvJgB4cp6gwHZ1K2j" type="signed"/>
        <correspContext corresp="i-5Z2BCuvJgB4cp6gwHZ1K2j">
          <note type="signatory" corresp="i-mN8mVTBvBYjtHLNThWLo4"/>
          <note type="signatory" corresp="i-JxxHuvwXWsJTZYTnBZLHj"/>
          <note type="signatory" corresp="i-Beux79YM43dDCxrVuBqfWw"/>
          <note type="signatory" corresp="i-RnWtNUQCpycyMXbuRLTXcR"/>
          <note type="signatory" corresp="i-Nj6rnCfHps9ZzFLuPuYaNj"/>
          <note type="signatory" corresp="i-Sn3HArFcXWQDenVvrpFSQe"/>
        </correspContext>
        <correspAction xml:id="i-TiBtdphPsLpHtymf5Gwcb9" type="numbering">
          <date when="2009-10-01"/>
        </correspAction>
        <correspAction xml:id="i-KSadf64Cs8zEBprnK7PtU4" type="submission">
          <date when="2009-09-29"/>
        </correspAction>
        <correspAction xml:id="i-6VZmSFxVJeNFFeh6UXSQZ3" type="transfer">
          <date when="2009-09-29"/>
        </correspAction>
        <correspAction xml:id="i-SDAajrADea7cZzjj1vrpjV" type="assigned"/>
        <correspContext corresp="i-SDAajrADea7cZzjj1vrpjV">
          <ref type="assignedTo">Socialförsäkringsutskottet</ref>
        </correspContext>
      </correspDesc>
      <textClass>
        <catRef scheme="#docType" target="#mot"/>
        <catRef scheme="#motionType" target="#kommitte"/>
        <catRef scheme="#motionType" target="#fristående"/>
      </textClass>
    </profileDesc>
  </teiHeader>
  <text>
    <body>
      <div type="motBody">
        <div xml:id="i-SaT1FtNe4pbS9Gs73w9Jap" type="TOC">
          <head xml:id="i-9dGEcauhEEfzRjV9YJqqM4">
            1 Innehållsförteckning
          </head>
          <list>
            <item>
              2 Förslag till riksdagsbeslut 3
            </item>
            <item>
              3 Inledning 8
            </item>
            <item>
              4 Varför drivs människor på flykt? 8
            </item>
            <item>
              4.1 Vapenexport 8
            </item>
            <item>
              4.2 Konkurrens om råvaror 10
            </item>
            <item>
              4.3 Etniska konflikter och inhemskt förtryck 10
            </item>
            <item>
              4.4 Riktiga flyktingar? 10
            </item>
            <item>
              5 Sveriges medlemskap i IOM 11
            </item>
            <item>
              6 FN:s flyktingkommissariats finansiering och mandat 11
            </item>
            <item>
              7 Utvecklingen i Europeiska unionen 12
            </item>
            <item>
              7.1 Militariseringen av kontrollen av EU:s yttre gränser 13
            </item>
            <item>
              7.2 Transportörsansvaret 16
            </item>
            <item>
              7.3 Handlingsprogram för att bekämpa illegal invandring 17
            </item>
            <item>
              7.4 Dublinförordningen 18
            </item>
            <item>
              7.5 Visumkrav som medel att utestänga flyktingar 19
            </item>
            <item>
              7.6 Skyddsgrundsdirektivet 20
            </item>
            <item>
              7.7 Asylprocedurdirektivet 20
            </item>
            <item>
              7.8 Återvändandedirektivet 20
            </item>
            <item>
              8 Den svenska utlänningslagstiftningen 21
            </item>
            <item>
              8.1 Anhöriginvandringen 21
            </item>
            <item>
              8.2 Uppehållstillstånd efter inresa 22
            </item>
            <item>
              8.3 Översyn av tvåårsregeln i utlänningslagen 23
            </item>
            <item>
              8.4 Förföljelse på grund av kön eller sexuell läggning 24
            </item>
            <item>
              8.5 Konventionsflyktingar 26
            </item>
            <item>
              8.6 Bestämmelsen om väpnad konflikt 26
            </item>
            <item>
              8.7 Återtagandeavtal 28
            </item>
            <item>
              8.8 Barns asylskäl 28
            </item>
            <item>
              8.9 Synnerligen ömmande omständigheter 29
            </item>
            <item>
              8.10 Verkställighetshinder 29
            </item>
            <item>
              8.11 Landkunskapen hos Migrationsverket 30
            </item>
            <item>
              8.12 Rätten till muntlig förhandling 30
            </item>
            <item>
              8.13 Omröstningsreglerna i migrationsdomstolarna 31
            </item>
            <item>
              8.14 Rätt att överklaga beslut om avslag på ansökan om främlingspass
              31
            </item>
            <item>
              8.15 Ändringsdispens 31
            </item>
            <item>
              8.16 Illegal vistelse 32
            </item>
            <item>
              8.17 Bortre gräns i asylprocessen 32
            </item>
            <item>
              8.18 Praxis vid besöksvisum 33
            </item>
            <item>
              8.19 Flyktingkvoten 33
            </item>
            <item>
              8.20 Asylvisum 34
            </item>
            <item>
              8.21 Förvar 35
            </item>
            <item>
              8.22 Förordnande av offentliga biträden i utlänningsärenden 36
            </item>
            <item>
              8.23 Utbildning av nämndledamöter och offentliga biträden 37
            </item>
            <item>
              8.24 Inrättande av en professur i migrationsrätt 37
            </item>
          </list>
        </div>
        <div type="motProposal" subtype="förslag">
          <head xml:id="i-Wmk5xoQ37gxtPTzLt6ECAf">
            2 Förslag till riksdagsbeslut
          </head>
          <list style="ol">
            <item xml:id="i-Jz47R46ynPCLaib1h5wvq9">
              Riksdagen tillkännager för regeringen som sin mening vad som
              anförs i motionen om ett omedelbart stopp för svensk vapenexport
              till länder där grova kränkningar av mänskliga rättigheter äger
              rum. 1
            </item>
            <item xml:id="i-BzY8vPCz4A9gnGw82zLQtR">
              Riksdagen tillkännager för regeringen som sin mening vad som
              anförs i motionen om ett svenskt initiativ i FN till en konferens
              för att påbörja arbetet med ett internationellt fördrag om restriktioner
              i vapenexport och vapenhandel. 1
            </item>
            <item xml:id="i-LshDELefN6sBzVoxE6T8Vy">
              Riksdagen tillkännager för regeringen som sin mening vad som
              anförs i motionen om att stärka svenska myndigheters respekt för
              asylrätten och Genèvekonventionen.
            </item>
            <item xml:id="i-M4PfeFLznvvV2FkpaN8DD">
              Riksdagen tillkännager för regeringen som sin mening vad som
              anförs i motionen om att Sverige bör avsluta sitt medlemskap i
              IOM. 1
            </item>
            <item xml:id="i-DfkX9zG4NTYyDknZjDwQ2">
              Riksdagen tillkännager för regeringen som sin mening vad som
              anförs i motionen om att FN:s flyktingkommissariat bör finansieras
              via FN:s budget med treåriga anslag. 1
            </item>
            <item xml:id="i-MvNXGEe8dPyeasdFdv9cC8">
              Riksdagen tillkännager för regeringen som sin mening vad som
              anförs i motionen om utvidgning av FN:s flyktingkommissariats
              mandat till att inkludera internflyktingar. 1
            </item>
            <item xml:id="i-G3SUTFGM1a8vDD8Vf3FYQz">
              Riksdagen tillkännager för regeringen som sin mening vad som
              anförs i motionen om anslag av medel för FN:s flyktingkommissariats
              medverkan vid förvaltningen av EU:s yttergränser. 1
            </item>
            <item xml:id="i-MEnguHAVeu35jqJPiwar3M">
              Riksdagen tillkännager för regeringen som sin mening vad som
              anförs i motionen om att regeringen bör verka för att Frontex
              avvecklas. 2
            </item>
            <item xml:id="i-WJN6y31kBTNExvKyyXVneg">
              Riksdagen tillkännager för regeringen som sin mening vad som
              anförs i motionen om att regeringen måste verka för en djupgående
              förändring av inriktningen på Frontex verksamhet så att både asylrätten
              och skyldigheten att bistå skeppsbrutna respekteras. 2
            </item>
            <item xml:id="i-4Ldv32CCEgxyDT9k8fqALw">
              Riksdagen tillkännager för regeringen som sin mening vad som
              anförs i motionen om en asyl- och flyktingpolitik i EU grundad
              på respekt för mänskliga rättigheter och människors lika värde.
            </item>
            <item xml:id="i-H2uCdzkzLJp9MocR2Z7nrJ">
              Riksdagen tillkännager för regeringen som sin mening vad som
              anförs i motionen om påkallande av nya förhandlingar om direktivet
              om transportörsansvar.
            </item>
            <item xml:id="i-KgH5a6E1xHYy8VwS14fKiq">
              Riksdagen tillkännager för regeringen som sin mening att regeringen
              bör ta initiativ till en sådan förändring av EU:s politik beträffande
              återtagandeavtal som anges i motionen.
            </item>
            <item xml:id="i-T233hqfmJxEdhzALXtVbsv">
              Riksdagen tillkännager för regeringen som sin mening vad som
              anförs i motionen om att regeringen bör stödja kommissionens förslag
              till förändringar i Dublinförordningen.
            </item>
            <item xml:id="i-53QXGcU9M3rRv2xz5dtiuM">
              Riksdagen tillkännager för regeringen som sin mening vad som
              anförs i motionen om initiativ till en översyn av förordningen
              om fördelningskriterier för ansvaret för asylsökande i syfte att
              dessas egna val ska vara styrande.
            </item>
            <item xml:id="i-9uhDhUnwvggyQ1PF8LoCca">
              Riksdagen tillkännager för regeringen som sin mening vad som
              anförs i motionen om att regeringen bör verka i EU för att korta
              ned listan över visumpliktiga länder och för att visumkrav inte
              används för att stänga ute flyktingar och därmed kortsluta Genèvekonventionen.
            </item>
            <item xml:id="i-TpdLuzY14LGQswFL9XZcMk">
              Riksdagen tillkännager för regeringen som sin mening vad som
              anförs i motionen om att regeringen i EU bör ta initiativ till
              en omarbetning av skyddsgrundsdirektivet i de delar som strider
              mot internationell rätt.
            </item>
            <item xml:id="i-KMwWxx6x8eVXnqAZaJU3mi">
              Riksdagen tillkännager för regeringen som sin mening vad som
              anförs i motionen om att asylprocedurdirektivet om förfarandet
              för att bevilja och återkalla flyktingstatus måste omarbetas i
              de delar som strider mot internationell rätt.
            </item>
            <item xml:id="i-LxWsEh9JFQumpmWkvkpkXr">
              Riksdagen tillkännager för regeringen som sin mening vad som
              anförs i motionen om att den i EU bör ta initiativ till upphävande
              av återvändandedirektivet och dess ersättande med ett nytt direktiv
              vars innehåll står i överensstämmelse med grundläggande humanitära
              principer, respekten för människors lika värde och EU-ländernas
              internationella åtaganden.
            </item>
            <item xml:id="i-3SmUjzJhkXX3UCU5dJ6TTp">
              Riksdagen begär att regeringen lägger fram förslag till ändring
              av utlänningslagen med förbättrade regler om anhöriginvandring
              i enlighet med vad som anförs i motionen.
            </item>
            <item xml:id="i-URZq5eQna9tFH331G6WKGv">
              Riksdagen begär att regeringen lägger fram förslag till lagändring
              för att undantag ska kunna göras från huvudregeln om ansökan från
              utlandet när utlänningen har barn i Sverige, kvinnan i förhållandet
              är gravid eller sökanden med all sannolikhet skulle få sin ansökan
              beviljad, detta även när ett lagakraftägande avlägsnandebeslut
              föreligger.
            </item>
            <item xml:id="i-4pqmUsa58Pz9Mxpo1jg5ud">
              Riksdagen begär att regeringen lägger förslag till lagändring
              för att komma till rätta med de fortsatta missförhållandena med
              avvisningsbeslut för kvinnor som misshandlats eller kränkts under
              den tvååriga prövotiden.
            </item>
            <item xml:id="i-FPpwrXyx7YQWjGmDVieTGH">
              Riksdagen tillkännager för regeringen som sin mening vad som
              anförs i motionen om att regeringen i kommande regleringsbrev
              för Migrationsverket bör ställa krav på att verket vidtar erforderliga
              åtgärder för att integrera ett genusperspektiv.
            </item>
            <item xml:id="i-E5K9oHaCXdVTPdZ2jFsjHR">
              Riksdagen tillkännager för regeringen som sin mening vad som
              anförs i motionen om en snar utvärdering av tillämpningen av den
              nya lagbestämmelsen om flyktingstatus på grund av förföljelse
              på grund av kön eller sexuell läggning.
            </item>
            <item xml:id="i-YKjqNTkHY4r7135ZLWWmqZ">
              Riksdagen tillkännager för regeringen som sin mening vad som
              anförs i motionen om flyktingstatus för hbt-personer.
            </item>
            <item xml:id="i-TD6Vk1kSa4R92b9d59hofD">
              Riksdagen tillkännager för regeringen som sin mening vad som
              anförs i motionen om en sådan översyn av flyktingskapsbestämmelsen
              i utlänningslagen att dess tolkning bringas i överensstämmelse
              med gällande internationell rätt.
            </item>
            <item xml:id="i-iSsxeKqvohDtfwnFABQrn">
              Riksdagen tillkännager för regeringen som sin mening vad som
              anförs i motionen om en sådan översyn av innebörden i begreppet
              yttre och inre väpnad konflikt i 4 kap. 2 § utlänningslagen att
              det bringas i överensstämmelse med den internationellt accepterade
              folkrättsliga innebörden i begreppet.
            </item>
            <item xml:id="i-4VyUcrh3CYGEtQSiyLJ7Qm">
              Riksdagen tillkännager för regeringen som sin mening vad som
              anförs i motionen om att i kommande regleringsbrev ge Migrationsverket
              i uppdrag att förordna om tortyrskadeutredningar i ärenden där
              den asylsökande uppgivit att han eller hon torterats.
            </item>
            <item xml:id="i-KYfdVFVjzS9NPpzmRXSNsS">
              Riksdagen tillkännager för regeringen som sin mening vad som
              anförs i motionen om att Sveriges återtagandeavtal med Irak och
              Afghanistan omedelbart bör sägas upp.
            </item>
            <item xml:id="i-R3fU8FfYQGb47ohYXAZgan">
              Riksdagen tillkännager för regeringen som sin mening vad som
              anförs i motionen om att regeringen i regleringsbrev för Migrationsverket
              bör ålägga verket att i barns asylärenden använda landinformation
              som särskilt handlar om förföljelse av barn.
            </item>
            <item xml:id="i-7Hck5dUMdehJRZ4AZjQbSC">
              Riksdagen tillkännager för regeringen som sin mening vad som
              anförs i motionen om att uppdra åt Migrationsverket att utarbeta
              riktlinjer för utredningen och bedömningen av barns asylskäl.
            </item>
            <item xml:id="i-96BfWtbx14iCC6BLBRUUV5">
              Riksdagen tillkännager för regeringen som sin mening vad som
              anförs i motionen om en förändring av lagen om vård av unga.
            </item>
            <item xml:id="i-DD5ErvuRpcR9ucr2C9URsa">
              Riksdagen beslutar att 5 kap. 6 § första stycket 1 ges följande
              lydelse: Om uppehållstillstånd inte kan ges på annan grund, får
              tillstånd beviljas en utlänning om det vid en samlad bedömning
              av utlänningens situation föreligger sådana särskilt ömmande omständigheter
              att han eller hon bör tillåtas stanna i Sverige.
            </item>
            <item xml:id="i-YPhQWoavHu5oeNU4Yjgb2H">
              Riksdagen tillkännager för regeringen som sin mening vad som
              anförs i motionen om att regeringen bör föreslå en ny bestämmelse
              i utlänningslagen om att avlägsnandebeslut inte ska fattas om
              det står klart att det inte går att verkställa.
            </item>
            <item xml:id="i-WAvmNSiaTNxXU4NAeFh8P">
              Riksdagen tillkännager för regeringen som sin mening vad som
              anförs i motionen om en översyn av 12 kap. 19 § utlänningslagen.
            </item>
            <item xml:id="i-FbVWVVLoQr8fLYqk5dSdBx">
              Riksdagen tillkännager för regeringen som sin mening vad som
              anförs i motionen om en lagändring som ger polisen möjlighet att
              återlämna ett verkställighetsärende till Migrationsverket.
            </item>
            <item xml:id="i-L1h15ycjrX5HBWM1n5bj8z">
              Riksdagen tillkännager för regeringen som sin mening vad som
              anförs i motionen om att regeringen bör ge Migrationsverket i
              uppdrag att organisera kurser i opartiskt användande av Migrationsverkets
              landinformation.
            </item>
            <item xml:id="i-Jgkwf2SFq1H1kS5XxMHRGq">
              Riksdagen beslutar om ett nytt tredje stycke i 16 kap. 5 § utlänningslagen
              med följande lydelse: I mål om utvisning eller avvisning ska muntlig
              förhandling hållas om det inte är uppenbart obehövligt. Muntlig
              förhandling ska alltid hållas om någon part begär det.
            </item>
            <item xml:id="i-2txfELgqBRFKWdcE1VxA2E">
              Riksdagen tillkännager för regeringen som sin mening vad som
              anförs i motionen om omröstningsreglerna i migrationsdomstolarna.
              2
            </item>
            <item xml:id="i-JQKQo9J4HxnXkexJ9Z4Z4H">
              Riksdagen tillkännager för regeringen som sin mening vad som
              anförs i motionen om införande i utlänningslagen av en bestämmelse
              om rätt att överklaga Migrationsverkets beslut om avslag på ansökan
              om främlingspass.
            </item>
            <item xml:id="i-QqNPwpCxrtgYkBqw6CmTDE">
              Riksdagen begär att regeringen återkommer med förslag till riksdagen
              om sådan ändring av utlänningslagen att ändringsdispens på ansökan
              av den enskilde införs hos Migrationsöverdomstolen.
            </item>
            <item xml:id="i-82duK623qLEfAWmjxQ1PnA">
              Riksdagen tillkännager för regeringen som sin mening vad som
              anförs i motionen om att utlänningen alltid ska beredas skäligt
              rådrum för att ordna förberedelserna för sin avresa.
            </item>
            <item xml:id="i-u4F61pvqw74DDGQQ6s82c">
              Riksdagen tillkännager för regeringen som sin mening vad som
              anförs i motionen om införande av en bortre gräns i asylprocessen.
            </item>
            <item xml:id="i-TG47PAtDzyZSk3FwqmJ4i9">
              Riksdagen tillkännager för regeringen som sin mening vad som
              anförs i motionen om att regeringen bör utfärda tydliga riktlinjer
              för Migrationsverkets handläggning av ärenden som gäller besöksvisum
              för att den ska genomsyras av en inställning som grundas på icke-diskriminering
              och humanitet.
            </item>
            <item xml:id="i-6w6GTaW75bHyEZFA8ERhsA">
              Riksdagen tillkännager för regeringen som sin mening vad som
              anförs i motionen om att hänsynstagande till flyktingars integrationspotential
              bör utmönstras som kriterium för uttagning på flyktingkvoten.
            </item>
            <item xml:id="i-s12sT9GAMaT6o2Fa7t5sv">
              Riksdagen tillkännager för regeringen som sin mening vad som
              anförs i motionen om återgång till tidigare praxis vad gäller
              krav på ingivande av ansökan och familjeåterförening till svensk
              beskickning.
            </item>
            <item xml:id="i-8aVKCRVyKHbcmE9esj46K3">
              Riksdagen tillkännager för regeringen som sin mening vad som
              anförs i motionen om tagande av nödvändiga mänskliga hänsyn vid
              uttagning på flyktingkvoten av familjemedlemmar som fyllt 18 år.
            </item>
            <item xml:id="i-7JE44CPozxNzjaScMTwiHz">
              Riksdagen tillkännager för regeringen som sin mening vad som
              anförs i motionen om att regeringen bör ta initiativ för treåriga
              planeringsperioder för uttagningar på flyktingkvoten.
            </item>
            <item xml:id="i-CgwE25QKwpvBALTUpTj17U">
              Riksdagen tillkännager för regeringen som sin mening vad som
              anförs i motionen om att regeringen bör tillsätta en utredning
              med uppgift att lägga fram förslag om en procedur för utfärdande
              av asylvisum.
            </item>
            <item xml:id="i-TyTZVya2FvToQrCeuHPa8S">
              Riksdagen tillkännager för regeringen som sin mening vad som
              anförs i motionen om tillsättande av en utredning med uppgift
              att se över bestämmelsen om förvar i 10 kap. utlänningslagen.
            </item>
            <item xml:id="i-F2rEf3mfCesBQHLrQzZwCy">
              Riksdagen tillkännager för regeringen som sin mening vad som
              anförs i motionen om en sådan ändring i utlänningslagen att det
              blir möjligt att förordna offentligt biträde i ärenden som handläggs
              enligt Dublinförordningen.
            </item>
            <item xml:id="i-4w2cMVBfe2GtjafH2Hsud8">
              Riksdagen tillkännager för regeringen som sin mening vad som
              anförs i motionen om en sådan ändring i utlänningslagen att det
              vid förekomsten av särskilda skäl blir möjligt att förordna offentligt
              biträde i ärenden där ansökan om uppehållstillstånd görs via svensk
              ambassad.
            </item>
            <item xml:id="i-Rh2VjYAjAE28YXPJZTr5yY">
              Riksdagen tillkännager för regeringen som sin mening vad som
              anförs i motionen om att Rättshjälpsmyndigheten, alternativt länsrätten,
              bör förordna offentliga biträden i utlänningsärenden.
            </item>
            <item xml:id="i-9DcVxWhBScSBf6HrcMuK6Z">
              Riksdagen tillkännager för regeringen som sin mening vad som
              anförs i motionen om ett uppdrag till Domstolsverket att ge förslag
              till organisering av utbildning av Migrationsverkets personal,
              migrationsdomstolarnas nämndledamöter och offentliga biträden
              samt på vem eller vilka som bör vara huvudmän för en sådan utbildning.
              2
            </item>
            <item xml:id="i-PE2CTr8jWzrs6RQRNtm4Bm">
              Riksdagen tillkännager för regeringen som sin mening vad som
              anförs i motionen om inrättande av en professur i migrationsrätt
              vid lämpligt universitet. 3
            </item>
          </list>
          <p xml:id="i-KFJsJu1d6rsugtQWN199R1">
            1 Yrkandena 1, 2 och 47 hänvisade till UU.
          </p>
          <p xml:id="i-CLN4VyekUYcpQiKAB3xCZy">
            2 Yrkandena 8, 9, 38 och 53 hänvisade till JuU.
          </p>
          <p xml:id="i-8nQRWFo1dNsdqjfm9rQpkw">
            3 Yrkande 54 hänvisat till UbU.
          </p>
        </div>
        <div type="motContent">
          <head xml:id="i-VPMXXeRQTCfcAhD1oaxjjF" type="h1">
            3 Inledning
          </head>
          <p xml:id="i-AuQCrYHjmYPdV6F98JXUC2">
            Vänsterpartiet är djupt oroat över flykting- och immigrationspolitikens
            utveckling både i Sverige och i EU. Murarna runt EU byggs hela
            tiden allt högre och alla legala möjligheter att ta sig till EU
            täpps till. Dessa frenetiska ansträngningar att stänga de andra
            ute får som konsekvens att både Sverige och övriga EU-länder systematiskt
            och i stor omfattning kränker asylsökande och flyktingars mänskliga
            rättigheter och är den verkliga orsaken till ett allt intensivare
            blodbad vid EU:s gränser.
          </p>
          <p xml:id="i-9hUQeFQQTfrCyMwVfegLNf">
            Vänsterpartiet anser att denna utveckling måste brytas detta
            för att värna rätten till fristad undan förföljelse och de mänskliga
            rättigheterna i övrigt. Om vi i dag tolererar att en resurssvag
            grupps mänskliga rättigheter kränks, bäddar vi för att andra gruppers
            mänskliga rättigheter kränks i morgon.
          </p>
          <head xml:id="i-RRDiRtTfUZSaAQCL5t8F8a" type="h1">
            4 Varför drivs människor på flykt?
          </head>
          <p xml:id="i-Mhh7JES56aWuipJ1ofMcvt">
            Enligt FN:s flyktingkommissariat finns det omkring 200 miljoner
            migranter i världen. Av dem är 34,4 miljoner flyktingar, statslösa,
            internflyktingar m.fl.
          </p>
          <p xml:id="i-BaFsrhdHszYyQQ8VS4C8UX">
            Majoriteten av världens flyktingar har flytt från politiskt förtryck,
            krig och våld. Den direkta orsaken till att nio av tio fördrivna
            människor tvingats fly är politiskt förtryck och väpnade konflikter.
            Dessa konflikter utkämpas till största delen med vapen som tillverkats
            i de rika industriländerna. Vapenhandeln har genererat stora vinster
            för vapenindustrin samtidigt som den orsakar död, förstörelse
            och massflykt. Även Sverige bidrar mycket aktivt till att människor
            tvingas fly genom att exportera vapen till länder som kränker
            grundläggande mänskliga rättigheter och till länder som för krig.
          </p>
          <head xml:id="i-FafAAthBdsmJDUVw5sbW98" type="h2">
            4.1 Vapenexport
          </head>
          <p xml:id="i-M2XiShbG4EBQoFsrSpqUP7">
            Amnesty International publicerade i mars 2003 rapporten A Catalogue
            of Failures: G8 Arms Exports and Human Rights Violations . Här
            konstateras att kortsiktiga vinstintressen och politiska fördelar
            styr merparten av den internationella vapenhandeln. Amnesty föreslår
            i rapporten att alla regeringar, framför allt de i G8-länderna,
            inleder förhandlingar om ett fördrag om global vapenhandel. De
            fördragsslutande parterna ska enligt Amnesty bl.a. förbinda sig
            att inte tillåta internationella överföringar av vapen, om det
            skulle innebära brott mot deras förpliktelser enligt internationell
            rätt inklusive FN-stadgan, vapenembargon och andra beslut av FN:s
            säkerhetsråd och internationella fördrag som förbjuder urskillningslösa
            vapen eller vapen som förorsakar onödigt lidande. Detta gäller
            om vapnen sannolikt skulle komma att användas i strid med FN-stadgan
            eller internationell sedvanerätt, särskilt när det gäller hot
            om våld eller användande av våld i internationella relationer,
            för att begå allvarliga brott mot de mänskliga rättigheterna,
            för att begå allvarliga brott mot den internationella humanitära
            rätten i internationella konflikter, för att begå folkmord eller
            brott mot mänskligheten.
          </p>
          <p xml:id="i-3BeSpUB5bdazWdRqyCS1vR">
            I oktober 2005 publicerade Amnesty Internationals svenska sektion,
            Diakonia, Kristna Fredsrörelsen och Svenska Freds ett gemensamt
            dokument om den svenska vapenexporten. Man konstaterade att Sverige
            var världens nionde största vapenexportör. Svenska vapen bidrar
            alltså till att göda krig och konflikter, bidrar till brott mot
            mänskliga rättigheter, bidrar till fattigdom och stärker diktaturer.
            Exempelvis har granatgeväret Carl Gustaf, som produceras av Saab
            Bofors Dynamics, sålts till över 40 länder och använts i krig,
            bl.a. i Burma, Kambodja, Sri Lanka, Vietnam, Indien och Irak.
            Vidare har det svenska pansarskottet AT4 använts vid USA:s invasion
            av Panama 1989 och i USA:s krigföring i Afghanistan och Irak.
          </p>
          <p xml:id="i-6SAXii7vSJ1oGA1BsNFeub">
            Organisationerna fastslog också trots att en grundläggande förutsättning
            för vapenexport enligt 1971 års riksdagsbeslut är att mottagarländerna
            respekterar de mänskliga rättigheterna att export tillåts till
            en rad länder som bryter mot de mänskliga rättigheterna. Riksdagens
            riktlinjer för mänskliga rättigheter åsidosätts därmed systematiskt.
            Under femårsperioden 20002004 har stora summor krigsmateriel för
            strid exporterats till nio länder där allvarliga brott mot mänskliga
            rättigheter förekommer. Härigenom har regeringarna politiskt legitimerats
            samtidigt som deras vapenmakt stärkts rent konkret.
          </p>
          <p xml:id="i-SB9HLd5ZtwKS6PVGVCJBTF">
            Militär upprustning är i sig en starkt bidragande orsak till
            konflikter och till att konflikter tar ett våldsamt och destruktivt
            förlopp. Den internationella vapenhandeln är en viktig drivkraft
            bakom militära upprustningar och bidrar därmed till väpnade konflikter.
            Vänsterpartiet avvisar regeringens förslag om att inrätta en ny
            myndighet för främjande av vapenexport.
          </p>
          <p xml:id="i-PwDH7aB78yGGVurAWeoKSV">
            Rapporten från den parlamentariska kommittén Globkom lanserades
            i mars 2002 och följdes i maj 2003 av regeringens proposition
            Gemensamt ansvar: Sveriges politik för global utveckling . I propositionen
            konstaterades att väpnade konflikter utgör det allvarligaste hindret
            för utvecklig i många fattiga länder. Det slås fast att höga militärutgifter
            och militära ingrepp i den civila maktutövningen ofta blivit allvarliga
            utvecklingshinder och att fred och säkerhet är en förutsättning
            för utveckling. Trots dessa insikter föreslog regeringen inga
            väsentliga förändringar i svensk vapenexportpolitik. I själva
            verket har Sveriges vapenexport till utvecklingsländer mer än
            fördubblats under de fyra första åren efter att Sveriges nya politik
            för global utveckling infördes år 2004. Detta i förhållande till
            genomsnittet under de föregående åtta åren.
          </p>
          <p xml:id="i-JbQfzZn5hNRMa775qouDBh">
            Eftersom Sverige genom den nuvarande vapenexportpolitiken i hög
            grad bidrar till att skapa nya flyktingströmmar med åtföljande
            humanitära katastrofer, är den mest brådskande förändringen av
            svensk flyktingpolitik ett omedelbart stopp för den svenska vapenexporten
            till länder där grova kränkningar av mänskliga rättigheter äger
            rum. Detta bör riksdagen som sin mening ge regeringen till känna.
          </p>
          <p xml:id="i-2tnUzLaz9NavdpTABYvG7P">
            Även i övrigt bör regelverket för vapenexporten ändras så att
            Sverige uppfyller de krav Amnesty International ställer i de rekommendationer
            som berörts ovan. Sverige bör också i FN ta initiativ till en
            konferens för att påbörja arbetet med ett internationellt fördrag
            om restriktioner i vapenexport och vapenhandel i enlighet med
            det förslag som Amnesty International presenterat. Detta bör riksdagen
            som sin mening ge regeringen till känna.
          </p>
          <head xml:id="i-4cRhPLrGbvnVk4LzRhfFoW" type="h2">
            4.2 Konkurrens om råvaror
          </head>
          <p xml:id="i-RhdcFEgVUeFQRWWcrkkyX">
            Konkurrens om diamanter, mineral, olja eller råvaror mellan stater
            eller företag är och har varit en viktig orsak till flera pågående
            eller nyligen avslutade krig, t.ex. i Demokratiska Republiken
            Kongo och Sudan. I det senare fallet har svenska intressen varit
            involverade genom oljeutvinning som bedrivs av Lundin Petroleum.
            Det är en verksamhet som bidrog till att förlänga och förvärra
            pågående krig och till folkfördrivning genom nedbränning av byar.
            Det är viktigt att ha dessa fakta i minnet när ledande politiker
            i Sverige och andra västländer i högtidliga ordalag talar om vikten
            att förebygga uppkomsten av flyktingströmmar och när de som flyr
            från dessa konflikter nekas skydd i Sverige.
          </p>
          <head xml:id="i-3LiCAm35byHWSheHZQpqxe" type="h2">
            4.3 Etniska konflikter och inhemskt förtryck
          </head>
          <p xml:id="i-Wn7TprftLeBTZJdnVh2PpG">
            Konflikter mellan, och förföljelse av, etniska och religiösa
            grupper är vanliga orsaker till att människor drivs på flykt.
            Men också rent inhemskt förtryck där grundläggande demokratiska
            rättigheter satts ur spel, vilka ofta har politiska strider och
            inbördeskrig som följd, befrämjar uppkomsten av flyktingströmmar.
            De åtgärder som USA och andra västländer vidtagit efter terrorattacken
            den 11 september 2001 för att förebygga nya terrordåd, har inneburit
            att mänskliga rättigheter allvarligt kränks, i synnerhet i USA
            och Storbritannien. Ryssland och Kina har tagit detta till förevändning
            att ostört genomföra oerhörda övergrepp mot mänskliga rättigheter,
            t.ex. i Tjetjenien och Kaukasus i Kabardino-Balkarien, respektive
            i Tibet och mot den uiguriska folkgruppen. USA:s krigföring i
            Irak har orsakat enorma nya flyktingströmmar.
          </p>
          <head xml:id="i-89txugwFGJxVsothfPsQ8C" type="h2">
            4.4 Riktiga flyktingar?
          </head>
          <p xml:id="i-Kx9SUVTmNXSzazZCtutZaw">
            Det görs ofta, också bland ledande politiker som borde veta bättre,
            gällande att flertalet asylsökande inte har några verkliga asylskäl
            utan att det snarare är fråga om en ekonomisk och social migration,
            att människor söker sig en bättre framtid i Sverige. Men den som
            hävdar något sådant bör närmare studera från vilka länder de asylsökande
            kommer. Det kan då konstateras att nästan alla kommer från länder
            där det antingen pågår krig, väpnad konflikt eller grova kränkningar
            av de mänskliga rättigheterna. Det finns ingen som helst koppling
            mellan ursprungsländers fattigdom och ett migrationstryck mot
            Sverige. Däremot finns ett tydligt samband mellan exempelvis Lundin
            Petroleums verksamhet i Sudan och den regimens ekonomiska möjligheter
            att bedriva ohyggliga och systematiska övergrepp på civilbefolkningen
            och därav orsakade flyktingströmmar.
          </p>
          <p xml:id="i-MJepWDRrp93L5qrhJukbcx">
            Ett annat argument som ofta anförs är att det är så få riktiga
            flyktingar bland dem som söker asyl i Sverige, närmare bestämt
            var det bara 4,1 procent som fick flyktingstatus 2008.
          </p>
          <p xml:id="i-YPNA9XQU7T9QsaPoPt3eqk">
            Ett lands asylpolitik fungerar som ett lackmustest för dess inställning
            till försvaret av mänskliga rättigheter. Om inte de människors
            mänskliga rättigheter respekteras som har minst möjligheter och
            resurser att föra sin talan, kommer andra gruppers rättigheter
            att angripas längre fram. Därför är det av största vikt att stärka
            svenska myndigheters respekt för asylrätten och Genèvekonventionen.
            Detta bör riksdagen som sin mening ge regeringen till känna.
          </p>
          <head xml:id="i-YC5Z1PpaLwffMMcZGcw5iS" type="h1">
            5 Sveriges medlemskap i IOM
          </head>
          <p xml:id="i-XwABAWrMwaukp9h6FgWGBu">
            The International Organisation for Migration (IOM) grundades
            1951 på initiativ av USA. Sedan 1989 har organisationen omvandlats
            till en transnationell organisation för global styrning av migration
            utifrån ekonomiska utgångspunkter.
          </p>
          <p xml:id="i-BtV8xtJzSFCR61zGmrL2A7">
            Ledande organisationer för mänskliga rättigheter som Amnesty
            International och Human Rights Watch har under flera år riktat
            förödande kritik mot att IOM:s aktiviteter i många fall kränker
            grundläggande mänskliga rättigheter, t.ex. genom program som hindrar
            människor från att fly eller genom att organisera återvändande
            för flyktingar trots en oacceptabel säkerhetssituation i hemlandet.
            Mot bakgrund av de synnerligen allvarliga och bestående missförhållandena
            i IOM:s verksamhet bör Sverige avsluta sitt medlemskap i organisationen.
            Detta bör riksdagen som sin mening ge regeringen till känna.
          </p>
          <head xml:id="i-MUN4viveCYV7XeVaTDyhDL" type="h1">
            6 FN:s flyktingkommissariats finansiering och mandat
          </head>
          <p xml:id="i-7AJVhGXxsNWq3BhnBY7vCt">
            Den verksamhet som bedrivs av FN:s flyktingkommissariat finansieras
            genom årliga bidrag från medlemsstaterna. Detta är en ur flera
            aspekter olycklig ordning. Organisationen får svårigheter med
            sin planering eftersom finansieringen blir osäker och ryckig.
            Dessutom kan FN:s flyktingkommissariat riskera att drabbas av
            tunghäfta när det är påkallat att framföra kritik mot någon av
            de viktigaste bidragsgivarna, t.ex. Sverige. Därför bör regeringen
            i FN verka för att FN:s flyktingkommissariat ska finansieras via
            FN:s budget med treåriga anslag. Detta bör riksdagen som sin mening
            ge regeringen till känna.
          </p>
          <p xml:id="i-JoTXLNpfGyZnVNTws2rZwS">
            FN:s flyktingkommissariats mandat omfattar bara flyktingar som
            passerat en nationsgräns. Numera utgör de s.k. internflyktingarna
            en mycket stor del av alla flyktingar. Rapporter visar att kvinnor
            som flyr undan s.k. hedersrelaterat våld ofta tar sin tillflykt
            till fängelser i området för att undvika att mördas. På grund
            av risken och allvaret i hoten kan de tvingas att tillbringa resten
            av sina liv i fängelset oskyldigt dömda till livstidsstraff för
            att de är kvinnor. Dessa kvinnor kan inte fly till något annat
            land för att omfattas av FN:s flyktingkommissariats skydd. Visserligen
            gör FN:s flyktingkommissariat redan i dag viktiga humanitära insatser
            för internflyktingar, men det är viktigt att mandatet utvidgas
            så att organisationen exempelvis får möjlighet att vid behov hjälpa
            internflyktingar att lämna sitt hemland. Regeringen bör i alla
            lämpliga sammanhang verka för en utvidgning av FN:s flyktingkommissariats
            mandat till att inkludera internflyktingar. Detta bör riksdagen
            som sin mening ge regeringen till känna.
          </p>
          <p xml:id="i-DVZ4svhWH4qpLXFBLyHz8p">
            Vid den s.k. gränsförvaltningen av EU:s yttergränser, bl.a. i
            Medelhavet och utanför Afrikas västkust, bedrivs både av enskilda
            EU-stater och genom EU:s byrå för yttre gränskontroll Frontex
            en verksamhet som stoppar flyktingar på väg till Europa för att
            söka asyl. Det är av avgörande betydelse att FN:s flyktingkommissariat
            bereds möjlighet att delta i denna verksamhet för att tillföra
            sitt kunnande om flyktingkonventionens riktiga tillämpning i dessa
            sammanhang. EU bör anslå medel för att finansiera detta. Regeringen
            bör därför i EU verka för att EU anslår medel för att möjliggöra
            för FN:s flyktingkommissariat att medverka vid förvaltningen av
            EU:s yttergränser. Detta bör riksdagen som sin mening ge regeringen
            till känna.
          </p>
          <head xml:id="i-MdwGcJ7NZbDxWzsWbNrFDH" type="h1">
            7 Utvecklingen i Europeiska unionen
          </head>
          <p xml:id="i-3PAGa6LcL83W4gBqaPbSgZ">
            I Amsterdamfördraget överfördes flyktingpolitiken från det mellanstatliga
            samarbetet i tredje pelaren till överstatligheten i första pelaren.
            Samtidigt beslutades att EU-länderna inom fem år skulle enas om
            gemensamma miniminivåer. Vänsterpartiet var motståndare och starkt
            kritiskt till överförandet. Samtidigt garanterades från den dåvarande
            svenska regeringen och riksdagen att Sverige även i fortsättningen
            skulle föra en human och solidarisk flyktingpolitik och att Sverige
            i EU skulle verka för att en sådan politik skulle föras. Vi har
            nu haft möjlighet att följa arbetet med harmoniseringen av flyktingpolitiken
            under de år som den pågått. Vad vi kan se är att EU ägnar sig
            åt att bygga murarna runt Fästning Europa allt högre i stället
            för att genom mellanstatligt samarbete ta ansvar för de flyktingar
            som söker skydd undan förföljelse. Sverige har därmed medverkat
            till att sätta Genèvekonventionen ur spel, t.ex. genom transportörsansvaret
            och genom att acceptera att asylansökningar från EU-medborgare
            ska anses uppenbart ogrundade. De direktiv som hittills har antagits
            inom unionen har varit minimidirektiv, vilket innebär att medlemsstaterna,
            om de har mer generösa bestämmelser, kan bibehålla dem. Det har
            också stått medlemsstaterna fritt att upprätta mer generösa bestämmelser.
            Denna möjlighet har den svenska regeringen i det stora hela inte
            utnyttjat.
          </p>
          <p xml:id="i-RwQwBiRVRTragQ2ErqYbbr">
            Vänsterpartiet är fortsatt starkt kritiskt till EU:s flyktingpolitik
            eftersom den är uppenbart inhuman och mycket restriktiv. Vi är
            också fortsatt starkt kritiska till Sveriges flyktingpolitik.
            Vi varnade för att ett system med minimiregler skulle innebära
            en dragning mot en harmonisering nedåt i riktning mot den sämsta
            tillåtna nivån på rättssäkerhet och behandling. I dag kan vi,
            med sorg, konstatera att vi hade rätt. Förberedelserna för nästa
            etapp ett gemensamt asylsystem är långt gångna. Genom Lissabonfördraget
            ska hela området för asyl- och invandringspolitik, yttre gränskontroller,
            villkor för inresa och bosättning, viseringar och uppehållstillstånd
            göras överstatlig.
          </p>
          <p xml:id="i-XA4vKyuchymJ4dTn83WVN5">
            EU ska utarbeta en fullt ut harmoniserad asyl- och invandringspolitik
            och ett helt gemensamt asylsystem. Detta görs trots att den första
            etappen i det närmaste havererat genom de extremt låga miniminivåer
            som beslutats både vad avser skydd och socialt mottagande. Harmoniseringen
            av flyktingpolitiken har i praktiken stoppat alla lagliga vägar
            till Europa och förvägrar i dag människor rätten att söka asyl.
            Det innebär att människor i stället tvingas i händerna på människosmugglare
            och till att riskera livet för att försöka ta sig hit. Det övergripande
            problemet är att den restriktivitet och den militarisering som
            hittills karakteriserat asyl- och invandringspolitiken uppenbart
            riskerar att eskalera ytterligare.
          </p>
          <p xml:id="i-9R9bnQ3FeLxEVwXkgZnV8G">
            I det följande specificerar vi vår kritik både vad gäller det
            överstatliga samarbetet och den svenska flyktingpolitiken.
          </p>
          <p xml:id="i-X5N1PHUTo9VNCjbUxWtb6F">
            De flesta direktivförslag från EU-kommissionen, som i sitt ursprungliga
            skick syftade till att tillförsäkra asylsökande och immigranter
            minimirättigheter, har efter en under åratal utdragen behandling
            av Europeiska rådet och dess arbetsgrupper blivit tömda på nästan
            allt positivt innehåll. Däremot har man snabbt kunnat enas om
            genomförande av repressiva åtgärder riktade mot flyktingar och
            invandring från tredjeland. Det gäller förstärkta gränskontroller
            vid EU:s yttre gränser, hårda krav riktade mot de nya medlemsstaterna
            för att förhindra att flyktingar tar sig in i EU via dessa, steg
            mot en gemensam gränspolis för EU, hot mot tredjeländer för att
            tvinga dessa att ta emot, inte bara egna medborgare, utan även
            medborgare i andra stater och nu senast det starkt repressiva
            återvändandedirektivet. Denna utveckling visar med all önskvärd
            tydlighet det problematiska och olämpliga i att göra asylpolitiken
            till föremål för överstatliga beslut inom EU.
          </p>
          <p xml:id="i-NaZeUXTHDFj51r6wkVHaB8">
            Vänsterpartiets kritik mot EU:s flyktingpolitik grundar sig såväl
            på den restriktivitet som blivit kännetecknande för innehållet
            som på det faktum att dessa frågor beslutas på överstatlig nivå
            inom EU.
          </p>
          <head xml:id="i-JJEj54cczGV3MpzgNcxqW" type="h2">
            7.1 Militariseringen av kontrollen av EU:s yttre gränser
          </head>
          <p xml:id="i-NiRQBnamW62ywGTXCzTBHw">
            I syfte att hantera den migration som når EU:s yttre gränser
            har EU skapat Frontex, en byrå för yttre gränskontroll, som bl.a.
            organiserar patrullering och övervakning av den afrikanska västkusten
            och centrala Medelhavet. De alltmer avancerade övervakningssystem
            som används har fått till följd att fler väljer längre och farligare
            vägar, i synnerhet från Afrikas västkust till Kanarieöarna. Fler
            och fler människor omkommer under flykten till Europa.
          </p>
          <p xml:id="i-HPTQQWz6JdaQr3PUE1QPCP">
            För snart tio år sedan påbörjades byggandet av två gränsstängsel
            kring de spanska enklaverna Ceuta och Melilla vid Afrikas norra
            kust. Projektet finansierades med EU-medel med syfte att hindra
            afrikanska flyktingar att ta sig över EU:s landgräns mot Marocko.
            Gränsbarriären stoppade emellertid inte människor från att fortsätta
            försöka ta sig in i Europa via enklaverna. Flera dödsfall har
            rapporterats efter att människor har ramlat ner från stängslet,
            och i september 2005 sköts minst fem personer ihjäl av militären
            när en stor grupp flyktingar försökte ta sig över. Det som har
            skett är bara att gränsbarriären har tvingat dem som vill ta sig
            till Europa att ta allt större risker.
          </p>
          <p xml:id="i-KrDZ6ZU6U3A1JT7nFyLmci">
            Förordning 2007/2004 ålägger Frontex följande uppgifter: operativt
            samarbete mellan medlemsstater i förvaltningen av EU:s yttergränser,
            bistånd till medlemsländer med utbildning av nationella gränsvakter,
            genomföra riskanalyser, ge hjälp till medlemsstater som är i behov
            av tekniskt eller operativt bistånd vid sina yttergränser och
            att ge stöd vid gemensamma repatrieringsoperationer som inbegriper
            flera medlemsstater.
          </p>
          <p xml:id="i-F7T8X3UGeoEnso7966VmGo">
            Frontex eget mandat är i allt väsentligt inriktat på att skydda
            EU:s gränser och saknar en explicit mekanism för att tillförsäkra
            skydd för asylsökande eller andra utsatta grupper. Frontex har
            därför ödeläggande effekter på EU:s politik för mottagande av
            flyktingar och andra skyddsbehövande. En av de mest oroande bristerna
            i mandatet är frånvaron av ett uppdrag att rädda människor i nöd
            och livsfara, t.ex. vid skeppsbrott.
          </p>
          <p xml:id="i-76wpzNgXZ2KjCxJoySSpPu">
            Frontex, som ju upprättats med det uttalade syftet att ge EU-medborgarna
            en känsla av säkerhet, har misslyckats just med detta eftersom
            man inte lyckats minska antalet som når Europas kuster. I stället
            har Frontex bidragit till de många tragedier som utspelats utanför
            EU:s yttergränser de senaste åren. Som komplement till Frontex
            har under 2007 en förordning om Rapid Border Intervention Teams
            (Rabit), antagits. Dessa EU-styrkor ska med kort varsel kunna
            sättas in i områden där det finns ett stort inflöde av asylsökande
            eller andra migranter. En annan huvudlinje i EU:s strategi är
            att ge finansiellt och teknologiskt stöd till nordafrikanska staters
            gränsstyrkor. Spanien har exempelvis levererat patrullbåtar, fyrhjulsdrivna
            fordon och datorer till Mauretanien för att hjälpa landet att
            bevaka sin kust. Alldeles nyligen har också flyg från den svenska
            kustbevakningen deltagit i ett Frontexuppdrag utanför Greklands
            kust.
          </p>
          <p xml:id="i-YbQsLtzJ8FR2PfVb3T5h5T">
            Den fria rörligheten i EU utvecklas alltså på bekostnad av den
            fria rörligheten i EU:s grannstater. Afrikanska länder pressas
            att införa en hårdare politik för att bekämpa migration, baserat
            på den europeiska modellen med gränskontroller, kriminalisering,
            frihetsberövande och utvisning. Allt belönas sedan med EU-finansiering.
            Ett exempel på konsekvenserna av denna politik är att de marockanska
            myndigheterna körde ut och dumpade 500 flyktingar, som var på
            väg till Europa, i öknen. Nu bidrar alltså också Sverige, genom
            det aktiva deltagandet i Frontex operationer, till direkta kränkningar
            av asylrätten.
          </p>
          <p xml:id="i-JJqDa8Ak5SUfyj2t7E6ACy">
            Den stora faran med Frontex och snabbinsatsstyrkorna är att konsekvenserna
            oundvikligen blir kränkningar både av FN:s flyktingkonvention
            och av Europakonventionen om mänskliga rättigheter. De som finns
            ombord på de fartyg som eskorteras tillbaka till de afrikanska
            stater de kommit från ges nämligen inga möjligheter att söka asyl.
            Samtidigt sätts de EU-direktiv som ska garantera asylrätten ur
            spel. EU:s gränskontroll förläggs på detta sätt på tredjeländers
            sjöterritorium. I praktiken stämplar EU en individ som irreguljär
            migrant redan innan han eller hon lämnar sitt land och kommer
            in på EU-territorium. Dessa förebyggande aktioner tar ingen hänsyn
            till att den det gäller inte behöver vara illegal utan en potentiell
            asylsökande eller flykting. Detta förhandsantagande om illegalitet
            och förebyggande gränskontroll omöjliggör ett fullständigt respekterande
            av mänskliga rättigheter och tillträde till en reguljär asylprocess
            med en individuell bedömning av asylärendet som föreskrivs av
            flyktingkonventionen. Politiken leder till ett systematiskt brott
            mot internationell och europeisk flyktingrätt.
          </p>
          <p xml:id="i-Dr7nEgrBterYgYcr9Cei2u">
            Enligt uppgifter från organisationen United Against Racism har
            13 250 personer dött under sina försök att ta sig in i Europa
            mellan 1988 och maj 2009.
          </p>
          <p xml:id="i-3tggw47y5oSAoy2cRVPBrD">
            Frontex har också medgivit att räddningsoperationer och förmåga
            att agera i humanitära krissituationer inte ligger inom Frontex
            behörighet. Det är därför helt klart att Frontex prioritet är
            att stoppa fartyg vid gränserna och att medverkan vid sjöräddning
            är helt frivillig.
          </p>
          <p xml:id="i-WzKPN6XcoiVc12mEtJfJMA">
            Rättsreglerna för sjöräddning grundas på internationell rätt.
            När det gäller de skyldigheter som åligger en fartygsbefälhavare
            eller en regering är det tillräckligt att ta del av the UN Convention
            on the Law of the Sea (1982), the International Convention on
            Saftey of Life at Sea (SOLAS 1974) och the International Convention
            on Maritime Search and Rescue (SAR 1979) för att konstatera en
            skyldighet att snabbast möjligt rädda personer i sjönöd, oavsett
            de nödställdas nationalitet eller status eller av vilka omständigheter
            de befinner sig i.
          </p>
          <p xml:id="i-KpZpALeuxaRxYYJu8fHiTd">
            EU:s institutioner beklagar både förlusterna i människoliv till
            havs och de allt större risker som migranter är beredda att utsätta
            sig för och är rasande över den blomstrande människosmugglingen.
            Detta samtidigt som man låtsas inte se det direkta orsakssambandet
            med de åtgärder man själv vidtagit för att stänga gränserna och
            hindra asylsökande att nå EU:s territorium.
          </p>
          <p xml:id="i-UxSaYdeXNH7eKdp92KyUNF">
            Paradoxalt nog kränker de fysiska och rättsliga medel som används
            för att skydda migranter deras grundläggande mänskliga rättigheter.
            Förutom att avstå från att hjälpa människor i fara, har många
            människor avvisats utan att ha fått möjlighet att söka asyl i
            flagrant brott mot Genèvekonventionen angående flyktingars rättsliga
            ställning.
          </p>
          <p xml:id="i-9qYtwh7M2ZXraryfKN4NwP">
            Sverige deltar aktivt i såväl utformningen som praktiserandet
            av denna restriktiva politik och har inte i något fall utnyttjat
            sin rätt att stoppa EU-lagstiftning som syftar till att undergräva
            asylrätten. De mänskliga och rättsliga kostnaderna för den förda
            politiken är oerhörda:
          </p>
          <list style="ul">
            <item xml:id="i-R14ajhFBz8sGeyX9UawVRb">
              Människor hindras från att söka skydd och förvägras rätten att
              söka fristad i ett annat land. Detta är också avsikten med den
              politik som förs, trots att det sätter internationella konventioner
              ur spel.
            </item>
            <item xml:id="i-49BoU5njBRvsCCzDizQCRf">
              Många direktavvisas vid gränsen, trots att de har asylskäl.
            </item>
            <item xml:id="i-4Bo4Pq4r8QGXvTe7TJU8J3">
              Marknaden för samvetslösa människosmugglare ökar. De smugglingsnätverk
              som blir allt mer omfattande utpekas sedan som ansvariga för de
              dödsfall som sker i stället för EU-ländernas regeringar som ju
              har det verkliga ansvaret.
            </item>
            <item xml:id="i-Er2EuVVK25UmJ9gcpCBAxx">
              Nya farligare flyktvägar pressas fram. När den gemensamma gränsövervakningen
              täppt till en väg in i EU utsätter sig människor som är i behov
              av att fly för ännu större faror.
            </item>
            <item xml:id="i-8Fv6JQfu22fTiMm23Gp6Pb">
              Antalet dödsoffer ökar. Tusentals döda tredjelandsmedborgare,
              särskilt de som dör när de försöker nå Spaniens eller Italiens
              södra gräns, ökar för varje år.
            </item>
            <item xml:id="i-6Bx9USfWg8pgVcfSpDBYqd">
              Övergrepp tillåts ske i det fördolda, bl.a. rapporteras ett stort
              antal övergrepp från förvarslokaler och transitområden på flygplatser
              som är stängda för insyn.
            </item>
          </list>
          <p xml:id="i-PPZCzRJkW58mTqZp9625N7">
            Det är tydligt att Frontex operationer kring Kanarieöarna inneburit
            att flyktvägarna från Afrika till Europa pressats till att bli
            mycket längre och mycket farligare. Som en brutal konsekvens av
            detta har också fler människor mist livet. Som en annan mycket
            farlig konsekvens har många människor förvägrats rätten att söka
            asyl. Först och främst sker detta genom att Frontex hindrar dem
            från att komma i land. De tvingas vända tillbaka eller försvinner
            på annat sätt. Människor lever också inlåsta i förvarsanläggningar
            under emellanåt mycket svåra förhållanden där de undanhålls den
            nödvändiga information och juridiska hjälp de av internationell
            rätt är berättigade till för att kunna söka asyl.
          </p>
          <p xml:id="i-Y55bwBRuvS311mQh9QyMaU">
            I Stockholmsprogrammet, som ska antas under det svenska ordförandeskapet
            i EU och bl.a. fastslå den fortsatta inriktningen av EU:s migrations-
            och flyktingpolitik, behandlas Frontex operativa verksamhet fullständigt
            kritiklöst och utan att Frontex svåra och systematiska kränkningar
            av asylrätten ens problematiseras. Detta är fullständigt oacceptabelt
            för en union som gör anspråk på att respektera grundläggande mänskliga
            rättigheter. Regeringen bör därför verka för att Frontex avvecklas.
            Detta bör riksdagen som sin mening ge regeringen till känna.
          </p>
          <p xml:id="i-RoBQ8L7KLePTPKiZgFz3v3">
            Fram tills det är genomfört bör regeringen skyndsamt verka för
            att inriktningen av Frontex verksamhet ändras på ett djupgående
            sätt så att både asylrätten och skyldigheten att bistå skeppsbrutna
            respekteras. Detta bör riksdagen som sin mening ge regeringen
            till känna.
          </p>
          <p xml:id="i-J697vhrK7aXf1KMPsdPXYN">
            Regeringen bör i EU verka för att asyl- och flyktingpolitiken
            i grunden förändras och i framtiden bygger på respekt för mänskliga
            rättigheter och människors lika värde. Detta bör riksdagen som
            sin mening ge regeringen till känna.
          </p>
          <head xml:id="i-5uCJJGiim9JNtLbXPXzQy4" type="h2">
            7.2 Transportörsansvaret
          </head>
          <p xml:id="i-2qw6zwJMvDdbSsACtGaWyX">
            Direktivet om transportörsansvar innebär ett generalangrepp på
            Genèvekonventionen och asylrätten. Direktivet har både till syfte
            och effekt att kortsluta rätten till asyl och göra Genèvekonventionen
            oanvändbar. Det utgör ett grovt angrepp på den mänskliga rättigheten
            att söka och åtnjuta asyl som finns upptagen i artikel 14 i FN:s
            allmänna förklaring om de mänskliga rättigheterna . Transportörsansvar
            innebär i praktiken att myndighetsutövning läggs ut på privata
            rättssubjekt, vilka självfallet har vinstsyftet som främsta ledstjärna.
            Flygbolaget SAS har i sitt remissvar över departementspromemorian
            Transportörsansvaret i utlänningslagen (Ds 2001:74), bl.a. yttrat
            följande:
          </p>
          <p xml:id="i-AuaJ3qBjwaXxXKrLaPHFmg">
            I och med att SAS har rätt att neka ombordstigning på grund av
            att inresehandlingarna (inte själva flygbiljetten) inte är i ordning
            kan passagerarna sägas stå i ett slags beroendeförhållande till
            transportören. Därför är transportörens kontroll att likställa
            med myndighetsutövning och därmed i strid med regeringsformen.
          </p>
          <p xml:id="i-QL1hjye3mSto1LH1P4VjLr">
            Vänsterpartiet delar den uppfattningen. Transportörsansvaret
            har också som oundviklig följd att transportföretagen infört rasprofilering
            av sina passagerarkontroller. Detta är fullständigt oacceptabelt
            och försvårar en effektiv kamp mot främlingsfientlighet och rasism.
          </p>
          <p xml:id="i-YFoM78Ve5rsjoW5dxuW297">
            Riksdagens dåvarande majoritet i flyktingfrågor, bestående av
            socialdemokrater och moderater, godkände 2004 beklagligtvis propositionen
            om genomförande av direktivet om transportörsansvar i svensk rätt.
            Den rimliga ståndpunkten hade varit att vägra införa direktivet
            med hänvisning till att det står i strid med Sveriges åtaganden
            i enlighet med 1951 års Genèvekonvention och hävda den ståndpunkten
            vid ett eventuellt rättsligt förfarande mot Sverige vid EG-domstolen.
          </p>
          <p xml:id="i-2jvynAsHodhkCBremQyeLQ">
            Mot bakgrund av ovanstående bör regeringen omedelbart påkalla
            nya förhandlingar om direktivet om transportörsansvar och därvid
            verka för att alla bestämmelser i direktivet som sätter asylrätten
            ur spel eller leder till diskriminering grundad på hudfärg eller
            etniskt ursprung tas bort. Detta bör riksdagen som sin mening
            ge regeringen till känna.
          </p>
          <head xml:id="i-TobGwPSWZogWKGDecE1dzR" type="h2">
            7.3 Handlingsprogram för att bekämpa illegal invandring
          </head>
          <p xml:id="i-RtUNBKz9ddtgnxgubvkRGU">
            I februari 2002 antog Europeiska unionens råd en handlingsplan
            för att bekämpa illegal invandring. I planen ges högsta prioritet
            för åtgärder syftande till att täppa igen återstående sprickor
            i murarna runt Fästning Europa. Bortsett från en generell hänvisning
            till internationella åtaganden om att ge skydd, saknas varje tanke
            på att det finns asylsökande och flyktingar bland dem som gör
            irreguljära förflyttningar, smugglas eller är utsatta för människohandel.
          </p>
          <p xml:id="i-5Jp6NrqCSYNmerXL5Cne3T">
            Andra åtgärder som man enats om avser exempelvis riktlinjer för
            den yttre gränskontrollen och slutande av återtagandeavtal med
            tredjeländer som Ryssland, Marocko, Pakistan, Macao, Sri Lanka
            samt Armenien. Relationerna mellan EU och tredjeländer förgiftas
            successivt av uppgifter om dålig behandling av tredjelandsmedborgare
            av immigrationsmyndigheterna i EU-länder. Det finns en frestelse
            för migrationsministrarna att undvika denna fråga genom att göra
            myndigheterna i hemländerna till medbrottslingar i den förödmjukande
            behandlingen av deras medborgare. Detta sker främst genom EU:s
            insisterande på att sluta återtagandeavtal med tredjeländer genom
            vilka dessas myndigheter anlitas som agenter för EU-länderna när
            det gäller utvisning av deras medborgare från EU-länder och för
            att utföra kontroller för att hindra sina medborgare att utnyttja
            den grundläggande mänskliga rättigheten att lämna sitt land.
          </p>
          <p xml:id="i-4bRaY2oxTBL34esZX3tAxz">
            Därtill kommer bl.a. Europeiska unionens råds slutsatser om åtgärder
            mot olaglig invandring sjövägen, samarbete med tredjeland för
            att bekämpa olaglig invandring, samarbete med USA kring visering,
            återtagande, flygplatskontroller osv. samt ständiga förändringar
            och tillägg till Schengenkonventionen. I stort sett allt som EU
            beslutat om på asyl- och immigrationsområdet, med den europeiska
            flyktingfonden och direktivet om tillfälligt skydd vid massflykt
            som undantag, har utgjort byggstenar i projektet Fästning Europa.
          </p>
          <p xml:id="i-F214nDiWi32tgzMhK9eCdd">
            Regeringen bör i EU ta initiativ till att EU:s politik beträffande
            återtagandeavtal förändras på ett sådant sätt att de följder som
            angivits ovan i fortsättningen undviks. Detta bör riksdagen som
            sin mening ge regeringen till känna.
          </p>
          <head xml:id="i-MDDKStSuE7oQEL8Tr2cRUV" type="h2">
            7.4 Dublinförordningen
          </head>
          <p xml:id="i-GoK8123YvZtaMXiYwn6SM7">
            I februari 2003 antogs den förordning som ersätter Dublinkonventionen.
            Den innebär att alla grundprinciper i Dublinkonventionen med dess
            stötande och inhumana konsekvenser blev kvar. Huvudregeln om att
            asylansökan ska göras i det första EU-land den sökande rest in
            i leder självfallet till att flyktingarna koncentreras till de
            länder som gränsar mot områden varifrån många flyktingar kommer.
            Det är länderna i norra delen av EU som påtvingat EU:s medlemmar
            vid Medelhavet principen för att uppnå en koncentration av flyktingarna
            i dessa länder och i görligaste mån motverka etnisk mångfald i
            Nordeuropa. Förordningen motverkar alltså en någorlunda jämn fördelning
            av flyktingar i olika EU-länder och koncentrerar dem till frontstaterna.
            Det får som självklar logisk konsekvens att dessa som motåtgärd
            söker göra sina gränser så ogenomträngliga som möjligt. Sverige
            har här medverkat till att ytterligare en viktig del av Fästning
            Europa kommit på plats.
          </p>
          <p xml:id="i-MuUgYnCXYRf5HVA1gFrvZX">
            En grundförutsättning för att tillämpa en sådan princip för fördelning
            av asylsökande mellan EU:s medlemsstater som Dublinförordningen
            bygger på är att rättspraxis vid tillämpningen av skyddsreglerna
            för asylsökande är densamma i EU:s medlemsstater. I verkligheten
            råder avgrundslika skillnader i detta avseende. Ett tydligt exempel
            utgörs av Grekland, där det är i det närmaste omöjligt att få
            skydd. Detta gäller även konventionsflyktingar och människor som
            har en välgrundad fruktan för tortyr i hemlandet. Grekiska myndigheter
            torterar och mördar i stället asylsökande. Rapporter från Europarådets
            kommitté för att förebygga tortyr och omänsklig eller förnedrande
            behandling, Europaparlamentets utskott för medborgerliga rättigheter
            m.m., organisationer som tyska Pro Asyl och norska och grekiska
            Helsingforskommittéerna är alla samstämmiga i en förödande kritik
            mot det grekiska flyktingmottagandet. FN:s flyktingkommissariat
            har den 15 april 2008 antagit en rekommendation att EU:s medlemsstater
            i enlighet med sina skyldigheter att respektera asylrätten tills
            vidare ska avstå från att överföra asylsökande till Grekland med
            stöd av Dublinförordningen.
          </p>
          <p xml:id="i-Ge4bLiCmY4BoJDSM6xSJLw">
            Ändå fortsätter Sverige dessa överföringar till Grekland. Detta
            är mycket illavarslande och visar ett öppet förakt från den svenska
            regeringen för Sveriges internationella åtaganden när det gäller
            mänskliga rättigheter. Genom det aktiva deltagandet i Frontexoperationen
            Poseidon utanför Greklands kust, bidrar nu Sverige också till
            att direkt kränka asylrätten. När Sverige genom kustbevakningens
            spaningsplan rapporterar flyktingar till de grekiska myndigheterna
            kommer dessa i första hand att försöka tvinga dem tillbaka, och
            med synnerligen brutala metoder.
          </p>
          <p xml:id="i-LJVR9ZhRgfSFAJHi5ZHXNM">
            Kommissionen har den 3 december 2008 lagt fram förslag till ändrade
            regler i Dublinförordningen. Förslagen syftar till att underlätta
            ett smidigare överförande av asylsökande mellan medlemsländerna
            och något ökade möjligheter att minska familjesplittring mellan
            flera olika medlemsstater. Men den viktigaste förändringen är
            att kommissionen, om vissa villkor är uppfyllda, kan besluta om
            att inställa överföringar av asylsökande till ett visst land vars
            mottagningskapacitet är överbelastad eller som inte ger ett skydd
            för asylsökande som uppfyller gemenskapslagstiftningens krav.
            De senaste förslagen har den svenska regeringen bestämt motsatt
            sig. Att regeringen intar den positionen och går emot en så självklar
            åtgärd för att motverka förordningens kraftigt snedvridande effekter
            på fördelningen av asylsökande mellan medlemsstaterna visar att
            man inget lärt av Sveriges behandling av asylsökande judar på
            30-talet. Samma politik upprepas nu men i andra former.
          </p>
          <p xml:id="i-RrxrqBCCGEiaFdSTRm8Gu1">
            Den enda rimliga principen för att avgöra vilket land som ska
            handlägga en asylansökan, är att låta den asylsökande själv fatta
            beslutet. Det skulle också spara stora belopp för skattebetalarna
            i EU-länderna eftersom de s.k. Dublinförfrågningarna länderna
            emellan är synnerligen tidsödande och kostsamma samtidigt som
            de förlänger handläggningstiderna på ett orimligt sätt. Även FN:s
            flyktingkommissariat har i sitt yttrande över EU-kommissionens
            grönbok om ett gemensamt asylsystem gett uttryck för att man skulle
            föredra att Dublinförordningens principer hade ersatts med att
            den asylsökandes eget val av asylland ska vara avgörande. Den
            svenska regeringen bör därför stödja det förslag som kommissionen
            lagt om förändringar i Dublinförordningen som redogjorts för ovan.
            Detta bör riksdagen som sin mening ge regeringen till känna.
          </p>
          <p xml:id="i-2FgsFTPZp97QtWvmTHbsLi">
            Vidare bör den svenska regeringen ta initiativ till en översyn
            av Dublinförordningen med syfte att fördelningskriteriet för de
            asylsökande ska vara att egna val ska vara styrande. Detta bör
            riksdagen som sin mening ge regeringen till känna.
          </p>
          <head xml:id="i-KdRFUwPwhxkLv8iDx88vo1" type="h2">
            7.5 Visumkrav som medel att utestänga flyktingar
          </head>
          <p xml:id="i-JLyzfUCLadgJzhDsuoagNJ">
            Visumkrav riktade mot länder där det pågår krig eller omfattande
            kränkningar mot mänskliga rättigheter är en viktig del av EU:s
            utestängningspolitik mot flyktingar och andra skyddsbehövande.
          </p>
          <p xml:id="i-E3qnGuMd4Vkxk9xA7n5gv4">
            Detta är ett allvarligt hot mot asylrätten. Regeringen bör därför
            inom EU verka för att korta ner listan över visumpliktiga länder
            och för att visumkrav inte används för att stänga ute flyktingar
            och därmed kortsluta Genèvekonventionen. Detta bör riksdagen som
            sin mening ge regeringen till känna.
          </p>
          <head xml:id="i-6NiiMtQbD42c49s8dLJAGX" type="h2">
            7.6 Skyddsgrundsdirektivet
          </head>
          <p xml:id="i-8DUHDtDoKGHyXxkXKK56dE">
            Rådsdirektivet om miniminormer för när medborgare och statslösa
            personer ska betraktas som flyktingar eller som personer som av
            andra skäl behöver internationellt skydd, hade när det antagits
            av medlemsstaterna omsorgsfullt rensats på det mesta som skulle
            kunna innebära ett förbättrat rättsskydd för flyktingar och andra
            skyddsbehövande. FN:s flyktingkommissariat tvingades efter att
            förhandlingarna var klara t.o.m. gå ut med en offentlig deklaration
            att det vore bättre att skyddsgrunds- och asylprocedurdirektiven
            inte antogs framför att de drevs igenom i sin nuvarande utformning.
            Ledande auktoriteter på flyktingrätt i världen har förklarat att
            vissa bestämmelser i direktivet uppenbart strider mor internationell
            rätt. Kommissionen kommer att offentliggöra sin utvärdering av
            direktivets hittillsvarande tillämpning i oktober 2009. Regeringen
            bör i anslutning till detta i EU ta initiativ till att skyddsgrundsdirektivet
            omarbetas i de delar som strider mot internationell rätt. Detta
            bör riksdagen som sin mening ge regeringen till känna.
          </p>
          <head xml:id="i-t8MFXwKZuQh85VfiA4wMR" type="h2">
            7.7 Asylprocedurdirektivet
          </head>
          <p xml:id="i-M75HpMvZUqBMzbuXseeNMJ">
            Rådsdirektivet om miniminormer för medlemsstaters förfaranden
            för att bevilja eller återkalla flyktingstatus har också rensats
            på i stort sett allt som skulle kunna bidra till rättssäkerhet
            i förfarandet. FN:s flyktingkommissariat har också beträffande
            detta direktiv offentligt uttryckt sin oro över att rättssäkert
            asylförfarande skulle undergrävas om det antas i sin nuvarande
            form och förklarat att det vore bättre att inte anta något direktiv
            alls. Organisationen Immigration Law Pratictioners Association
            har förklarat att många av direktivets bestämmelser kommer att
            leda till kränkningar av internationell rätt. Europeiska unionens
            råd tog dock inte någon hänsyn till dessa invändningar. Kommissionen
            kommer att i december 2009 offentliggöra sin utvärdering av direktivets
            hittillsvarande tillämpning. Regeringen bör i anslutning till
            detta i EU ta initiativ till att asylprocedurdirektivet omarbetas
            i de delar som strider mot internationell rätt. Detta bör riksdagen
            som sin mening ge regeringen till känna.
          </p>
          <head xml:id="i-CCwNtyyhmAB9kUmisCtHY7" type="h2">
            7.8 Återvändandedirektivet
          </head>
          <p xml:id="i-VfeBH6vNKWXUGu6cfG6fCA">
            EU har i juni 2008 antagit direktivet om gemensamma normer och
            förfaranden för återvändande av tredjelandmedborgare som vistas
            olagligt i medlemsstaterna. Direktivet utgör ytterligare en byggsten
            i Fästning Europa och har i viktiga delar ett djupt inhumant innehåll,
            delvis präglat av gamla koloniala attityder och förhållningssätt.
          </p>
          <p xml:id="i-HdRHkEj6sFcaACvhzRWwaH">
            Direktivets bestämmelser om frivillig verkställighet under en
            period på högst 730 dagar från beslutet om utvisning är helt verklighetsfrämmande.
            Även om den som ska utvisas på alla sätt medverkar till verkställigheten
            tar planeringen oftast betydligt längre tid än så. Att införa
            en regel om att tvång automatiskt ska tillgripas efter en så kort
            period betyder, förutom ett djupt inhumant och stötande sätt att
            behandla människor, ett häpnadsväckande slöseri med skattemedel.
          </p>
          <p xml:id="i-RhhukQ8ZDM5L6LfzVioxdZ">
            Förvarsreglerna är helt oacceptabla. Den maximalt tillåtna tiden
            för förvar, 18 månader, är orimligt lång. Grunderna för förvarstagande
            är så oprecisa att de öppnar för ett stort mått av godtycke. Också
            ensamkommande barn får tas i förvar i upp till 18 månader. Det
            är tillåtet att placera både vuxna med barn och ensamkommande
            barn i vanliga fängelser. Detta står i flagrant strid med barnkonventionen.
          </p>
          <p xml:id="i-Mm8D26NPTQ2UXVoDcye575">
            Om den utvisade inte återvänt frivilligt något som knappast är
            möjligt med hänsyn till tidsfristerna får ett återreseförbud på
            fem år utfärdas. Det kommer att i hög grad försvåra möjligheten
            att fly om förhållandena i ursprungslandet skulle förändras.
          </p>
          <p xml:id="i-ThBkLVk7mvmHPN4YpZn4ci">
            Vuxna, men även ensamkommande barn, får utvisas till länder de
            saknar anknytning till genom vilka de enbart transiterat. Även
            detta är självfallet något som strider mot barnkonventionen.
          </p>
          <p xml:id="i-MhwuCWJCW5BvfnVqwNB1Fr">
            Det är djupt beklämmande att den svenska regeringen medverkat
            till att detta direktiv antagits. Regeringen bör därför ta initiativ
            till att återvändandedirektivet upphävs och ersätts med ett nytt
            direktiv vars innehåll står i grundläggande överensstämmelse med
            både humanitära principer, respekten för människors lika värde
            och EU-ländernas internationella åtaganden. Detta bör riksdagen
            som sin mening ge regeringen till känna.
          </p>
          <head xml:id="i-XF69CNzUUgK88iTHQdvB8H" type="h1">
            8 Den svenska utlänningslagstiftningen
          </head>
          <p xml:id="i-KXATNvdnqnuLdZ9Cy5LAFs">
            Vänsterpartiet är starkt kritiskt till den svenska flyktingpolitiken.
            Rätten till asyl undergrävs i dag genom stora brister i den praktiska
            tillämpningen av gällande lagstiftning. Den överordnade målsättningen
            tycks vara att avvisa största möjliga antal människor.
          </p>
          <head xml:id="i-Gj6Wj1DABYBxFan7LyxH3Z" type="h2">
            8.1 Anhöriginvandringen
          </head>
          <p xml:id="i-5bY2MZ95QQUeyEv52dJiEi">
            De regeländringar i utlänningslagen som genomfördes den 1 januari
            1997 har, som Vänsterpartiet redan då förutsade, orsakat många
            mänskliga tragedier och stort lidande för familjemedlemmar både
            i Sverige och i hemlandet. Detta konstaterades också i en utvärdering
            av de nya reglerna som Röda Korset lät göra efter att de tillämpats
            i några år. Effekterna av lagändringarna visade sig bli både omänskliga
            och strida mot elementär mänsklig anständighet. Mot denna bakgrund
            tillsatte den dåvarande regeringen den s.k. Anhörigkommittén som
            i februari 2002 lade fram förslag om mindre restriktiva regler
            för anhöriginvandringen. Den dåvarande socialdemokratiska regeringens
            passiva hållning i frågan var fullständigt oacceptabel och det
            finns ingenting som tyder på att den nya alliansregeringen har
            någon som helst avsikt att göra något åt denna mot all mänsklig
            anständighet stridande lagreglering.
          </p>
          <p xml:id="i-EGAmKLUyGsA9HHTBAA2rzY">
            Den 1 maj 2006 trädde vissa förändringar i utlänningslagen i
            kraft som gäller familjeåterförening och som innebar att EG-direktivet
            om rätt till familjeåterförening genomfördes i svensk rätt. Det
            är ett minimidirektiv och hindrar därför inte Sverige från att
            ha mindre restriktiva regler. De regler som leder till djupt stötande
            och inhumana konsekvenser berörs inte av EG-direktivet.
          </p>
          <p xml:id="i-Q71jg2JJuTeLudMub4rqGh">
            I december 2008 föreslog en utredning (SOU 2008:114), i enlighet
            med de utredningsdirektiv som regeringen lämnat, att försörjningskrav
            införs som villkor vid anhöriginvandring. Försörjningskrav ska
            dock inte uppställas vid anhöriginvandring till flyktingar och
            vissa övriga skyddsbehövande. Det stora flertalet remissinstanser
            har riktat en förödande kritik mot förslagets grundvalar, i synnerhet
            att barn enligt förslaget skulle kunna separeras från den ena
            föräldern under mycket lång tid. Förslaget har också kritiserats
            av den FN-kommitté som granskade Sveriges rapport om tillämpningen
            av barnkonventionen.
          </p>
          <p xml:id="i-MGreFRamfUavwHs7YQXSST">
            Migrationsmyndigheternas tillämpning av 18-årsregeln på barn
            som uppnått denna ålder under ärendets handläggning har kritiserats
            av Justitiekanslern utan att myndigheterna har tagit något intryck.
            Fortfarande förekommer det att barn nekas återförening med sina
            föräldrar trots att de lämnat in ansökan i god tid, innan de fyllt
            18 år. I många fall är det svårt att frigöra sig från misstanken
            att Migrationsverket avsiktligt fördröjer handläggningen så att
            barnet ska ha hunnit fylla 18 år innan beslutet fattas. Den s.k.
            sistalänkenbe-stämmelsen måste återinföras och möjligheterna för
            äldre föräldrar att återförenas med vuxna barn förbättras. Kraven
            på hushållsgemenskap omedelbart innan det vuxna barnet bosatte
            sig i Sverige och kravet att föräldrarna måste ha ansökt om familjeåterförening
            inom kort tid efter att barnet fått uppehållstillstånd i Sverige
            måste tas bort. Det kravet får helt orimliga konsekvenser. När
            det vuxna barnet flyttade till Sverige är föräldrarna ofta relativt
            unga och friska. 25 år senare kanske en av dem avlidit medan den
            efterlevande är gammal och svårt sjuk och inte kan klara sin livsföring
            utan hjälp av barnen. Men då stupar varje återföreningsansökan
            på 10-månadersgränsen. Det bör inte införas några regler om försörjningskrav.
            Regeringen bör återkomma till riksdagen med förslag om förbättrade
            regler för anhöriginvandring i enlighet med det ovan angivna.
            Detta bör riksdagen begära.
          </p>
          <head xml:id="i-Akw7sPVd5dhdZZbL8AdHWE" type="h2">
            8.2 Uppehållstillstånd efter inresa
          </head>
          <p xml:id="i-F9EG7cFu2PRjt7CUk756dY">
            En lagändring, som trädde i kraft år 2000, beträffande förutsättningarna
            att bifalla en ansökan om uppehållstillstånd som görs efter inresan,
            innebar följande: om utlänningen har stark anknytning till en
            person bosatt i landet och det inte skäligen kan begäras att utlänningen
            återvänder till ett annat land för att inge ansökan där, får den
            bifallas trots att den gjorts efter inresa till Sverige. Avsikten
            med lagändringen var att öka möjligheterna till bifall på en ansökan
            gjord efter inresan, men bestämmelsen har tillämpats så att den
            tvärtom inneburit minskade möjligheter till bifall. Denna praxis
            har inte förändrats sedan en ny instansordning i utlänningsärenden
            har införts. Konsekvensen har blivit djupt inhumana beslut som
            leder till svåra tragedier.
          </p>
          <p xml:id="i-GTEcLtm5zgRdLX4MyVyNsq">
            Det är därför nödvändigt att regeringen lägger fram förslag om
            lagändring för att undantag från huvudregeln ska kunna göras bl.a.
            när utlänningen har barn i Sverige eller kvinnan i förhållandet
            är gravid eller sökanden med all sannolikhet skulle få sin ansökan
            beviljad, detta även när ett lagakraftägande avlägsnandebeslut
            föreligger. Detta bör riksdagen begära.
          </p>
          <head xml:id="i-Asn8oQnGrYa3eB371PvHbu" type="h2">
            8.3 Översyn av tvåårsregeln i utlänningslagen
          </head>
          <p xml:id="i-Wf8Ymr4RufHqDaN8mBd84P">
            Sedan årtionden har många människor upprörts över att utländska
            kvinnor som misshandlats av sin man under den tvååriga prövotiden
            för permanent uppehållstillstånd, oftast blivit utvisade från
            Sverige om de brutit upp från förhållandet. Denna rättstillämpning
            har fått stötande konsekvenser, t.ex. att många kvinnor sett sig
            tvingade att stanna kvar i förhållanden trots misshandel från
            mannens sida, eftersom en utvisning skulle leda till fruktansvärda
            konsekvenser för dem i hemlandet. Den starka kritiken, bl.a. i
            riksdagsmotioner och frågor från Vänsterpartiet i riksdagen till
            ansvarigt statsråd, ledde till att den dåvarande regeringen i
            januari 2000 förelade riksdagen en proposition i ämnet. Tyvärr
            begränsade propositionen skyddet för kvinnan till fall när det
            varit fråga om våld eller för handlingar som innebär allvarlig
            kränkning.
          </p>
          <p xml:id="i-85QPmPUiaeFMY9wBpL2q3k">
            Vänsterpartiet påpekade i en reservation till utskottsbetänkandet
            att formuleringen kunde komma att få till följd att för hög grad
            av våld och allvarlig kränkning kunde komma att accepteras och
            att myndigheterna medgavs ett alltför stort tolkningsutrymme.
            Det är uppenbart att den tidigare regeringens försök att genom
            lagändring åstadkomma en rimligare rättstillämpning misslyckats.
          </p>
          <p xml:id="i-8cQkh85DTTmpPdysDX6fcG">
            Riksdagen beslutade i mars 2006 i ett tillkännagivande att det
            fanns skäl att nu närmare studera tillämpningen av nämnda bestämmelse
            i syfte att klarlägga huruvida skyddet för kvinnor och barn uppnår
            en godtagbar nivå. Om det visar sig att så inte är fallet borde
            regeringen återkomma till riksdagen med förslag om lagändring.
            Enligt uppgifter från Regeringskansliet i juni 2009 har regeringen
            nu fått ett visst underlag från Migrationsverket, men det är oklart
            hur regeringen kommer att gå vidare i frågan. Det är emellertid
            uppenbart att en lagändring är nödvändig för att skydda kvinnor
            och barn mot övergrepp som främjas av utlänningslagens utformning.
          </p>
          <p xml:id="i-UP5sEMeMUcShasEqhK8SQo">
            Regeringen bör snarast förelägga riksdagen förslag om lagändring
            för att komma till rätta med de fortsatta missförhållandena med
            avvisningsbeslut av kvinnor som misshandlats eller kränkts under
            den tvååriga prövotiden. Detta bör riksdagen begära.
          </p>
          <head xml:id="i-HYm6ApHVL2rAohQbahxbTz" type="h2">
            8.4 Förföljelse på grund av kön eller sexuell läggning
          </head>
          <p xml:id="i-CsBjR3eKXbHu3qdhwr3jty">
            Den bestämmelse om skydd på grund av välgrundad fruktan för förföljelse
            på grund av kön eller sexuell läggning som infördes i utlänningslagen
            1997 har utsatts för skarp kritik av bl.a. Vänsterpartiet. Det
            skulle ha varit en betydligt bättre lösning att bredda tolkningen
            av Genèvekonventionens flyktingbegrepp så att det också innefattar
            förföljelse på grund av kön eller sexuell läggning.
          </p>
          <p xml:id="i-RjZsGkmxK9DuARSdZANRwF">
            Det är glädjande att det nu äntligen genomförts en utvidgning
            av flyktingbegreppet till att omfatta även förföljelse på grund
            av kön i enlighet med det synsätt som Vänsterpartiet länge förespråkat.
            Men det är av avgörande betydelse om äldre rättspraxis tillåts
            influera tolkningen av den nya bestämmelsen. Än så länge har Migrationsöverdomstolen
            endast avgjort något enstaka mål på grundval av den nya bestämmelsen
            och det är följaktligen för tidigt att dra några slutsatser om
            den nya regleringens praktiska betydelse. I propositionen har
            det inte gjorts något tydligt avståndstagande från denna äldre
            praxis.
          </p>
          <p xml:id="i-RfRtxLYUHRahAvkqndrAZ5">
            Inte heller har det i propositionen tydligt klargjorts att de
            riktlinjer FN:s flyktingkommissariat utfärdat om könsrelaterad
            förföljelse ska tillämpas. Andra problem i tillämpning kan bli
            förföljelsebegreppet, social utstötning har inte berörts i lagstiftningen,
            inte heller könsdiskriminerande lagstiftning. Hur kommer riskbedömningarna
            att göras, hur höga beviskrav kommer att ställas i rättstillämpningen?
            Förföljelse inom familjen kommer att behandlas på ett annat sätt
            än förföljelse från staten, att skydd inte kan ges på grund av
            resursbrist ska nämligen tillmätas betydelse vid bedömningen av
            flykting-skapsfrågan vid våld inom familjen. Detta är felaktig
            tillämpning av flyktingbegreppet som kommer att ställa många förföljda
            kvinnor utan skydd av flyktingkonventionen.
          </p>
          <p xml:id="i-4weNrkkhmTHWiNczmFjNoN">
            Det är ett problem att regeringen i sitt regleringsbrev till
            Migrationsverket inte angivit att det ska vara ett mål att integrera
            ett genusperspektiv i asylprocessen. Migrationsverket saknar för
            närvarande sådana tydliga mål, strategier och rutiner. Det finns
            inte genusansvariga på alla enheter och de som finns har varken
            fått en uppdragsbeskrivning eller tidsutrymme att kunna ägna frågan
            uppmärksamhet. Regeringen bör i kommande regleringsbrev till Migrationsverket
            ställa krav på att verket vidtar erforderliga åtgärder för att
            integrera ett genusperspektiv. Detta bör riksdagen som sin mening
            ge regeringen till känna.
          </p>
          <p xml:id="i-DgajPoSRDSBWSMi9QcAzrE">
            Det är av största vikt att regeringen när det bildats en rättspraxis
            på grundval av den nya bestämmelsen låter utvärdera tillämpningen
            av lagen för att konstatera om de avsedda förändringarna blivit
            verklighet och vilka problem som visat sig i tillämpningen. Därför
            bör regeringen genomföra en snar utvärdering av tillämpningen
            av den nya lagbestämmelsen om flyktingstatus på grund av förföljelse
            på grund av kön eller sexuell läggning. Detta bör riksdagen som
            sin mening ge regeringen till känna.
          </p>
          <p xml:id="i-Ax2TDdQwetceiXYWCMXbmv">
            Trots ändringen av utlänningslagen har migrationsmyndigheterna
            fortsatt att utvisa homosexuella personer till länder som, Iran.
            Migrationsverket och migrationsdomstolarna använder regelmässigt
            Utrikesdepartementets rapporter om mänskliga rättigheter som beslutsunderlag
            i flyktingärenden. Senast den 22 september 2006 avslog Migrationsdomstolen
            i Stockholm en asylansökan gjord av en homosexuell man från Iran.
            Av UD:s rapport om Iran från år 2005 framgår följande:
          </p>
          <p xml:id="i-XHbrMc3P3CWgPYBhzyxnMJ">
            Bristen på tolerans i det iranska samhället är långtifrån absolut:
            män håller varandra i händerna, de vänslas i parkerna etc. Man
            kan någon gång se män kyssa varandra på gatan eller se sminkade
            män. Det är något av en paradox i Iran att heterosexuella personer
            (som, nota bene , inte är gifta) egentligen har större svårigheter
            med att kunna leva ut sin sexuella läggning än homosexuella.
          </p>
          <p xml:id="i-W75FMJezMp81LNqqkHwf8c">
            Samtidigt erkänner UD i rapporten att homosexuella riskerar grymma
            straff för homosexuella handlingar. För män gäller dödsstraff
            vid penetration och piskrapp för andra sexuella handlingar. För
            könsumgänge mellan kvinnor utdöms hundra piskrapp för vardera
            parten. UD menar dock att de iranska myndigheterna inte aktivt
            förföljer homosexuella och att de flesta homosexuella i Iran kan
            undgå fara om de lever diskret och tillbakadraget. Denna motivering
            har legat till grund för flera beslut av regeringen.
          </p>
          <p xml:id="i-Bv34TaR4xaknm6zPjmcEHA">
            UD konstaterar vidare att de avrättningar av två homosexuella
            män som skedde i augusti år 2005 hade sin grund i våldtäkt och
            mord. Detta trots att Amnesty International har rapporterat om
            att den iranska regimen använder sig av andra brottsrubriceringar
            än de faktiska för att göra sig av med homosexuella personer.
            Vi kan konstatera att UD:s rapporter på flera avgörande punkter
            är rent felaktiga och dessutom kränkande för de hbt-personer som
            är tvungna att fly från sitt hemland på grund av förföljelse,
            misshandel och rena dödshot. Eftersom det är klarlagt att människor
            avrättas på grund av sin sexuella läggning i Iran bör asylsökande
            homosexuella iraniers fruktan anses välgrundad så länge paragrafen
            om dödsstraff och kroppsbestraffning finns kvar i den iranska
            strafflagen. Detsamma gäller alla andra länder som avrättar och
            bestraffar homosexuella och bisexuella på grund av deras sexuella
            läggning samt transpersoner på grund av deras könsidentitet. Utlänningslagens
            tillämpning i praktiken avviker i dag från riksdagens intentioner
            med lagen. Riksdagen har tidigare i ett betänkande uttalat att
            det aldrig kan komma i fråga att avvisa exempelvis en homosexuell
            person till hemlandet om han eller hon riskerar förföljelse på
            grund av sin sexuella läggning (2005/06:SfU4). Riksdagen anför
            även att det torde vara mycket svårt att bedöma om ett döljande
            av den sexuella läggningen utesluter risken för förföljelse. Riksdagens
            mening verkar dessvärre ha gått Migrationsverket och migrationsdomstolarna
            förbi. Fortfarande avslås asylansökningar från homosexuella med
            motiveringen att de dolt sin läggning i hemlandet och borde kunna
            fortsätta med det för att undgå förföljelse. Ett sådant ställningstagande
            betyder att Sverige solidariserar sig med och deltar i förföljelse
            som grundas på sexuell läggning.
          </p>
          <p xml:id="i-4UGSspEJjT1NXDekRpDjNW">
            Utlänningslagen ska tillämpas i enlighet med lagstiftarens intentioner.
            Det är därför av yttersta vikt att Sverige tar sitt ansvar och
            ger de hbt-personer som flyr hit rätt till flyktingstatus. Detta
            bör riksdagen som sin mening ge regeringen till känna.
          </p>
          <head xml:id="i-WhakQpehFk6gAFf3WChhhL" type="h2">
            8.5 Konventionsflyktingar
          </head>
          <p xml:id="i-B7svnJvnFQ9TAd1sF6CUUw">
            Det beviskrav som uppställs i svensk rätt för att risken för
            förföljelse ska beaktas är att den är sannolik. Detta beviskrav
            står inte i överensstämmelse med en riktig tillämpning av flyktingkonventionen.
            Som framgår av FN:s flyktingkommissariats Note on burden and standard
            of proof in refugee claims från den 16 december 1998 bör kravet
            utifrån internationell rättspraxis, bl.a. domar i USA:s högsta
            domstol, ligga mellan sannolikt och möjligt. I målet INS vs Cardoz-Fonseca
            uttalade USA:s högsta domstol att beviskravet förvisso inte kräver
            att utlänningen visar att det är mer sannolikt än motsatsen att
            han kommer att bli förföljd för att klassificeras som flykting.
            Regeringen bör mot denna bakgrund ta initiativ till en sådan översyn
            av flyktingskapsbestämmelsen i utlänningslagen att tillämpningen
            bringas i överensstämmelse med gällande internationell rätt. Detta
            bör riksdagen som sin mening ge regeringen till känna.
          </p>
          <head xml:id="i-UCrKq4SFNjGfdoarb3k6Et" type="h2">
            8.6 Bestämmelsen om väpnad konflikt
          </head>
          <p xml:id="i-4MNuDWnGN7VL46Y8ZkUpQX">
            Den som känner välgrundad fruktan att utsättas för allvarliga
            övergrepp på grund av svåra motsättningar i hemlandet ska enligt
            en ny bestämmelse i 4 kap. 2 § utlänningslagen ha rätt till uppehållstillstånd.
          </p>
          <p xml:id="i-MPibA43ih2DncytkpGuMHu">
            Bestämmelsen har av domstolarna givits den tolkningen att det
            måste röra sig om ett individualiserat hot för att den ska vara
            tillämplig. Detta strider helt mot vad lagstiftaren avsåg. I propositionen
            (2004/05:170) sägs på s. 178 följande:
          </p>
          <p xml:id="i-EEzNbFKzzcTwQ299hdW1ff">
            Härigenom täcks situationer in som enligt praxis ger uppehållstillstånd
            av politisk humanitära skäl och andra skyddsrelaterade skäl som
            hittills bifallits av humanitära skäl. Det kan röra sig om såväl
            godtyckliga som systematiska övergrepp som det till följd av maktförhållandena
            i landet inte finns möjlighet för den enskilde att skydda sig
            emot eller få rättelse för. Övergreppen behöver inte nödvändigtvis
            härröra från en myndighet utan kan lika väl ha begåtts av någon
            enskild aktör. [] Avsikten med den ändrade indelningen av grunderna
            för uppehållstillstånd är inte att inskränka möjligheten för skyddssökande
            att få uppehållstillstånd i förhållande till vad som gäller enligt
            nuvarande lagstiftning och praxis.
          </p>
          <p xml:id="i-Tdd11LS9zJnjhFV3WZW2Xo">
            Men det är just vad som skett genom att det i praxis ställts
            upp krav på ett individualiserat hot. I EU:s skyddsgrundsdirektiv
            finns en bestämmelse om subsidiärt skydd som i mycket motsvarar
            bestämmelsen i utlänningslagen. Vissa EU-länder som exempelvis
            Storbritannien har tolkat bestämmelsen så att den ger skydd i
            en situation av urskillningslöst våld i ett land utan att det
            krävs att den asylsökande måste kunna visa att ett individuellt
            hot riktas mot honom eller henne. I andra länder, t.ex. i Sverige,
            har domstolarna gjort en restriktiv tolkning av bestämmelsen genom
            att krav ställts på att en individuell risk måste påvisas genom
            någon särskild omständighet. FN:s flyktingkommissariat har rekommenderat
            att länderna inte ska uppställa krav på en individualiserad risk
            när bestämmelsen tillämpas. EG-domstolen har i ett s.k. förhandsbesked
            om tolkningen av bestämmelsen slagit fast att det inte krävs någon
            individualiserad risk för dess tillämplighet. Denna tolkning är
            bindande för svenska myndigheter och domstolar.
          </p>
          <p xml:id="i-a4yrud4hBARLZVhoo5qSG">
            Den som behöver skydd på grund av väpnad inre eller yttre konflikt
            har också rätt till skydd enligt utlänningslagen. Migrationsöverdomstolen
            har i en dom den 26 februari 2007 slagit fast att det inte råder
            väpnad konflikt i Irak i utlänningslagens mening. Enligt domstolens
            tolkning måste följande tre rekvisit vara uppfyllda för att en
            intern väpnad konflikt ska anses råda: att det rör stridigheter
            mellan en stats väpnade styrkor och andra väpnade organiserade
            grupper och att dessa uppnår ett visst mått av intensitet, att
            de väpnade grupperna ska ha territoriell kontroll till den grad
            att de kan utföra militära operationer samt att civilbefolkningen
            ska vara drabbad på ett sätt som gör det omöjligt att vistas i
            regionen. Internflykt ska inte heller vara möjlig.
          </p>
          <p xml:id="i-4XGJmBkCsbBwrMjwR8AQLM">
            Migrationsöverdomstolen har i sin tolkning stött ett uttalande
            i proposition 1996/97:25 rörande de aktuella ändringarna av utlänningslagen
            och ett regeringsbeslut från 2004. Det är från detta regeringsbeslut
            domstolen hämtat formuleringen väpnad konflikt i folkrättslig
            mening. Formuleringen syftar uppenbarligen på de kriterier som
            fastställs i artikel 1(1) i 1977 års tilläggsprotokoll till 1949
            års Genèvekonventioner. Detta tilläggsprotokoll är emellertid
            inte ett uttryck för vad som är den folkrättsliga innebörden i
            begreppet väpnad konflikt. Protokollet är bara tillämpligt på
            de stater som ratificerat detsamma. Artikel 3 i konventionen har
            en vidare tillämplighet och gäller även för stridigheter som inte
            omfattas av tilläggsprotokollet.
          </p>
          <p xml:id="i-sX9Q7uKTgYZbPjxmif7FF">
            Internationella Rödakorskommittén, som enligt sin stadga har
            ett särskilt uppdrag att tolka och informera om den internationella
            humanitära rätten, har i mars 2008 skrivit till EU:s ordförandeland
            och framfört sin tolkning av begreppet inre väpnad konflikt:
          </p>
          <p xml:id="i-G5ZF1xMoeUADUgrCHXN5fs">
            Icke-internationella väpnade konflikter är utdragna väpnade sammanstötningar
            mellan väpnade regeringsstyrkor och en eller flera väpnade grupper
            eller mellan sådana grupper på en stats territorium, som är part
            i Genèvekonventionen. Den väpnade konflikten måste uppnå ett minimum
            av intensitet och de inblandade parterna visa ett minimum av organisering
            (icke officiell översättning).
          </p>
          <p xml:id="i-QxKnKFm3f1VXkYfZBDKzib">
            Det är därför nödvändigt att regeringen tar initiativ till en
            översyn av tolkningen av begreppet yttre eller inre väpnad konflikt
            i 4 kap. 2 § utlänningslagen att det bringas i överensstämmelse
            med den internationellt accepterade folkrättsliga innebörden av
            begreppet. Detta bör riksdagen som sin mening ge regeringen till
            känna.
          </p>
          <p xml:id="i-MAJnmANRTcGwf8SMVB8AQL">
            Ett allvarligt missförhållande i utredningsförfarandet i asylärenden
            är att Migrationsverket inte tar initiativ till tortyrskadeutredningar
            när den asylsökande åberopar att han eller hon har torterats.
            De offentliga biträdena vågar normalt inte initiera en sådan utredning
            eftersom det inte går att förutse om utlägget kommer att godtas
            som en skälig utredningsåtgärd. Regeringen bör i kommande regleringsbrev
            ge Migrationsverket i uppdrag att förordna om tortyrskadeutredningar
            i de ärenden där sökanden uppgivit att han eller hon torterats.
            Detta bör riksdagen som sin mening ge regeringen till känna.
          </p>
          <head xml:id="i-Av79VrJrFdVG5ZktMfSkkw" type="h2">
            8.7 Återtagandeavtal
          </head>
          <p xml:id="i-R2djaWwwtjHmAeR6QVtv6q">
            De återtagandeavtal Sverige ingått med Irak och Afghanistan har
            fått som konsekvens att Sverige nu genomför massutvisningar av
            asylsökande från dessa länder. Många av dessa asylsökande har
            haft och har fortfarande starka skyddsbehov. Inslag i sändningar
            från Sveriges Radio har visat på de svenska myndigheternas systematiska
            och omfattande kräkningar av de mänskliga rättigheterna när uppenbart
            skyddsbehövande människor skickats tillbaka till dessa länder.
            Uppgifter har också framkommit som visar att avtalet inte uppfylls,
            och att parterna som undertecknat inte är överens om tolkningen
            när det gäller frågan om tvångsavvisningar.
          </p>
          <p xml:id="i-L2F4hVSuB2s8QaRF76Bd48">
            Vänsterpartiet är mycket kritiskt till återtagandeavtalen och
            till den svenska regeringens agerande i denna process. Åtskilliga
            irakiska asylsökande har vittnat om att de lämnats vind för våg
            efter avvisning och fortsatta trakasserier och förföljelse gjort
            att de tvingats fly igen, trots att Irak i avtalet förbundit sig
            att garantera deras säkerhet. Mot denna bakgrund bör regeringen
            omedelbart säga upp återtagandeavtal som upprättats med Irak och
            Afghanistan. Detta bör riksdagen som sin mening ge regeringen
            till känna.
          </p>
          <head xml:id="i-QWa7J2PiFVUWhyxALSr5fA" type="h2">
            8.8 Barns asylskäl
          </head>
          <p xml:id="i-Pouhb2BEuZwn56AxX1EbsR">
            Mottagandet av ensamkommande flyktingbarn har de senaste åren
            varit föremål för uppmärksamhet och här har förändringar genomförts
            för att förbättra mottagandet. När det gäller den förändringen
            att kommunerna i stället för Migrationsverket ska ansvara för
            mottagandet har det varit stora problem att få tillräckligt många
            kommuner att ställa upp. Det finns dock ett område som inte rönt
            så mycket uppmärksamhet och det gäller själva bedömningen av barns
            asylansökningar. Vi vet dock att mycket få barn får flyktingstatus;
            det gäller både Sverige och Europa.
          </p>
          <p xml:id="i-MxB3SSzu6VXNeazMUbEbts">
            Kunskapen om barnrelaterad förföljelse är bristfällig. Migrationsverket
            använder barnspecifik landinformation i mycket begränsad omfattning.
            Också hos ombuden finns kunskapsbrister i detta avseende. Av central
            betydelse är här förutom flyktingkonventionen också barnkonventionen.
            FN:s flyktingkommissariat har också utfärdat riktlinjer för asylprocessen
            för ensamkommande barn som också innehåller vägledning beträffande
            barnrelaterad förföljelse. Regeringen bör i regleringsbrev för
            Migrationsverket ålägga verket att i barns asylärenden använda
            landinformation som särskilt handlar om förföljelse av barn. Detta
            bör riksdagen som sin mening ge regeringen till känna.
          </p>
          <p xml:id="i-YRdyWvu9u7QpKgB35QB4kN">
            Det är också väsentligt att det finns personal utbildad i utredningsmetodik
            för barn. Det krävs t.ex. särskilda kunskaper för att kunna bedöma
            barns subjektiva fruktan för förföljelse. Regeringen bör uppdra
            åt Migrationsverket att utarbeta särskilda riktlinjer för utredning
            och bedömning av barns asylskäl. Detta bör riksdagen som sin mening
            ge regeringen till känna.
          </p>
          <p xml:id="i-UcJACQnki4P4gA3Ec7uEgE">
            Genom propositionen1996/97:25 Svensk migrationspolitik i globalt
            perspektiv genomfördes en förändring i lagen om vård av unga (LVU),
            som innebar att utlänningslagen alltid går före vid en lagkollision
            med LVU. I flera fall det senaste exemplet gällde en romsk flicka,
            som var tvångsomhändertagen för att skyddas från sin våldsamme
            far, och som sedan skulle utvisas tillsammans med denne har beslut
            fattats att utvisa tvångsomhändertagna barn. Migrationsverkets
            generaldirektör påpekade i en tv-debatt om ärendet med den romska
            flickan att FN:s barnkonvention inte är bindande trots att Sverige
            skrivit på den och att vi tyvärr har en egen lagstiftning vi måste
            följa. En sådan förändring av lagen om vård av unga bör genomföras
            att en utvisning av den som är tvångsomhändertagen med stöd av
            lagen förutsätter godkännande av socialnämnden. Detta bör riksdagen
            ge regeringen till känna.
          </p>
          <head xml:id="i-7cCD6zpjJBpgqs51CDTLAc" type="h2">
            8.9 Synnerligen ömmande omständigheter
          </head>
          <p xml:id="i-SEW3UWJ7y3xabQb4BwqX6W">
            I den nya utlänningslag som trädde i kraft den 31 mars 2006 har
            det genomförts betydande förändringar av regleringen om uppehållstillstånd
            på skyddsskäl och humanitära grunder. Avsikten är att en större
            andel ska beviljas uppehållstillstånd av skyddsskäl i stället
            för av humanitära skäl. Detta är ett riktigt synsätt som Vänsterpartiet
            ställer sig bakom. Vi är dock kritiska till den bestämmelse som
            i första hand ersätter humanitära skäl, nämligen 5 kap. 6 § utlänningslagen
            som ger möjlighet att bevilja uppehållstillstånd på grund av synnerligen
            ömmande omständigheter. Det har nu utbildats en mycket restriktiv
            praxis som bl.a. innebär att de som har hiv/aids eller andra svåra
            sjukdomar nästan undantagslöst hänvisas till att söka vård i hemlandet,
            även om vården av kostnadsskäl i praktiken inte är tillgänglig
            för den det gäller. Denna inhumana praxis måste brytas genom att
            lagbestämmelsen ändras. Uttrycket synnerligen i rättsliga sammanhang
            är ett mycket snävt begrepp och bör därför bytas ut mot särskilt
            som ger möjlighet till en något mer generös bedömning. Självmordsrisk
            som styrkts av en specialist i psykiatri bör utgöra ett sådant
            särskilt skäl och utan att denna risk ska behöva vara kopplad
            till psykisk sjukdom. Därför bör 5 kap. 6 § första stycket 1 ges
            följande lydelse:
          </p>
          <p xml:id="i-GqUkmoskQjYJ1fJEvjRfqG">
            Om uppehållstillstånd inte kan ges på annan grund, får tillstånd
            beviljas en utlänning om det vid en samlad bedömning av utlänningens
            situation föreligger sådana särskilt ömmande omständigheter att
            han eller hon bör tillåtas stanna i Sverige.
          </p>
          <p xml:id="i-JMpQyQFSoWg74R1Fe9D5Xy">
            Detta bör riksdagen besluta.
          </p>
          <head xml:id="i-4PNt92Ju6CVraPvAqgQfvu" type="h2">
            8.10 Verkställighetshinder
          </head>
          <p xml:id="i-TFmMaVCFb6kaBHvFBrwUpm">
            I propositionen med förslag till ny utlänningslag (2004/05:170)
            s. 192 sägs följande:
          </p>
          <p xml:id="i-GdYVXNc7t6jP96QvmS2gQX">
            [] något beslut om avvisning bör liksom hittills inte fattas
            då det redan inför ett beslut över en ansökan om uppehållstillstånd
            står klart att ett avlägsnandebeslut inte skulle gå att verkställa.
          </p>
          <p xml:id="i-WgfzQXLJgGGDj4kLBVweZK">
            Denna regel fanns också i den gamla utlänningslagen, men den
            tillämpades inte då och tillämpas inte heller nu på ett konsekvent
            och förutsägbart sätt. Många gånger fattas avvisningsbeslut i
            uppenbar strid mot förarbetsuttalandet. Det är därför nödvändigt
            att regeringen återkommer till riksdagen med förslag till ny bestämmelse
            i utlänningslagen om att avlägsnandebeslut inte ska fattas om
            det inte går att verkställa. Detta bör riksdagen som sin mening
            ge regeringen till känna.
          </p>
          <p xml:id="i-WpxSJWP4vTnq6QSzJKtL9T">
            Bestämmelsen i 12 kap. 19 § 2 utlänningslagen, där krav uppställs
            att utlänningen inte kunnat åberopa verkställighetshindren tidigare
            eller har giltig ursäkt för att inte ha åberopat dem tidigare,
            står i uppenbar konflikt med artikel 3 i Europakonventionen om
            de mänskliga rättigheterna. Detta avhjälps inte genom de möjligheter
            Migrationsverket har att bevilja uppehållstillstånd enligt 12
            kap. 18 § utlänningslagen. Regeringen bör därför ta initiativ
            till en översyn av 12 kap. 19 § utlänningslagen för att bringa
            bestämmelsen i överensstämmelse med Europakonventionen om de mänskliga
            rättigheterna. Detta bör riksdagen som sin mening ge regeringen
            till känna.
          </p>
          <p xml:id="i-J9adf5g1XhRnXHEqYkEJV9">
            Om Migrationsverket en gång överlämnat verkställigheten av ett
            utvisningsbeslut till polisen saknar denna varje möjlighet att
            återlämna ärendet till Migrationsverket även om en förändrad situation
            skulle göra detta sakligt motiverat. Regeringen bör därför återkomma
            till riksdagen med förslag till en sådan lagändring att möjlighet
            ges till polisen att återlämna ett verkställighetsärende till
            Migrationsverket. Detta bör riksdagen som sin mening ge regeringen
            till känna.
          </p>
          <head xml:id="i-TNqbDZVqhprMwJHUZS6f19" type="h2">
            8.11 Landkunskapen hos Migrationsverket
          </head>
          <p xml:id="i-4svEX6Lb5vdaaZPCQ8gXNn">
            Numera redovisas Migrationsverkets databas, Lifos, med landinformation
            om de asylsökandes hemländer på Migrationsverkets hemsida. Detta
            är ett stort framsteg eftersom det möjliggör en dialog mellan
            Migrationsverket och den asylsökande om innehållet och tillförlitligheten
            i landinformationen. Nu har dock ett nytt problem visat sig. Det
            förhåller sig nämligen många gånger så att Migrationsverket bortser
            från innehållet i sin egen landinformation när det där finns uppgifter
            som talar för att den asylsökande borde beviljas uppehållstillstånd.
            Det föreligger ett trängande behov av att Migrationsverkets tjänstemän
            utbildas i hur landinformationen används i ärendena på ett opartiskt
            sätt. Regeringen bör ge Migrationsverket i uppdrag att organisera
            sådana kurser i opartiskt användande av Migrationsverkets landinformation.
            Detta bör riksdagen som sin mening ge regeringen till känna.
          </p>
          <head xml:id="i-4u5MMjBv5bPT1D67BXv5cp" type="h2">
            8.12 Rätten till muntlig förhandling
          </head>
          <p xml:id="i-XpqQMzWUQZiXA3FNR3sgbQ">
            Ett av de bärande elementen i den nya process- och instansordning
            i utlänningsärenden som infördes 2006 var att muntlig förhandling
            skulle äga rum i det absoluta flertalet asylmål. Dimensioneringen
            av migrationsdomstolarna gjordes efter bedömningen att muntlig
            förhandling skulle hållas i 85 procent av asylmålen. Av slutbetänkandet
            från Utvärderingsutredningen framgår att muntlig förhandling i
            dessa ägde rum i 34 procent av dessa mål under 2007 och 2008,
            vid Stockholms länsrätt dock endast i ca 25 procent av målen.
            Detta är mycket allvarligt och riskerar att urholka värdet av
            hela reformen. Det är därför nödvändigt att göra ett tillägg till
            bestämmelsen om muntlig förhandling i 16 kap. 5 § utlänningslagen.
            Ett nytt tredje stycke bör lyda: I mål om utvisning eller avvisning
            skall muntlig förhandling hållas om det inte är uppenbart obehövligt.
            Muntlig förhandling skall alltid hållas om part begär det. Detta
            bör riksdagen besluta.
          </p>
          <head xml:id="i-VzPksu6XptBD9xFRAK9YDp" type="h2">
            8.13 Omröstningsreglerna i migrationsdomstolarna
          </head>
          <p xml:id="i-96NMyirrKQXrZZxMyGorqf">
            För omröstningsreglerna i migrationsdomstolarna och Migrationsöverdomstolen
            gäller det som är stadgat för tvistemål. Det innebär att vid lika
            röstetal gäller den mening ordföranden biträder. Det är en mycket
            olämplig ordning i denna måltyp där konsekvenserna av ett felaktigt
            beslut kan bli att en människa blir dödad, torterad eller olagligen
            frihetsberövad. Det rimliga vore att i stället tillämpa de omröstningsregler
            som gäller för brottmål, nämligen att vid lika röstetal den mening
            ska gälla som är mest förmånlig för den enskilde. Det bör införas
            en ny bestämmelse i utlänningslagen med denna innebörd angående
            omröstningsreglerna i migrationsdomstolarna. Detta bör riksdagen
            ge regeringen till känna.
          </p>
          <head xml:id="i-VvMdb7qdpN7Ri7gczYZTXf" type="h2">
            8.14 Rätt att överklaga beslut om avslag på ansökan om främlingspass
          </head>
          <p xml:id="i-5VfE8hzmPioybv2i6tukbs">
            Det föreligger ingen rätt att överklaga Migrationsverkets beslut
            om avslag på ansökan om främlingspass. Denna brist medför att
            migrationsdomstolarna i en del fall hindras från att i sak pröva
            överklaganden i mål som gäller utvisning på grund av brister i
            en anknytnings seriositet. Om den klagande saknar giltig passhandling
            kan domstolen inte pröva överklagandet. Regeringen bör återkomma
            till riksdagen med förslag till sådan ändring av utlänningslagen
            att rätt införs att överklaga beslut av Migrationsverket om avslag
            på ansökan om främlingspass. Detta bör riksdagen ge regeringen
            till känna.
          </p>
          <head xml:id="i-Th5Rj9hn9dGJLVbabwrUUq" type="h2">
            8.15 Ändringsdispens
          </head>
          <p xml:id="i-V7UnFeZ2u7T7og4iyTuzfm">
            Enligt gällande utlänningslag kan ett mål bli föremål för prövning
            i sak endast om det föreligger ett prejudikatsintresse. Det finns
            i och för sig ytterligare en dispensgrund synnerliga skäl men
            den tillämpas i praktiken ytterst sällan. Det är mycket olyckligt
            att det inte finns någon möjlighet att få ett mål prövat i högre
            instans ens om det är uppenbart feldömt av en migrationsdomstol.
            Det blir också ofta omöjligt att rätta till allvarliga processuella
            felaktigheter i migrationsdomstolarna. Skulle en migrationsdomstol
            t.ex. underlåta att hålla en muntlig förhandling i ett asylmål
            där utgången är beroende av en trovärdighetsbedömning finns ingen
            möjlighet att nå rättelse i Migrationsöverdomstolen. Migrationsöverdomstolen
            har redan beslutat i ett prejudikatsmål att muntlig förhandling
            ska hållas i denna måltyp, varför det inte finns något prejudikatsintresse
            att bevilja prövningstillstånd på denna grund i fler mål.
          </p>
          <p xml:id="i-Cakj9dyWwnEatNNX1V8fah">
            Ändringsdispens bör införas om det är uppenbart att målet är
            feldömt av migrationsdomstol. Ändringsdispens bör bara kunna beviljas
            på ansökan av den enskilde, inte på ansökan av Migrationsverket.
            Regeringen bör återkomma till riksdagen med förslag om en sådan
            ändring av utlänningslagen angående att ändringsdispens på ansökan
            av den enskilde införs hos Migrationsöverdomstolen. Detta bör
            riksdagen ge regeringen till känna.
          </p>
          <head xml:id="i-Umh2gDG9D1n7ArYsregzre" type="h2">
            8.16 Illegal vistelse
          </head>
          <p xml:id="i-9ZcepbKbYSAdhqGHXSFUWb">
            I 8 kap. 12 § andra stycket utlänningslagen anges att en utlänning
            som avvisats ska lämna landet inom två veckor. Tvåveckorsfristen
            börjar löpa samma dag som ett lagakraftägande beslut fattats.
            Många gånger kan det dröja avsevärd tid innan beslutet når den
            det berör. Inte sällan kan det gå mer än två veckor innan han
            eller hon får kännedom om beslutet. I alla händelser är tidsfristen
            så kort att det är helt omöjligt också med god vilja att ordna
            med utresan från Sverige inom denna frist. I andra fall, t.ex.
            för palestinier som tidigare vistats som gästarbetare i någon
            av Gulfstaterna, är det omöjligt att inom denna tidrymd ordna
            tillstånd att resa in i det land dit avvisningen ska ske. Ofta
            låter det sig överhuvudtaget inte göras.
          </p>
          <p xml:id="i-zB8qYkdVE4gac6n9qqqxG">
            Konsekvenserna av denna regel blir i nästan samtliga ärenden
            fullständigt orimliga. Utlänningen har ingen praktisk möjlighet
            att undvika att vistas illegalt i Sverige. Denna illegala vistelse
            kommer sedan att hållas emot henne eller honom vid varje framtida
            ansökan om uppehållstillstånd eller besöksvisum. Murbyggandet
            mot omvärlden håller successivt på att övergå till ett fullständigt
            utestängande av människor av annan etnicitet från Europa. Det
            angivna lagrummet måste ändras så att det av lagtexten klart framgår
            att utlänningen alltid ska beredas skäligt rådrum för att ordna
            förberedelserna för sin avresa. Detta bör riksdagen som sin mening
            ge regeringen till känna.
          </p>
          <head xml:id="i-UswN6Y2xFir7xia2rdXj1b" type="h2">
            8.17 Bortre gräns i asylprocessen
          </head>
          <p xml:id="i-9DeEae3fBWQUzoayGrukAV">
            Handläggningstiderna för ärenden om uppehållstillstånd har ständigt
            varit ett stort problem, i varje fall under de senaste 30 åren.
            Det har gjorts återkommande lagändringar och vidtagits andra åtgärder
            för att försöka komma till rätta med problemen, men utan att några
            förbättringar åstadkommits fram till i dag. De längsta godtagbara
            handläggningstider som regleringsbreven föreskriver har ingen
            som helst påverkan på verkligheten. Därför måste nu kraftfullare
            medel tillgripas. En bestämmelse bör införas i utlänningslagen
            om att den som ansökt om uppehållstillstånd och inte erhållit
            ett lagakraftägande avslagsbeslut inom 18 månader från ansökan
            ska beviljas uppehållstillstånd om det inte finns särskilda skäl
            som talar däremot. Sådana särskilda skäl kan vara att den sökande
            själv väsentligt bidragit till tidsutdräkten eller har gjort sig
            skyldig till allvarlig brottslighet. Regeringen bör återkomma
            med förslag om införande av sådan bortre gräns i asylprocessen.
            Detta bör riksdagen som sin mening ge regeringen till känna.
          </p>
          <head xml:id="i-XUQhWakouYH1gxmRxGmEHL" type="h2">
            8.18 Praxis vid besöksvisum
          </head>
          <p xml:id="i-8YfQZSefqQE3N7cKuhpT5T">
            Den praxis som Migrationsverket tillämpar beträffande besöksvisum
            innebär en betydligt restriktivare hållning mot sökande från länder,
            från vilka det tidigare varit vanligt med s.k. avhopp. Det är
            dock orimligt att straffa helt andra människor på grund av att
            landsmän, som beviljats besöksvisum, utnyttjat sin mänskliga rättighet
            att söka asyl. Det är i själva verket ett indirekt angrepp på
            asylrätten. Det bidrar dessutom till att ge Sverige dåligt rykte
            internationellt när internationella gäster hindras från att delta
            i vetenskapliga eller andra sammankomster som arrangeras i Sverige.
            I förlängningen kan Sverige komma att få svårigheter att få stå
            som värd för den typen av arrangemang. Socialförsäkringsutskottet
            har flera gånger uttalat sig för en öppnare praxis, dock utan
            någon effekt.
          </p>
          <p xml:id="i-Y4jumpoN5MWeeYiJP1xuJS">
            Regeringen bör utfärda tydliga riktlinjer för Migrationsverkets
            handläggning av ärenden som gäller besöksvisum för att den ska
            genomsyras av en inställning som grundas på icke-diskriminering
            och humanitet. Detta bör riksdagen som sin mening ge regeringen
            till känna.
          </p>
          <head xml:id="i-VVQ5c2e6mofJSz4WW6S52T" type="h2">
            8.19 Flyktingkvoten
          </head>
          <p xml:id="i-C3RFiKALwYsWMZKpozFcsk">
            På ett område inom flyktingpolitiken har Sverige skaffat sig
            ett gott internationellt anseende, nämligen genom den årliga flyktingkvot
            som används för att i samarbete med FN:s flyktingkommissariat
            erbjuda skydd genom vidarebosättning till personer som befinner
            sig i ett tredjeland och inte har tillgång till någon långsiktig
            lösning. Traditionellt har Sverige erbjudit sig att genom kvoten
            ta emot flyktingar som varit särskilt utsatta, bl.a. sjuka och
            handikappade flyktingar, och där flyktingkommissarien haft svårt
            att få fram erbjudanden om vidarebosättning.
          </p>
          <p xml:id="i-ECSm769pL5HWTR4k3EaUqV">
            FN:s flyktingkommissariat har sju kriterier för vidarebosättning
            för flyktingar som befinner sig i ett tredjeland:
          </p>
          <list style="ol">
            <item xml:id="i-3MUkBx98NdGb12ZPjWFatL">
              skyddsbehov
            </item>
            <item xml:id="i-HZw6VpLe9xQjXx4Nfp88aP">
              tortyroffer med vårdbehov
            </item>
            <item xml:id="i-5Zeuj5PD9jKv1U96nZBcA1">
              utsatta kvinnor
            </item>
            <item xml:id="i-BrH6CxBmuzTrwsFoBYCUuW">
              familjeåterföreningsfall
            </item>
            <item xml:id="i-KnTew3aUHmj9hZuNQ1d2Tb">
              flyktingbarn och -ungdomar
            </item>
            <item xml:id="i-SakgbBcPpyLx5CCyUneV7R">
              äldre
            </item>
            <item xml:id="i-35bzSBechkgPpryLBHCVgX">
              flyktingar utan förutsättningar att integreras lokalt.
            </item>
          </list>
          <p xml:id="i-Weg2A45j1CCcvmj7ycDYdh">
            Nu satsar Sverige bara på att ta ut flyktingar ur den första
            kategorin och med beaktande av deras integrationspotential. Detta
            har lett till att Sverige har lämnat avslag på många fall som
            presenterats av flyktingkommissariatet. Sverige bör i fortsättningen
            utnyttja hela den flyktingkvot som riksdagen fastställt och därvid
            ta ut särskilt utsatta flyktingar eller flyktingar till vilka
            flyktingkommissarien haft svårt att få fram erbjudanden om vidarebosättning.
            Hänsynstaganden till flyktingarnas integrationspotential bör utmönstras
            som kriterium för uttagning på kvoten. Detta bör riksdagen som
            sin mening ge regeringen till känna.
          </p>
          <p xml:id="i-9TehEc25m4REepk6Rzqeqc">
            Ytterligare försämringar har genomförts beträffande uttagningen
            av familjemedlemmar till en kvotflykting. Numera kräver man att
            dessa ska besöka en svensk ambassad för att ansöka om familjeåterförening
            även om det inte finns någon svensk ambassad i hemlandet och det
            är stora praktiska svårigheter och hinder att ta sig till en svensk
            ambassad. Tidigare har kravet på att en ansökan måste inges till
            en svensk ambassad eftergivits i sådana situationer. Regeringen
            bör i kommande regleringsbrev till Migrationsverket uppdra åt
            verket att återgå till tidigare praxis vad gäller krav på att
            ansökan om familjeåterförening måste inges via svensk beskickning.
            Detta bör riksdagen som sin mening ge regeringen till känna.
          </p>
          <p xml:id="i-8p3c4GUXYVMncahmhAgxhf">
            En annan mycket allvarlig försämring som helt nyligen genomförts
            är att det numera enbart tas hänsyn till rena skyddsbehov vid
            uttagningar på flyktingkvoten. Detta leder i vissa fall till djupt
            stötande konsekvenser. Det kan exempelvis gälla en dotter i en
            familj som fyllt 18 år och därför blir lämnad ensam kvar i ett
            hemland där unga ensamstående kvinnor har en mycket svår och utsatt
            position. Regeringen bör ta initiativ för att Migrationsverket
            ska beredas möjlighet att ta nödvändiga mänskliga hänsyn vid uttagning
            av familjemedlemmar på kvoten även om de fyllt 18 år. Detta bör
            riksdagen som sin mening ge regeringen till känna.
          </p>
          <p xml:id="i-FkPedJYeA8PV5Kenwi3aNY">
            Det orsakar Migrationsverket allvarliga problem att budgetåret
            utgör strikt gräns för genomförande av kvotuttagningarna. Ofta
            kan det vara omöjligt att hinna genomföra det fysiska överförandet
            av kvotflyktingen till Sverige under budgetåret. Då blir konsekvensen
            att platsen på det årets kvot går förlorad. Migrationsverket skulle
            föredra treåriga planeringsperioder för utnyttjande av flyktingkvoten
            så att ej utnyttjade platser kan överföras till nästkommande år.
            Regeringen bör ta initiativ till att det införs treåriga planeringsperioder
            för uttagningarna på flyktingkvoten. Detta bör riksdagen som sin
            mening ge regeringen till känna.
          </p>
          <head xml:id="i-9Hn9Vwbs1u9U2vxjZxok3Z" type="h2">
            8.20 Asylvisum
          </head>
          <p xml:id="i-QogsECwPg3xREdstPLozRA">
            EU-ländernas regeringar har under ett antal år både unilateralt
            och inom ramen för EU-samarbetet strävat efter att konstruera
            mekanismer för att utestänga asylsökande från EU-territoriet.
            Resultatet har blivit att det är i det närmaste omöjligt att ta
            sig till EU för att söka asyl för den som inte har möjlighet att
            få fram betydande penningsummor till människosmugglare. Därför
            har allt fler börjat diskutera möjligheten att beskickningar får
            utfärda visum till skyddsbehövande antingen när dessa befinner
            sig i hemlandet eller i tredjeland.
          </p>
          <p xml:id="i-6sioBjDG7p6fkykka9xV5T">
            Flera stater, både EU-medlemmar och andra, har redan infört olika
            varianter av denna möjlighet. Gregor Noll, professor i folkrätt
            vid Lunds universitet, har tillsammans med Jessica Fagerlund vid
            Danska centret för mänskliga rättigheter gjort en studie i detta
            ämne för EU-kommissionen som publicerades i april 2002. De menar
            att de sex EU-länder som redan tillämpar systemet bör utveckla
            det ytterligare och delge övriga medlemsstater och forskare information
            om hur det fungerar. De föreslår också att de övriga medlemsstaterna
            inför liknande system, som dock endast kan och får utgöra ett
            komplement till det traditionella sättet att söka asyl.
          </p>
          <p xml:id="i-VpYEFLwxKjyo4CWagtFwdM">
            Det finns flera svåra praktiska problem med asylvisum. Några
            sådana problem är följande: avsaknad av en svensk ambassad i flyktingens
            hemland, risker för den asylsökande att besöka ambassaden som
            ofta kan stå under bevakning, problem med sekretessen gentemot
            lokalanställd personal vid ambassaden, rädsla att berätta om sina
            asylskäl medan man finns kvar i sitt hemland, svårigheter att
            skaffa medicinsk bevisning om eventuella tortyrskador, frånvaro
            av möjlighet till advokathjälp.
          </p>
          <p xml:id="i-L8eHRiussT2CViUCs4GRZg">
            Vänsterpartiet anser att utfärdande av asylvisum, som komplement
            till det traditionella sättet att söka asyl, bör ses som en viktig
            möjlighet att skapa lagliga vägar att söka skydd undan förföljelse.
            Hur proceduren för dessa viseringar bör utformas för att undanröja
            de risker och problem som ovan angivits bör ses över. Regeringen
            bör därför med hänvisning till ovanstående tillsätta en utredning
            med uppgift att lägga fram förslag om en procedur för utfärdande
            av asylvisum. Detta bör riksdagen som sin mening ge regeringen
            till känna.
          </p>
          <head xml:id="i-N1bij5UaY88i5u33zdAgwN" type="h2">
            8.21 Förvar
          </head>
          <p xml:id="i-F3AeEedNw4QHSSE9PtrvVk">
            Att beröva en människa friheten är en från integritetssynpunkt
            oerhört ingripande åtgärd som alltid måste vara grundad på preciserade
            och väl avgränsade förutsättningar och vara den absolut sista
            utvägen. Frihetsberövandet blir givetvis ännu mer traumatiskt
            för den som flytt från sitt land för att söka en fristad i ett
            främmande land. Utifrån dessa utgångspunkter kan inte den nuvarande
            regleringen i utlänningslagen av förutsättningarna för förvar
            godtas. De är nämligen mycket vaga och ger stort utrymme för godtycke
            från tillämpande myndigheter. Det kan heller inte vara acceptabelt
            att det inte finns någon tidsbegränsning av förvar om det föreligger
            synnerliga skäl.
          </p>
          <p xml:id="i-AaLU3RqDx9MW5Gw1bsEUUt">
            Regeringen bör därför tillsätta en utredning med uppgift att
            se över utlänningslagens bestämmelser om förvar i 10 kap. utlänningslagen
            utifrån de tidigare angivna utgångspunkterna. Detta bör riksdagen
            som sin mening ge regeringen till känna.
          </p>
          <head xml:id="i-5qv3Znqo4WuSjuA944tkS1" type="h2">
            8.22 Förordnande av offentliga biträden i utlänningsärenden
          </head>
          <p xml:id="i-9Sx8ebFosDhWSZUgwgoxN2">
            Migrationsöverdomstolen har i ett praxisbildande beslut fastslagit
            att det saknas rättsligt utrymme att förordna offentligt biträde
            i ärenden enligt Dublinförordningen. Mot bakgrund av att det finns
            medlemsstater i EU som inte tillämpar flyktingkonventionen och
            den även i övrigt starkt divergerande tillämpningen av asylreglerna
            mellan olika EU-länder, finns inte sällan ett stort behov av rättsligt
            biträde i s.k. Dublinärenden. Det är därför nödvändigt att regeringen
            lägger fram förslag om sådan ändring i utlänningslagen att det
            blir möjligt att förordna offentligt biträde även i ärenden som
            handläggs enligt Dublinförordningen. Detta bör riksdagen som sin
            mening ge regeringen till känna.
          </p>
          <p xml:id="i-7MESMV6HBt16gMwe5RBd3u">
            För närvarande saknas möjligheter att förordna offentligt biträde
            när ansökan om uppehållstillstånd görs via en svensk ambassad.
            Detta är otillfredsställande eftersom det i vissa av dessa ärenden
            föreligger ett starkt behov av rättsligt biträde. Det bör därför
            införas en ny bestämmelse i utlänningslagen som möjliggör att
            det vid förekomsten av särskilda skäl blir möjligt att förordna
            offentligt biträde i ärenden där ansökan om uppehållstillstånd
            görs via svensk ambassad. Detta bör riksdagen ge regeringen till
            känna.
          </p>
          <p xml:id="i-9wJdUxxwhnGTUA3XSzY1tN">
            Sedan lång tid är det Migrationsverket som förordnar offentligt
            biträde i utlänningsärenden. Det har riktats stark kritik mot
            hur Migrationsverket hanterar den uppgiften från bl.a. Sveriges
            advokatsamfund och från Advokater utan gränser. Migrationsverket
            har systematiskt försökt undvika att förordna offentliga biträden
            som varit kända för att vara kunniga, skickliga och engagerade.
            Den asylsökande har fått ett offentligt biträde som inte tillvaratagit
            sin klients intressen.
          </p>
          <p xml:id="i-6XhqSL5t6cGXUeyhMsN3Mh">
            Den nyanlände flyktingen har i realiteten små möjligheter att
            välja en jurist som är kunnig och engagerad inom detta rättsområde.
            Och i de få fall där den asylsökande hunnit få fram ett namnförslag
            har det i några fall gått så långt att Migrationsverket nekat
            att förordna advokater som gjort sig kända för att bjuda Migrationsverket
            hårt motstånd.
          </p>
          <p xml:id="i-AqLV4Bu69qH8aPXXUuKuJS">
            Den asylsökande befinner sig i ett sådant underläge att han eller
            hon tvingas acceptera också undermåliga insatser. Advokater står
            under Advokatsamfundets disciplinära tillsyn. Någon sådan kontroll
            finns inte beträffande de juristfirmor som Migrationsverket tycks
            anlita i ökande grad. Det är mot denna bakgrund oerhört allvarligt
            att det, i motsats till vad som är fallet i brottmål, i princip
            är omöjligt att få byta biträde på grund av ombudets oskicklighet
            eller bristande samarbete. Ändå kan resultatet av en dålig insats
            från ombudet få minst lika allvarliga konsekvenser i asylärenden
            som i brottmål.
          </p>
          <p xml:id="i-8AXNZKPPhvJN99D3tPWBCF">
            När Migrationsverket nu även formellt är motpart till den asylsökande
            i migrationsdomstolen framstår det ännu tydligare hur orimligt
            det är att det är Migrationsverket som ska ha rätten att utse
            sin egen motpart. Det är jämförbart med om åklagaren skulle utse
            försvararen i brottmål. Regeringen bör därför lägga fram förslag
            om återgång till den tidigare ordningen att Rättshjälpsmyndigheten,
            alternativt länsrätten, bör förordna offentliga biträden i utlänningsärenden.
            Detta bör riksdagen som sin mening ge regeringen till känna.
          </p>
          <head xml:id="i-XgB1ffoRFg2iTmjAhRxDsi" type="h2">
            8.23 Utbildning av nämndledamöter och offentliga biträden
          </head>
          <p xml:id="i-MvMR4NM2hN43azt2v64wRR">
            I utlänningsärenden förekommer många gånger både komplicerade
            rättsliga frågor och svårbedömda faktiska förhållanden. Det finns
            ett behov av förstärkta utbildningsinsatser både av Migrationsverkets
            personal, migrationsdomstolarnas nämndledamöter och offentliga
            biträden. Regeringen bör ge ett uppdrag till Domstolsverket att
            lämna förslag på hur utbildning för de kategorier som ovan angivits
            kan organiseras, samt förslag på vem eller vilka som bör vara
            huvudmän för en sådan utbildning. Detta bör riksdagen som sin
            mening ge regeringen till känna.
          </p>
          <head xml:id="i-HH2gsozt8okwnCzaKfj4RA" type="h2">
            8.24 Inrättande av en professur i migrationsrätt
          </head>
          <p xml:id="i-T2nmoCV91JbubsH9z9jk3X">
            Det skulle innebära ett viktigt bidrag för att stärka utlänningsrättens
            ställning att inrätta en professur i migrationsrätt. En sådan
            professur skulle vara ett viktigt stöd för genomförande av högkvalitativ
            utbildning inom migrationsrätten, bl.a. genom den satsning på
            forskning inom området som härigenom skulle främjas. Regeringen
            bör därför inrätta en professur i migrationsrätt vid lämpligt
            universitet. Detta bör riksdagen som sin mening ge regeringen
            till känna.
          </p>
        </div>
        <div type="motSignatures">
          <list>
            <item xml:id="i-VxDEuo461uqXUSt8svp8AW" who="i-mN8mVTBvBYjtHLNThWLo4">
              Kalle Larsson (v)
            </item>
            <item xml:id="i-ESMsS7SGrHgRNoegTGLfvS" who="i-JxxHuvwXWsJTZYTnBZLHj">
              Marianne Berg (v)
            </item>
            <item xml:id="i-8PtCyLt263E2w1xZJCc5vv" who="i-Beux79YM43dDCxrVuBqfWw">
              Torbjörn Björlund (v)
            </item>
            <item xml:id="i-5LsFwdmPSnZeLTkjtBkFdz" who="i-RnWtNUQCpycyMXbuRLTXcR">
              Josefin Brink (v)
            </item>
            <item xml:id="i-QPAqNdsobgiQTjxvrGspMf" who="i-Nj6rnCfHps9ZzFLuPuYaNj">
              Egon Frid (v)
            </item>
            <item xml:id="i-4T42sahx4u1fFzshX1K8WY" who="i-Sn3HArFcXWQDenVvrpFSQe">
              LiseLotte Olsson (v)
            </item>
          </list>
        </div>
      </div>
    </body>
  </text>
</TEI>
