<?xml version='1.0' encoding='utf-8'?>
<TEI xmlns="http://www.tei-c.org/ns/1.0" xmlns:xi="http://www.w3.org/2001/XInclude" xml:id="mot-201011-FiU-00012">
  <teiHeader>
    <fileDesc>
      <titleStmt>
        <title>med anledning av prop. 2010/11:100 2011 års ekonomiska vårproposition</title>
        <author corresp="i-9BUsH2Bn1bGihptNC5r7uq">av Peter Eriksson m.fl. (MP)</author>
      </titleStmt>
      <publicationStmt>
        <authority>SWERIK PROJECT</authority>
      </publicationStmt>
      <sourceDesc>
        <bibl>
          <title>med anledning av prop. 2010/11:100 2011 års ekonomiska vårproposition</title>
          <idno type="rdwebb">GY02Fi12</idno>
          <rs type="number">Fi12</rs>
          <orgName type="comitteeAbbreviation">FiU</orgName>
          <ref type="dokument_url_text">http://data.riksdagen.se/dokument/GY02Fi12/text</ref>
          <ref type="dokument_url_html">http://data.riksdagen.se/dokument/GY02Fi12</ref>
          <ref type="dokumentstatus_url_xml">http://data.riksdagen.se/dokumentstatus/GY02Fi12</ref>
          <ref type="doc">http://data.riksdagen.se/fil/9E74008D-0B7D-41D8-8369-1BBA959F101B</ref>
        </bibl>
      </sourceDesc>
    </fileDesc>
    <profileDesc>
      <particDesc>
        <listPerson>
          <person gender="man">
            <idno>i-9BUsH2Bn1bGihptNC5r7uq</idno>
            <name>Peter Eriksson</name>
            <state type="partyAffiliation" ref="Q213451">
              <desc>MP</desc>
            </state>
          </person>
          <person gender="woman">
            <idno>i-FvpsLGyVJwy2VnAqBbfthX</idno>
            <name>Maria Wetterstrand</name>
            <state type="partyAffiliation" ref="Q213451">
              <desc>MP</desc>
            </state>
          </person>
          <person gender="woman">
            <idno>i-3GrPnM5KDKuSxfWxymYNoC</idno>
            <name>Mikaela Valtersson</name>
            <state type="partyAffiliation" ref="Q213451">
              <desc>MP</desc>
            </state>
          </person>
          <person gender="man">
            <idno>i-Atz7ai4RJKnyNCwfSAJEeC</idno>
            <name>Jonas Eriksson</name>
            <state type="partyAffiliation" ref="Q213451">
              <desc>MP</desc>
            </state>
          </person>
          <person gender="man">
            <idno>i-iThmkGNxBe7XUsT8b92pZ</idno>
            <name>Jabar Amin</name>
            <state type="partyAffiliation" ref="Q213451">
              <desc>MP</desc>
            </state>
          </person>
          <person gender="woman">
            <idno>i-XSuWURvcJRjSbVSYUBBuD2</idno>
            <name>Stina Bergström</name>
            <state type="partyAffiliation" ref="Q213451">
              <desc>MP</desc>
            </state>
          </person>
          <person gender="woman">
            <idno>i-Vx7eV6CLwK4q8nMYx4Sry4</idno>
            <name>Agneta Börjesson</name>
            <state type="partyAffiliation" ref="Q213451">
              <desc>MP</desc>
            </state>
          </person>
          <person gender="woman">
            <idno>i-34FRvyXQKUigF3Qr9AwKJe</idno>
            <name>Bodil Ceballos</name>
            <state type="partyAffiliation" ref="Q213451">
              <desc>MP</desc>
            </state>
          </person>
          <person gender="woman">
            <idno>i-SNtv8jZRB19Jr8oegj1mGK</idno>
            <name>Esabelle Dingizian</name>
            <state type="partyAffiliation" ref="Q213451">
              <desc>MP</desc>
            </state>
          </person>
          <person gender="woman">
            <idno>i-UFTZBKNRWWLXUXAtcCcVfH</idno>
            <name>Tina Ehn</name>
            <state type="partyAffiliation" ref="Q213451">
              <desc>MP</desc>
            </state>
          </person>
          <person gender="man">
            <idno>i-Xw3dNbwa4hjDiSrSfFCZsz</idno>
            <name>Magnus Ehrencrona</name>
            <state type="partyAffiliation" ref="Q213451">
              <desc>MP</desc>
            </state>
          </person>
          <person gender="woman">
            <idno>i-7YbH6oTUwG4Qn94QEVE6as</idno>
            <name>Gunvor G Ericson</name>
            <state type="partyAffiliation" ref="Q213451">
              <desc>MP</desc>
            </state>
          </person>
          <person gender="woman">
            <idno>i-HsGsAzKWHQY5pjyAYNXAz7</idno>
            <name>Maria Ferm</name>
            <state type="partyAffiliation" ref="Q213451">
              <desc>MP</desc>
            </state>
          </person>
          <person gender="man">
            <idno>i-9CH1KbWwyrj8DRqAQB3Fza</idno>
            <name>Gustav Fridolin</name>
            <state type="partyAffiliation" ref="Q213451">
              <desc>MP</desc>
            </state>
          </person>
          <person gender="man">
            <idno>i-9x2nw6aosA3pyEJfJTc1eD</idno>
            <name>Ulf Holm</name>
            <state type="partyAffiliation" ref="Q213451">
              <desc>MP</desc>
            </state>
          </person>
          <person gender="man">
            <idno>i-FfCiJc8kVZcwio9wsCvVkH</idno>
            <name>Mehmet Kaplan</name>
            <state type="partyAffiliation" ref="Q213451">
              <desc>MP</desc>
            </state>
          </person>
          <person gender="woman">
            <idno>i-WG11xmCpAW9nyyXv1sJFAK</idno>
            <name>Helena Leander</name>
            <state type="partyAffiliation" ref="Q213451">
              <desc>MP</desc>
            </state>
          </person>
          <person gender="woman">
            <idno>i-DLt3BwBDVwBxqxVEki5m5B</idno>
            <name>Annika Lillemets</name>
            <state type="partyAffiliation" ref="Q213451">
              <desc>MP</desc>
            </state>
          </person>
          <person gender="man">
            <idno>i-VRHymVx7EsX48sg7b5qmpS</idno>
            <name>Jan Lindholm</name>
            <state type="partyAffiliation" ref="Q213451">
              <desc>MP</desc>
            </state>
          </person>
          <person gender="woman">
            <idno>i-D7mgFwiCKxywz1E18YrEuZ</idno>
            <name>Agneta Luttropp</name>
            <state type="partyAffiliation" ref="Q213451">
              <desc>MP</desc>
            </state>
          </person>
          <person gender="man">
            <idno>i-FeVXF7pVocmUfQoPXGuJKR</idno>
            <name>Valter Mutt</name>
            <state type="partyAffiliation" ref="Q213451">
              <desc>MP</desc>
            </state>
          </person>
          <person gender="woman">
            <idno>i-LSGLGKPPdgKqe7pxwHn9sf</idno>
            <name>Lise Nordin</name>
            <state type="partyAffiliation" ref="Q213451">
              <desc>MP</desc>
            </state>
          </person>
          <person gender="man">
            <idno>i-V1piU7dAy9T73Gqt6tm91j</idno>
            <name>Kew Nordqvist</name>
            <state type="partyAffiliation" ref="Q213451">
              <desc>MP</desc>
            </state>
          </person>
          <person gender="woman">
            <idno>i-ST3KmJ7dwych9bUEkWZEu6</idno>
            <name>Åsa Romson</name>
            <state type="partyAffiliation" ref="Q213451">
              <desc>MP</desc>
            </state>
          </person>
          <person gender="man">
            <idno>i-2EZPhWWR7yHztg3zN2aNvh</idno>
            <name>Peter Rådberg</name>
            <state type="partyAffiliation" ref="Q213451">
              <desc>MP</desc>
            </state>
          </person>
        </listPerson>
      </particDesc>
      <correspDesc>
        <correspAction type="basedOn" xml:id="i-NdAK6PwoMfV3jJhVcBy1CP"/>
        <correspContext corresp="i-NdAK6PwoMfV3jJhVcBy1CP">
          <ref>Proposition 2010/11:100</ref>
        </correspContext>
        <correspAction xml:id="i-EQZGoP59VjnrVPzj6RvLDX" type="signed"/>
        <correspContext corresp="i-EQZGoP59VjnrVPzj6RvLDX">
          <note type="signatory" corresp="i-9BUsH2Bn1bGihptNC5r7uq"/>
          <note type="signatory" corresp="i-FvpsLGyVJwy2VnAqBbfthX"/>
          <note type="signatory" corresp="i-3GrPnM5KDKuSxfWxymYNoC"/>
          <note type="signatory" corresp="i-Atz7ai4RJKnyNCwfSAJEeC"/>
          <note type="signatory" corresp="i-iThmkGNxBe7XUsT8b92pZ"/>
          <note type="signatory" corresp="i-XSuWURvcJRjSbVSYUBBuD2"/>
          <note type="signatory" corresp="i-Vx7eV6CLwK4q8nMYx4Sry4"/>
          <note type="signatory" corresp="i-34FRvyXQKUigF3Qr9AwKJe"/>
          <note type="signatory" corresp="i-SNtv8jZRB19Jr8oegj1mGK"/>
          <note type="signatory" corresp="i-UFTZBKNRWWLXUXAtcCcVfH"/>
          <note type="signatory" corresp="i-Xw3dNbwa4hjDiSrSfFCZsz"/>
          <note type="signatory" corresp="i-7YbH6oTUwG4Qn94QEVE6as"/>
          <note type="signatory" corresp="i-HsGsAzKWHQY5pjyAYNXAz7"/>
          <note type="signatory" corresp="i-9CH1KbWwyrj8DRqAQB3Fza"/>
          <note type="signatory" corresp="i-9x2nw6aosA3pyEJfJTc1eD"/>
          <note type="signatory" corresp="i-FfCiJc8kVZcwio9wsCvVkH"/>
          <note type="signatory" corresp="i-WG11xmCpAW9nyyXv1sJFAK"/>
          <note type="signatory" corresp="i-DLt3BwBDVwBxqxVEki5m5B"/>
          <note type="signatory" corresp="i-VRHymVx7EsX48sg7b5qmpS"/>
          <note type="signatory" corresp="i-D7mgFwiCKxywz1E18YrEuZ"/>
          <note type="signatory" corresp="i-FeVXF7pVocmUfQoPXGuJKR"/>
          <note type="signatory" corresp="i-LSGLGKPPdgKqe7pxwHn9sf"/>
          <note type="signatory" corresp="i-V1piU7dAy9T73Gqt6tm91j"/>
          <note type="signatory" corresp="i-ST3KmJ7dwych9bUEkWZEu6"/>
          <note type="signatory" corresp="i-2EZPhWWR7yHztg3zN2aNvh"/>
        </correspContext>
        <correspAction type="referral" xml:id="i-6ouPdfq7kXfDQvWf3ioxvp">
          <date when="2011-05-06"/>
        </correspAction>
        <correspAction type="dismissal" xml:id="i-JCtV51hUtrT1vfjeXKub4A">
          <date when="2011-05-05"/>
        </correspAction>
        <correspAction type="dismissal" xml:id="i-Tz8bD7F59AFNwA9LCijDEC">
          <date when="2011-05-05"/>
        </correspAction>
        <correspAction type="submission" xml:id="i-B9uuixf9TJ2fSC3TF8FvMf">
          <date when="2011-05-04"/>
        </correspAction>
        <correspAction type="transfer" xml:id="i-PiqBUTSgMkvaBPyLHsXiAy">
          <date when="2011-05-04"/>
        </correspAction>
        <correspAction type="assigned" xml:id="i-4nF67MSyuPmX6PCUYQ75uB"/>
        <correspContext corresp="i-4nF67MSyuPmX6PCUYQ75uB">
          <ref type="assignedTo">Finansutskottet</ref>
        </correspContext>
      </correspDesc>
      <textClass>
        <catRef scheme="#docType" target="#mot"/>
        <catRef scheme="#motionType" target="#parti"/>
        <catRef scheme="#motionType" target="#följd"/>
      </textClass>
    </profileDesc>
  </teiHeader>
  <text>
    <body>
      <div type="motBody">
        <div type="motProposal" subtype="förslag">
          <head xml:id="i-6b2nXrdYPneVdbvUdMBcXQ">
            Innehållsförteckning
          </head>
          <p xml:id="i-C4ifVUFggeTU4rSeSnjKNQ">
            Inledning 1
          </p>
          <p xml:id="i-AxdGBKiuojQ4ereDWVJKgk">
            Innehållsförteckning 3
          </p>
          <p xml:id="i-LpNzcNXAG7Cqf4fWCKeFja">
            Förslag till riksdagsbeslut 5
          </p>
          <p xml:id="i-R7iSN8Kz3UhSwM1spVFuxq">
            1 Det ekonomiska läget 7
          </p>
          <p xml:id="i-JAXGL21T1RdQgk2AW2xJff">
            1.1 Konjunkturen 7
          </p>
          <p xml:id="i-6945zPkyfMMNAVd4tRxzqd">
            1.2 De offentliga finanserna 8
          </p>
          <p xml:id="i-XhrkyBHHpNL4pbcwAYyRxm">
            1.3 Miljöpartiets bedömning av det ekonomiska läget och de offentliga
            finanserna 10
          </p>
          <p xml:id="i-NFJrAFqoCUuaoxp2keQs9o">
            2 Grön ekonomisk politik 11
          </p>
          <p xml:id="i-SbfXPRags4vZPS2kjZU3sb">
            2.1 Ekonomi handlar om hushållning 11
          </p>
          <p xml:id="i-MCa2XMboTB9Wjz93QUKumT">
            2.2 Ett bredare perspektiv på ekonomisk utveckling 12
          </p>
          <p xml:id="i-R1UDMXT9Mo98phZtco3oXz">
            2.3 Kunskapen finns redan här nu handlar det om politiskt mod
            13
          </p>
          <p xml:id="i-Hs4dAihzotG5BsR3gs1dWD">
            2.4 Gröna ekonomiska strategier för förändring 13
          </p>
          <p xml:id="i-7gGHMu8xYqunhNMHzfxZuC">
            3 En grön omställning av samhället 16
          </p>
          <p xml:id="i-HZ73Cn8mfHeHQYJzBhN7WN">
            3.1 Vårt sätt att leva måste förändras 17
          </p>
          <p xml:id="i-9UyjYjKgT5trDWcEpWXUbs">
            3.2 Ställ om energisystemet 18
          </p>
          <p xml:id="i-65tggSuRHMsBVaUn4P3gsu">
            3.3 Ställ om transportsystemet 19
          </p>
          <p xml:id="i-B17Kn94EJFQZ8dkVbrxnfV">
            3.4 Ställ om bostadssektorn 22
          </p>
          <p xml:id="i-THK1f2f2f6yeGXmpTayRnG">
            3.5 Ett globalt klimatansvar 22
          </p>
          <p xml:id="i-TVzugAi3SUfvyS1VjLw93N">
            3.6 Hejda förlusten av biologisk mångfald 23
          </p>
          <p xml:id="i-XSPqaQKtW9Ke4WEys1sWBP">
            3.7 Fasa ut miljögifterna 24
          </p>
          <p xml:id="i-E14t9yYNh56eUGDQrk4MdS">
            3.8 Ett hållbart jordbruk 24
          </p>
          <p xml:id="i-s8SQbrK7MevFgY4Tr67Q3">
            4 En omställning för nya jobb 25
          </p>
          <p xml:id="i-MMxoJG23aNvHuGtyq3uDp7">
            4.1 Nya jobb i en hållbar ekonomi 25
          </p>
          <p xml:id="i-Krv5VhDLDkEizgg89wYgK6">
            4.2 Ett nyfiket kunskapssamhälle 28
          </p>
          <p xml:id="i-Bk1AZJYHBnbHjKjs9QA6uT">
            4.3 Fler vägar till utbildning och jobb 28
          </p>
          <p xml:id="i-UtRiAt7joqYMHB92aET6YN">
            4.4 Förutsättningar för företag att växa och utvecklas 29
          </p>
          <p xml:id="i-MPb1wGYhT1qNm3D2sLFv9j">
            4.5 Ett dynamiskt näringsliv kräver trygghet 30
          </p>
          <p xml:id="i-T3CiWQiZorA7a369JFDppD">
            4.6 Ett modernare arbetsliv med större flexibilitet 31
          </p>
          <p xml:id="i-A6T2wqzrAkZfp1xSXZMDbQ">
            5 Ett tryggare och mänskligare samhälle 33
          </p>
          <p xml:id="i-P2fmceKZqyTSt9oMm4sRjX">
            5.1 Ett mänskligare trygghetssystem 33
          </p>
          <p xml:id="i-PxmyQVgsDP1cyFf84XcWAJ">
            5.2 Bättre kvalitet i vård, skola och omsorg 35
          </p>
          <p xml:id="i-21KuZeGc7hxEBigJnEbShw">
            5.3 Minskade klyftor och trygga barn 36
          </p>
          <p xml:id="i-6KCC9FWbzkqosEqj3Lrshk">
            5.4 Ett öppet och tolerant Sverige 38
          </p>
          <p xml:id="i-KwX4Vx5L5qP21rdmGHyx32">
            6 Skatter 39
          </p>
          <p xml:id="i-8FjdUn6W6A4seiPyWvQZ67">
            6.1 Investeringar viktigare än sänkta skatter 39
          </p>
          <p xml:id="i-PmKuyBVzHJfh9B8JgvbpaL">
            6.2 Effektiva styrmedel i klimat- och energipolitiken 40
          </p>
          <p xml:id="i-QUiq2SEk1U7P5xzwxrrCuA">
            6.3 Lägre beskattning av hållbar tjänstekonsumtion 41
          </p>
          <p xml:id="i-88NzdFkpHwuWHGMtwE3jwS">
            6.4 Lägre sociala avgifter för småföretag 42
          </p>
          <p xml:id="i-B7y1KoRU2dJfbcsM7pw7jp">
            6.5 Övriga skatter 42
          </p>
          <p xml:id="i-NYcJvrKbtqBayKRRsGcdRw">
            7 Inriktning per utgiftsområde 43
          </p>
          <p xml:id="i-VCTmC1TL4mZ4j8C7e67ffe">
            7.1 Utgiftsområde 1 Rikets styrelse 43
          </p>
          <p xml:id="i-7AeadToS2wwEh23sbqVR1h">
            7.2 Utgiftsområde 4 Rättsväsendet 43
          </p>
          <p xml:id="i-4j7sbm1SHR8oaZWLBx4w7j">
            7.3 Utgiftsområde 5 Internationell samverkan 44
          </p>
          <p xml:id="i-MiRrSe4Xqj7cmwmpWMJX5z">
            7.4 Utgiftsområde 6 Försvaret 44
          </p>
          <p xml:id="i-XN9vY3zsZa92r6HegsdhsP">
            7.5 Utgiftsområde 7 Internationellt bistånd 44
          </p>
          <p xml:id="i-dzQ3rJww8YYMxHQ8SEKKJ">
            7.6 Utgiftsområde 8 Migration 45
          </p>
          <p xml:id="i-Ak33xr19hMkmFVWPG61Pve">
            7.7 Utgiftsområde 9 Hälsovård, sjukvård och social omsorg 46
          </p>
          <p xml:id="i-MF57go7m1sojw4H9i9c229">
            7.8 Utgiftsområde 10 Ekonomisk trygghet vid sjukdom och handikapp
            46
          </p>
          <p xml:id="i-D2uHHNyAmv4RgQccUqaEQ2">
            7.9 Utgiftsområde 11 Ekonomisk trygghet vid ålderdom 47
          </p>
          <p xml:id="i-Lska1C93tUBtJbByfScZ7i">
            7.10 Utgiftsområde 12 Ekonomisk trygghet för familjer och barn
            47
          </p>
          <p xml:id="i-MzLkjau2zYjYjYBbPR9aBV">
            7.11 Utgiftsområde 13 Integration och jämställdhet 47
          </p>
          <p xml:id="i-TWtAK5djcVooVR6hgmBizz">
            7.12 Utgiftsområde 14 Arbetsmarknad och arbetsliv 48
          </p>
          <p xml:id="i-VtWBLR4Fj5NUQgqhC3hU2g">
            7.13 Utgiftsområde 15 Studiestöd 48
          </p>
          <p xml:id="i-9mR25Er7jmUXzSJ6SSa5br">
            7.14 Utgiftsområde 16 Utbildning och universitetsforskning 49
          </p>
          <p xml:id="i-Rwbx2JUkNVNecsiYgEAgq5">
            7.15 Utgiftsområde 17 Kultur, medier, trossamfund och fritid
            49
          </p>
          <p xml:id="i-AxqmNw8VJwA71kxMHk9m32">
            7.16 Utgiftsområde 18 Samhällsplanering, bostadsförsörjning,
            byggande samt konsumentpolitik 50
          </p>
          <p xml:id="i-9qHN9mWAaTgfVpp8EsdynP">
            7.17 Utgiftsområde 20 Allmän miljö- och naturvård 50
          </p>
          <p xml:id="i-W8uXdHxd7rhGAWxVt4ojAe">
            7.18 Utgiftsområde 21 Energi 51
          </p>
          <p xml:id="i-3Bufb47io6AmmWQHiouJTB">
            7.19 Utgiftsområde 22 Kommunikationer 51
          </p>
          <p xml:id="i-DEQxjw4WHWrqWVMaXoa3nv">
            7.20 Utgiftsområde 23 Areella näringar, landsbygd och livsmedel
            52
          </p>
          <p xml:id="i-79xjyzDa6DjGUi2Mvi7W1E">
            7.21 Utgiftsområde 24 Näringsliv 52
          </p>
          <p xml:id="i-FCctgrdrhqv4jGVqfnxPhd">
            7.22 Utgiftsområde 25 Allmänna bidrag till kommuner 53
          </p>
        </div>
        <div type="motContent">
          <head type="h1" xml:id="i-4tqVegiz7zF9hwySswbvqU">
            Inledning
          </head>
          <p xml:id="i-B8rxNL3bHodAxHJ3srYHRz">
            Miljöpartiet de gröna har en vision för Sverige. Vi vill se ett
            hållbart Sverige där människor känner sig delaktiga och trygga,
            ett Sverige som är öppet mot omvärlden och där alla kan utvecklas
            och ges möjligheter till ett gott liv.
          </p>
          <p xml:id="i-ER72eCQ8ZJWuYwdMtRYjGd">
            Vi vill modernisera den svenska ekonomin så att nya gröna hållbara
            jobb skapas i växande företag. Vi vill bygga ett samhälle där
            människor kan känna sig trygga och där unga kan växa och ta ansvar.
            Sverige ska vara en föregångare i omställningen till en hållbar
            ekonomi och samhällsutveckling. Människors kreativitet och lust
            att skapa ska få utvecklas och blomstra.
          </p>
          <p xml:id="i-UYywVSQZeXUHEL44WDhp7h">
            Miljöpartiet tar ansvar för Sverige. Vi har en vision som skapar
            möjligheter för framtiden. Klimat- och miljöfrågorna är vår tids
            största utmaning men också en enorm möjlighet. Vi menar att det
            i dag finns tillräckligt med kunskap, teknik och engagemang för
            att ställa om samhället och för att avveckla vårt beroende av
            fossila bränslen och icke förnybar energi. Genom moderna lösningar,
            slutna materialflöden och förnybar energi kan vi bygga en hållbar
            ekonomisk utveckling där våra barn och barnbarn kan leva med rena
            hav och levande skogar.
          </p>
          <p xml:id="i-XwFZsgjFh9MgbaM1vSVL5R">
            Den gröna omställningen innebär en strukturomvandling av svensk
            ekonomi som kommer att skapa nya gröna jobb. Jobben växer fram
            i tjänstesektorn och miljöteknikföretag samt inom den traditionella
            industrin genom investeringar i forskning och utveckling, i infrastruktur,
            i förnybar energi och i hållbara och energieffektiva bostäder.
            Vår övertygelse är att det krävs mod och ledarskap. Feghet och
            tvekan bromsar utvecklingen och leder till stagnation. Miljöpartiet
            vill förbättra villkoren för entreprenörskap och företagande,
            bl.a. genom att sänka kostnaderna för att anställa och genom att
            gå vidare med sänkt tjänstemoms. Det är genom förnyelse som Sverige
            utvecklas.
          </p>
          <p xml:id="i-6SPAphbKbiYyNfBybuUgvj">
            Ett nyfiket kunskapssamhälle är en förutsättning för den gröna
            omställningen. Miljöpartiet vill att skolan ska ge unga möjligheter
            att utvecklas på sina egna villkor till sin fulla potential. Kvaliteten
            i grundskolan, gymnasieskolan och högskolan behöver förbättras.
            Nya vägar måste skapas för dem som saknar tillräcklig utbildning
            och erfarenhet för att på egen hand ta sig in på arbetsmarknaden.
          </p>
          <p xml:id="i-Lw52TrB4h2xc37aLj7CmsM">
            Sverige ska vara tryggt och klyftorna mellan människor små. Vår
            övertygelse är att trygga människor också är kreativa och öppna
            människor som vågar och vill ta sig an nya utmaningar. Genom att
            bygga ett samhälle där vi lever tillsammans och tar hand om varandra
            skapar vi gemenskap och en vilja att hjälpas åt.
          </p>
          <p xml:id="i-4rVdyrUJrXbid4M8SCXz26">
            Miljöpartiet tror att ett modernt, enkelt och överskådligt trygghetssystem
            som omfattar fler är en styrka för ett land som vill utvecklas.
            Regeringens sjukförsäkringsreform har havererat. Tiotusentals
            människor som är sjuka har kastats ut ur sjukförsäkringen. Detta
            är oacceptabelt. Vi kräver omgående ett moratorium mot fortsatta
            utförsäkringar. En individuell bedömning av arbetsförmågan måste
            ersätta dagens fasta tidsgränser.
          </p>
          <p xml:id="i-H3rnbyT6mqEVNceci6GXFk">
            En fungerande hälso- och sjukvård, barnomsorg och äldreomsorg
            av hög kvalitet ökar människors trygghet och gör att deras vardag
            fungerar. Miljöpartiet menar att investeringar i välfärden, den
            gröna omställningen och nya jobb går före fortsatta skattesänkningar.
            Genom en generell välfärd och socialförsäkringar som omfattar
            alla kan också de ekonomiska klyftorna mellan människor minska.
          </p>
          <p xml:id="i-GpTPLhR5nnWYyWM9tTeRHX">
            Sverige utvecklas när vi vågar vara ett öppet land och ta intryck
            av andra människor och kulturer. Genom öppna gränser för handel
            och migration har Sverige blivit ett rikt land både mänskligt,
            kulturellt och ekonomiskt. Vägen till ett framtida hållbart globalt
            samhälle är den öppna vägen där människor, länder och regioner
            delar med sig av kunskap och erfarenhet. I en värld där länder
            stänger sig mot omvärlden kommer vi aldrig att kunna lösa globala
            problem.
          </p>
          <p xml:id="i-HXDVtnGTA8kK5Qd4pdxhMs">
            Miljöpartiets vision om det öppna hållbara samhället delas av
            allt fler för var dag som går. Människor, företag och organisationer
            engagerar sig alltmer intensivt i sökandet efter en mer hållbar
            ekonomi och samhällsordning. För att skapa kraft i förändringen
            krävs nu ett politiskt ledarskap som helt saknas hos regeringen.
          </p>
          <p xml:id="i-QinxmXNYAVzhtat6SmvCCb">
            Miljöpartiet förvaltar det svenska folkets förtroende och tar
            ansvar genom att vara ett konstruktivt parti som utan skygglappar
            söker svar på samhällets utmaningar. Vår politik bottnar i insikten
            att det inte går att förhandla med naturen och att samarbete är
            en förutsättning för att åstadkomma förändring.
          </p>
          <p xml:id="i-6gPnAWWrRLHA77C19KzdGy">
            I 2011 års vårbudgetmotion presenterar vi de utmaningar vi ser
            för svensk ekonomi samt strategier och konkreta förslag som kommer
            att leda Sverige, och därmed världen, i en mer hållbar riktning.
          </p>
          <head type="h1" xml:id="i-Kqvib9pEKP6pjLzxYXEAko">
            Förslag till riksdagsbeslut
          </head>
          <list style="ol">
            <item xml:id="i-UcJ1nXv5vHi558jmsuDngj">
              Riksdagen beslutar om nya riktlinjer för den ekonomiska politiken
              i enlighet med vad som anförs i motionen.
            </item>
            <item xml:id="i-3vF1DX2DamYpxUNxtWnDX2">
              Riksdagen tillkännager för regeringen som sin mening vad som
              anförs i motionen om indikatorer som följer den ekonomiska politikens
              lång- och kortsiktiga effekter på ekologisk hållbarhet (avsnitt
              1.3).
            </item>
            <item xml:id="i-JqpJaMtSpTYSyfgge6XkHD">
              Riksdagen tillkännager för regeringen som sin mening vad som
              anförs i motionen om strategier för en grön ekonomisk utveckling
              (avsnitt 2.4).
            </item>
            <item xml:id="i-57uht275qwNL473dbNiwCz">
              Riksdagen tillkännager för regeringen som sin mening vad som
              anförs i motionen om användningen av medel från försäljning av
              utsläppsrätter (avsnitt 3.5).
            </item>
            <item xml:id="i-FMVKiqQjQoRzMkPUgZxBxg">
              Riksdagen tillkännager för regeringen som sin mening vad som
              anförs i motionen om behovet av en svensk livsmedelsstrategi (avsnitt
              3.8).
            </item>
            <item xml:id="i-S7H8X8D1QxruoA7NmFvfDg">
              Riksdagen tillkännager för regeringen som sin mening vad som
              anförs i motionen om behovet av en strategi för nya gröna jobb
              (avsnitt 4.1).
            </item>
            <item xml:id="i-3D47pDKGWDXpYX7E3wTfqz">
              Riksdagen tillkännager för regeringen som sin mening vad som
              anförs i motionen om högre kvalitet i högskolan (avsnitt 4.2).
            </item>
            <item xml:id="i-2eHQgNis89sQbWpRUG9oJz">
              Riksdagen tillkännager för regeringen som sin mening vad som
              anförs i motionen om slopade studieavgifter till universitet och
              högskolor för utländska studenter (avsnitt 4.2).
            </item>
            <item xml:id="i-PDK8cfAAxKEH5huoCT656J">
              Riksdagen tillkännager för regeringen som sin mening vad som
              anförs i motionen om fler vägar för unga att etablera sig på arbetsmarknaden
              (avsnitt 4.3).
            </item>
            <item xml:id="i-BbEHxFgrm11R5ERNSj6u9e">
              Riksdagen tillkännager för regeringen som sin mening vad som
              anförs i motionen om ett moratorium mot fortsatta utförsäkringar
              (avsnitt 5.1).
            </item>
            <item xml:id="i-WqvJGxEUqQykFEX97ULiuy">
              Riksdagen tillkännager för regeringen som sin mening vad som
              anförs i motionen om en bred parlamentarisk skatteöversyn (avsnitt
              6).
            </item>
            <item xml:id="i-QmdE3kioNb6bvtEvVnBvk7">
              Riksdagen tillkännager för regeringen som sin mening vad som
              anförs i motionen om att jobbskatteavdraget ska utvärderas innan
              ytterligare steg tas (avsnitt 6.1).
            </item>
            <item xml:id="i-LB1EnnQcB68iCJC3k1uH8x">
              Riksdagen tillkännager för regeringen som sin mening vad som
              anförs i motionen om en utredning om en flygskatt (avsnitt 6.2).
            </item>
            <item xml:id="i-QfE6WsCk6MzJYuq2u9vy8H">
              Riksdagen tillkännager för regeringen som sin mening vad som
              anförs i motionen om uttagsbeskattning av vindkraft (avsnitt 6.2).
            </item>
            <item xml:id="i-PpXWKb7fSirGzrNivt5fTQ">
              Riksdagen tillkännager för regeringen som sin mening vad som
              anförs i motionen om att tillsätta en folkhälsokommission (avsnitt
              7.7).
            </item>
            <item xml:id="i-KCMvi9dDSW63pwKjyUW7zb">
              Riksdagen tillkännager för regeringen som sin mening vad som
              anförs i motionen om att utvärdera jämställdhets- och diskrimineringsåtgärder
              (avsnitt 7.11).
            </item>
            <item xml:id="i-8Sa2hH5ghW5h8zH16onsHM">
              Riksdagen tillkännager för regeringen som sin mening vad som
              anförs i motionen om en utredning om lärares administrativa arbete
              (avsnitt 7.14).
            </item>
            <item xml:id="i-jPrD6aDGosg51z1TP96Sx">
              Riksdagen begär att regeringen återkommer till riksdagen med
              ett klargörande av hur de utökade medlen till drift och underhåll
              av järnvägen ska finansieras (avsnitt 7.19).
            </item>
          </list>
          <head type="h1" xml:id="i-4eAeNQKTc3GAz7K6AhMbU4">
            1 Det ekonomiska läget
          </head>
          <head type="h2" xml:id="i-8hdkFpKWkpRmnejGdihN3V">
            1.1 Konjunkturen
          </head>
          <p xml:id="i-UF4xkbL1bjj3oDKUkw3kJ1">
            Den svenska konjunkturen har vänt uppåt efter den djupa finanskris
            som världen och Sverige gått igenom. BNP växer enligt regeringens
            prognos med 4,6 % 2011, 3,8 % 2012 och 3,6 % 2013. Den globala
            ekonomin har återhämtat sig efter finanskrisen och beräknas enligt
            Konjunkturinstitutet (KI) växa med 4,5 % de kommande två åren,
            vilket är i nivå med tillväxttakten före krisen. 1 Världsekonomin
            drivs framför allt av en fortsatt mycket hög tillväxt i Kina,
            övriga Asien och Latinamerika.
          </p>
          <head type="h3" xml:id="i-kDjnp8VCvhUxZxipLs8P4">
            Hotande arbetskraftsbrist och stigande långtidsarbetslöshet
          </head>
          <p xml:id="i-XkjaLPMZnPVU1FHbVFTjYm">
            Sysselsättningen ökar och arbetslösheten minskar, vilket är mycket
            positivt. I den senaste arbetskraftsundersökningen är arbetslösheten
            7,9 % 2 och sysselsättningsgraden 64,6 %. KI bedömer att sysselsättningen
            kommer att öka med ca 160 000 personer 20112012 och att sysselsättningsgraden
            kommer att vara 76,3 % år 2012, vilket är den högsta nivån på
            20 år. Sammantaget beräknar KI att arbetslösheten kommer att minska
            måttligt till 7 % i slutet av 2012. Regeringen bedömer att arbetslösheten
            kommer att sjunka ytterligare, till 5 %, i slutet av mandatperioden.
          </p>
          <p xml:id="i-4TgTJYWyaFbhJyXLTKDJPj">
            Utvecklingen på arbetsmarknaden hotas av arbetskraftsbrist och
            dålig matchning. Det råder brist på kvalificerad arbetskraft,
            samtidigt som stora pensionsavgångar väntar. I en undersökning
            från Svenskt Näringsliv 3 anger sju av tio företag att rekryteringen
            har varit svår, och 20 % av dessa har därför tvingats att tacka
            nej till order. Särskilt inom byggbranschen, men också inom områdena
            juridik och ekonomi, hålls produktionen tillbaka på grund av att
            man inte kunnat hitta personal med eftersökt kompetens. Inom de
            flesta branscher löser man problemet med att befintlig personal
            får arbeta mer.
          </p>
          <p xml:id="i-TMikXdi3bfRGz5ggNhAofq">
            Ett annat stort problem är att arbetslösheten fortsätter att
            stiga inom vissa grupper som står mycket långt ifrån arbetsmarknaden.
            Dels stiger arbetslösheten bland dem som har mycket långa inskrivningstider
            (över 730 dagar) på Arbetsförmedlingen 4 , dels syns inga tecken
            på sjunkande arbetslöshet för den grupp som saknar fullständig
            gymnasieutbildning 5 .
          </p>
          <head type="h3" xml:id="i-3tdFX6eVNDmZNyTnRcAmws">
            Risker på bostadsmarknaden
          </head>
          <p xml:id="i-8jSHMTFhQjPgAK84Ly3SVL">
            Även om den svenska konjunkturen förväntas utvecklas starkt finns
            det betydande risker. En potentiell risk finns på bostadsmarknaden.
            Skuldsättningen i svenska hushåll är hög och förväntas öka de
            närmaste åren. Priserna på småhus har stigit kraftigt under en
            längre tid. Utvecklingen beror i huvudsak på låga boräntor, en
            kraftigt minskad fastighetsskatt, högre disponibla inkomster på
            grund av skattelättnader och en låg nivå på nyproduktionen som
            inte matchat befolkningsökningen. Den beror också på att fler
            människor äger sitt boende i dag på grund av de senaste årens
            omfattande ombildning från hyresrätter till bostadsrätter.
          </p>
          <p xml:id="i-HTiWm4eoMbdwT8vz1Qrkoj">
            Vid finansutskottets offentliga utfrågning av centrala aktörer
            på finansmarknaden 6 rådde samstämmighet om att vi inte är inne
            i en fastighetsbubbla lik den vi hade i Sverige i början av 1990-talet.
            Den höga skuldsättningen kan dock utgöra en risk vid ett scenario
            med kraftiga räntehöjningar. Regeringen, Finansinspektionen och
            Riksbanken bedömer dock att hushållen i stor utsträckning klarar
            en räntehöjning.
          </p>
          <p xml:id="i-MkBbCreUPNubw55qNKbuQ5">
            Den svenska banksektorn, med sin relativa storlek och internationella
            exponering, är också sårbar. Storleken och exponeringen mot omvärlden
            gör sektorn mer beroende av konjunkturutvecklingen i omvärlden,
            och därmed ökar också riskerna för den realekonomiska utvecklingen
            i Sverige.
          </p>
          <head type="h3" xml:id="i-Qqaj2B7HPUL5CBbAPbMsCU">
            En skakig omvärld kan dämpa konjunkturutvecklingen
          </head>
          <p xml:id="i-BqfuRRhYcNx3yYBxPaLSMW">
            En annan betydande risk för svensk ekonomi är utvecklingen i
            vår omvärld. Flera länder i euroområdet har fortfarande problem
            med betydande budgetunderskott i de offentliga finanserna. Grekland,
            Irland och Portugal har varit tvungna att söka nödlån från IMF,
            EU och övriga euroländer för att betala sina skulder. Nödlånen
            är villkorade med att länderna ska genomföra omfattande finanspolitiska
            saneringsprogram. För att undvika framtida kriser i euroområdet
            har EU-länderna också beslutat om en permanent räddningsfacilitet
            och skärpningar i underskottsförfarandet i den europeiska stabilitets-
            och tillväxtpakten. Euroländerna har också antagit en s.k. europakt.
            Krisåtgärderna har inneburit krav på finansiell åtstramning, med
            skrivningar om bl.a. den nationella lönebildningen, något som
            har vållat stora protester från bl.a. facken. Miljöpartiets hållning
            i frågan har varit att regeringen måste driva kravet att lagstiftningen
            ska utformas så att lönebildningen och valet av arbetsmarknadsmodell
            förblir en nationell fråga. Miljöpartiet avvisar därmed tanken
            om en svensk anslutning till europakten.
          </p>
          <p xml:id="i-LwHuxZMm8C57z1LnQvQ2M4">
            Sammantaget kan det framöver bli svårt att bevara den finansiella
            stabiliteten i euroområdet, vilket kan få en negativ effekt på
            konjunkturen i övriga EU-länder, inte minst för ett exportberoende
            land som Sverige.
          </p>
          <p xml:id="i-MLDnQNBAVxkcWBa5i9kdet">
            Det politiska läget i norra Afrika och Mellanöstern bidrar till
            osäkerheten i ekonomin, liksom konsekvenserna av jordbävningen
            och tsunamin i Japan.
          </p>
          <head type="h2" xml:id="i-M8MBeY5sYHXupjKvd49WUP">
            1.2 De offentliga finanserna
          </head>
          <p xml:id="i-BPzmiTVqrqrBrr8Wh3uzyn">
            Sverige går ur finanskrisen med starka offentliga finanser i
            förhållande till omvärlden. Konjunkturinstitutet bedömer att det
            finansiella sparandet når balans 2011 och att det fortsätter att
            förbättras de kommande åren, både i kronor och som andel av BNP.
            Statens budget uppvisar överskott både i år och nästa år. Som
            ett resultat av detta minskar statsskulden som andel av BNP under
            prognosperioden, från 33,7 % år 2010 till 29,2 % år 2012.
          </p>
          <p xml:id="i-RE1WkxMXoivAzqG15R7R3B">
            Regeringen bedömer att det finns ett visst reformutrymme under
            2012 och att utrymmet kommer att öka successivt under mandatperioden;
            man vill dock ännu inte uttala sig om storleken på utrymmet. KI
            gör bedömningen att det finns ett reformutrymme på 5 miljarder
            kronor för 2011 och 25 miljarder kronor för 2012. Under de därefter
            kommande åren bedöms den ekonomiska politiken bli mer åtstramande.
          </p>
          <head type="h3" xml:id="i-3tMRtbzcDypJyN5d6MunAU">
            Kommunernas ekonomi
          </head>
          <p xml:id="i-SdyyAvnqu4YVmpgvxdq5Ld">
            Ekonomistyrningsverket bedömer att kommunerna och landstingen
            har god ekonomi under de närmaste åren. Även 20122015 beräknas
            kommunsektorn klara balanskravet och redovisa positiva resultat,
            dock inte i nivå med god ekonomisk hushållning.
          </p>
          <p xml:id="i-FWVihQfwM97AbwoJYzEfSF">
            Det finns dock stora obalanser mellan kommunsektorn och landstingssektorn.
            Landstingens ekonomi är generellt sett mer ansträngd än kommunernas;
            SKL beräknar att landstingen kommer att redovisa underskott redan
            från år 2012. Variationen är också stor inom respektive sektor,
            där vissa kommuner och landsting går med stora vinster medan andra
            måste göra neddragningar som en följd av underskott. På längre
            sikt kommer troligen kostnaderna för sektorn att stiga i takt
            med att befolkningen åldras och kraven på välfärden växer.
          </p>
          <p xml:id="i-C5oDX4pcECDFSgRTNqYkPW">
            Regeringens bedömning är att 22 000 personer fått lämna sina
            jobb i skolan, vården och omsorgen som en följd av den ekonomiska
            krisen, detta trots att regeringen betalade ut 17 miljarder kronor
            i tillfälligt konjunkturstöd till kommuner och landsting. Problemet
            var att pengarna kom för sent och med för kort varsel. Kommuner
            och landsting behöver långsiktiga förutsättningar för sin planering
            och har svårt att använda denna typ av kortsiktiga stöd till anställningar,
            vilka kräver långsiktig finansiering.
          </p>
          <head type="h3" xml:id="i-J9JJnGjGGGGP21uzmoruvk">
            Ökade kostnader för ekonomiskt bistånd
          </head>
          <p xml:id="i-PMcxGVytDWKLbNZrevKhFV">
            Som en följd av regeringens försämringar av arbetslöshetsförsäkringen
            och sjukförsäkringen måste allt fler i stället söka försörjningsstöd
            från kommunen. Drygt 40 % av dem som får försörjningsstöd är arbetslösa
            utan arbetslöshetsförsäkring 7 , och 20 % är sjuka och saknar
            ersättning från sjukförsäkringen 8 . Allt fler unga tvingas också
            söka ekonomiskt bistånd. Enligt KI ökade antalet personer som
            söker ekonomiskt bistånd från 80 000 till 94 000 personer 20062010.
            KI bedömer att antalet kommer att öka ytterligare till 100 000
            personer år 2012. 9 Detta har lett till att kommunerna fått kraftigt
            ökade kostnader. Kostnaderna för ekonomiskt bistånd har enligt
            regeringen ökat med 20 % mellan 2005 och 2009. 10
          </p>
          <head type="h2" xml:id="i-HkBZ7MPrzzBCGdujCc3sCc">
            1.3 Miljöpartiets bedömning av det ekonomiska läget och de offentliga
            finanserna
          </head>
          <p xml:id="i-Vtc8kczTtVz8UvfK5g4Vx">
            Miljöpartiet bedömer att de offentliga finanserna troligen kommer
            att utvecklas väl de kommande åren, även om det råder viss osäkerhet
            kring prognoserna. Sammantaget pekar utvecklingen på att det kommer
            att uppstå ett reformutrymme under de kommande åren. Miljöpartiet
            anser att detta utrymme i första hand behöver användas för att
            stärka den svenska ekonomins långsiktiga hållbarhet genom investeringar
            i en mer resurseffektiv och ekologiskt hållbar ekonomisk utveckling.
            Miljöpartiet delar inte regeringens syn att det mest angelägna
            för svensk ekonomi är fortsatt sänkta skatter. Miljöpartiet menar
            att regeringens politik för ett ökat arbetsutbud har varit alltför
            ensidig och att det lett till ökade klyftor i samhället. Riskerna
            är stora att den höga arbetslösheten hos vissa som står långt
            ifrån arbetsmarknaden kommer att permanentas på nya nivåer som
            är högre än tidigare. Vi menar att det nu är hög tid att i stället
            lägga resurser på andra åtgärder som rustar svensk ekonomi inför
            framtiden. I stället för jobbskatteavdrag prioriterar vi investeringar
            för en grön omställning och investeringar i människor. Därför
            säger vi nej till regeringens förslag om ett femte jobbskatteavdrag
            och en höjd skiktgräns för när statlig skatt tas ut. Vi kommer
            att återkomma till hösten med ett heltäckande förslag på beskattning
            av arbetsinkomster som leder till minskade klyftor.
          </p>
          <p xml:id="i-2RNBGvEsvUkxm3gHznncvd">
            Även om svensk ekonomi utvecklas starkt framöver finns det betydande
            risker både i Sverige och i vår omvärld. Framför allt behövs även
            fortsättningsvis vaksamhet över utvecklingen på bostadsmarknaden.
            De åtgärder som vidtagits hittills i syfte att dämpa utvecklingen,
            såsom bolånetak och bankernas frivilliga rekommendationer om amorteringskrav,
            är bra. Däremot råder osäkerhet om de är tillräckliga.
          </p>
          <p xml:id="i-7vFL7uAxBkmEyZX7La3Siz">
            Miljöpartiet stöder regeringens ambitioner om höjda kapitaltäckningsregler
            för att öka de svenska bankernas motståndskraft mot internationell
            finansiell oro. Vi har också varit positiva till de stabilitetsavgifter
            som införts och stöder ett fortsatt reformarbete där banksektorn
            i större utsträckning får betala för de risker som skapas genom
            oansvarig utlåning.
          </p>
          <p xml:id="i-6MWEwgN3FZNnL6YULgrjQk">
            Till följd av att vi säger nej till det femte jobbskatteavdraget
            och den höjda skiktgränsen för när statlig skatt tas ut bedömer
            vi att utgiftstaket bör höjas med ungefär 15 miljarder kronor
            under hela prognosperioden jämfört med de utgiftstak regeringen
            föreslår. Vi kommer i vårt förslag till höstbudget att återkomma
            med förslag på exakta nivåer på utgiftstak för de kommande tre
            åren.
          </p>
          <p xml:id="i-UYBwicywy2zgBMMwXHPYZ4">
            En förutsättning för långsiktigt hållbara statsfinanser är att
            ekosystemen inte utarmas och att deras långsiktiga bärkraft inte
            överskrids. I dag saknas det indikatorer som följer upp det svenska
            och globala naturresursutnyttjandet. Miljöpartiet vill införa
            indikatorer som följer upp den ekonomiska politikens lång- och
            kortsiktiga effekter på ekologisk hållbarhet, liksom indikatorer
            som följer upp naturresursutnyttjandet i den svenska ekonomin.
          </p>
          <head type="h1" xml:id="i-UQp2ngytju8SNefdL7x6BH">
            2 Grön ekonomisk politik
          </head>
          <p xml:id="i-VmyuJRQCnUc6GYVPwnBv9N">
            Miljöpartiet har en annan vision för Sverige än regeringen. Den
            gröna ekonomiska politiken är långsiktig och ansvarstagande och
            tar sin utgångspunkt i kreativitet och skaparlust. Den utgår från
            en helhetssyn på både människor, resurser och arbete. Marknadsekonomi
            och handel är grundläggande i vår moderna ekonomi, men Miljöpartiet
            vill också vidga och modernisera synen på vad som är ekonomisk
            utveckling, hur vi mäter välstånd och vad som utgör resurser.
          </p>
          <head type="h2" xml:id="i-AFrWpJJDJ1gW48jHMZyY1c">
            2.1 Ekonomi handlar om hushållning
          </head>
          <p xml:id="i-NSnE9sw3hYxhL4BzrbxTqQ">
            Eftersom jordens resurser är begränsade måste vi i samhället
            hushålla med dem på ett ansvarsfullt och effektivt sätt. En långsiktigt
            hållbar ekonomisk utveckling innebär att vi inte kan ta ut mer
            resurser än vad som nyskapas och att vi inte kan belasta jordens
            miljö mer än vad den klarar av att hantera och bryta ned.
          </p>
          <p xml:id="i-QRy4dXNLooW5vNjnYBp9iG">
            I traditionella ekonomiska modeller ingår inte kostnaderna för
            den belastning som samhällets produktion och konsumtion medför
            på miljön. Ekosystemtjänster, dvs. tjänster som naturen skapar
            åt oss människor, (t.ex. rent vatten, fotosyntes, syre och cirkulation
            av näringsämnen), ingår inte heller i de ekonomiska modellerna.
            När dessa faktorer inte ingår skapas felaktiga drivkrafter, vi
            fattar beslut på felaktiga grunder och ohållbara ekonomiska strukturer
            byggs upp. När t.ex. kostnaderna för koldioxidutsläpp inte ingår
            i investeringsbeslut som rör ny energiproduktion gynnas ny kolkraft,
            fastän t.ex. vind eller solenergi är billigare i ett samhällsekonomiskt
            perspektiv när alla kostnader för energiproduktionen räknas in.
          </p>
          <p xml:id="i-XryjvwDmgafrqs1wASmjpt">
            I den gröna ekonomiska politiken är grundläggande naturvetenskapliga
            insikter om våra ekosystem och jordens begränsade naturresurser
            en naturlig bas för ekonomin och därmed för politiken. Resursoptimering
            i den gröna ekonomin handlar om att såväl naturresurser som ekosystemtjänster,
            arbetskraft och det kapital som människan producerat, såsom maskiner
            och byggnader, måste användas på ett effektivt sätt.
          </p>
          <head type="h2" xml:id="i-YbRY6MwTgFgL2wuHKC3jcQ">
            2.2 Ett bredare perspektiv på ekonomisk utveckling
          </head>
          <p xml:id="i-3FbHeJYZjgiUbRMeQUPFG4">
            Miljöpartiet menar att ekonomisk utveckling måste ges ett nytt
            och bredare innehåll i en grön ekonomi. I dag mäter vi ekonomisk
            utveckling i bruttonationalprodukten (BNP), dvs. genom att mäta
            hur mycket nya varor och tjänster som ekonomin producerar under
            ett år. Detta perspektiv är för smalt. Historiskt har en ökad
            BNP också lett till en ökad miljöförstöring och ökade utsläpp
            av t.ex. koldioxid. Detta är inte en hållbar utveckling.
          </p>
          <p xml:id="i-X2obLu6fCUCW7sSgEgVyrV">
            På samma sätt som vi inte kan slösa bort naturresurser måste
            vi ta till vara alla mänskliga resurser. I en grön ekonomi skapas
            hållbara jobb där människors solidaritet, skaparkraft och engagemang
            får komma till sin fulla potential. Där får människor plats att
            utvecklas och växa. Där finns också trygghet för den som tillfälligt
            inte kan försörja sig, och det finns nya chanser för den som behöver
            omskola sig, byta bransch eller börja om i sitt yrkesliv. En människa
            som inte får rehabilitering efter det att han eller hon varit
            sjuk mår inte bara dåligt utan medför också en större kostnad
            för samhället än om han eller hon kan komma tillbaka till arbete.
            En ung människa som hamnat snett och inte fått chansen att arbeta
            eller studera, och därmed att utvecklas, medför på sikt en större
            kostnad för samhället än om han eller hon fått hjälp och stöd
            från början.
          </p>
          <p xml:id="i-29jmzZLbuzDtU8QzbRQ1F2">
            Även den offentliga ekonomin måste vara hållbar och skötas på
            ett sätt som innebär att vi inte långsiktigt använder mer resurser
            än vad som nyskapas. De ekonomiska ramverk för de offentliga finanserna
            som Sverige har tjänar detta syfte väl.
          </p>
          <p xml:id="i-KGZ4uccR4VsjMwydNSHN8h">
            Den gröna insikten stannar inte vid nationsgränsen. Ekosystemen
            och naturens kretslopp följer inte nationsgränserna utan kräver
            ett globalt perspektiv. En grön ekonomi måste utgå från ett hållbart
            globalt resursuttag och låta detta vara styrande.
          </p>
          <p xml:id="i-M6eoALUNgM7oEUdPzS79eN">
            I stället för att ha en snäv syn där bara lönearbete och produktion
            av varor och tjänster på marknaden räknas vill Miljöpartiet vidga
            synen på ekonomin. Vi menar t.ex. att mycket värdefullt arbete
            sker inom den ideella sektorn, såsom i idrottsklubbar, i ungdomsverksamhet,
            i socialt frivilligarbetet och i föreningslivet. Utan detta arbete
            skulle sammanhållningen i samhället bli mindre och mycket annan
            ekonomisk verksamhet skulle fungera sämre. Den sociala ekonomin
            fungerar som ett kitt som binder samman samhället; den gör att
            människor träffas och möts över sociala och kulturella gränser
            och skapar därmed förståelse och nya nätverk.
          </p>
          <p xml:id="i-8YQscKsxERb46AjMdN8LZt">
            En grön ekonomi är också en reglerad blandekonomi där privata
            företag och marknader samt offentligt producerade och finansierade
            tjänster kompletterar och förutsätter varandra. Viss produktion
            sker effektivare genom att privata företag konkurrerar med varandra
            och därmed skapar effektivitet, medan annan produktion kan behöva
            organiseras offentligt eller t.ex. i kooperativ eller ideell regi.
            Sociala företag där ekonomiskt vinstintresse bara är en av många
            drivkrafter skapar i dag nya företag och nya jobb.
          </p>
          <head type="h2" xml:id="i-Pri8YqNAZEfTHN1umX4gZU">
            2.3 Kunskapen finns redan här nu handlar det om politiskt mod
          </head>
          <p xml:id="i-TEcY5ziVJgMca55EMDzPmk">
            Tekniken, kunskapen och resurserna finns redan för en övergång
            till en hållbar grön ekonomi. På många håll är också omvandlingen
            verkligen på gång. Runt om i världen investeras det som aldrig
            förr i en grön ekonomisk utveckling: 11
          </p>
          <list style="ul">
            <item xml:id="i-XtaZQwVLCv2TxSHTzpTZZg">
              I Europa har länder som Tyskland och Spanien länge investerat
              kraftigt i hållbar energi. Ett av fyrtio arbetstillfällen i Europa
              är redan i dag kopplat till miljön eller ekosystemtjänster, och
              miljontals nya jobb förväntas skapas de kommande åren.
            </item>
            <item xml:id="i-Ee7n4HqAxzQ4ffVWGSCe4N">
              Kinas energipolitik har gjort landet till världens näst största
              vindkraftsproducent och väldens största producent av solcellspaneler.
              10 % av de kinesiska hushållen använder solvärme för att värma
              varmvatten, och en och halv miljon kineser jobbar inom branscher
              som arbetar med förnybar energi. Av dessa 1 500 000 jobb skapades
              300 000 under 2009.
            </item>
            <item xml:id="i-8TUbhNjs1BnTLhDhPUT7WP">
              Costa Rica täcks i dag till 26 % av skyddade skogsområden, och
              ekoturismindustrin blomstrar och skapar nya jobb. Genom parkavgifter
              som besökarna betalar har fattigdomen minskat och arbetslösheten
              sjunkit bland dem som lever i närheten av parkerna.
            </item>
            <item xml:id="i-8hYujAkg6sbCEvU2gobs32">
              När Sydkorea i spåren av finanskrisen lade fram ett ekonomiskt
              stimulanspaket var över 80 % av investeringarna riktade mot den
              gröna sektorn i ekonomin.
            </item>
          </list>
          <p xml:id="i-EigsCm3ZJag5aeUHzVbugB">
            Att det händer mycket runt om i världen är otvetydigt. Vi föreslår
            nu en strategi där Sverige bejakar förändringarna och tar täten
            i omställningen till en hållbar värld.
          </p>
          <head type="h2" xml:id="i-B8awTdqN7YqHYvys2QnepJ">
            2.4 Gröna ekonomiska strategier för förändring
          </head>
          <p xml:id="i-QpJVFHFm8Z1fYeuX9sis9o">
            Miljöpartiet föreslår här strategier för en aktiv och framtidsinriktad
            ekonomisk politik, en politik där vi moderniserar Sverige och
            påbörjar en spännande resa mot ett hållbart samhälle.
          </p>
          <list style="ol">
            <item xml:id="i-T5sTeNyqCFirEFApSWLTTR">
              För att ekonomin ska vara hållbar måste produktionsmetoder och
              produktionsresurser vara hållbara. Bostadssektorn, energiproduktionen,
              transportinfrastrukturen samt de industriella processerna måste
              därför förändras. Investeringar är en av de viktigaste nycklarna
              för att lyckas med detta. Vad vi väljer att investera i skapar
              fundamentet för hur ekonomin i framtiden kommer att fungera och
              vilken typ av miljöpåverkan som den kommer att medföra, vilket
              flera större studier styrker. 12 Politiskt finns goda möjligheter
              att styra de offentliga investeringarna. Miljöpartiet föreslår
              t.ex. stora nyinvesteringar i ett mer hållbart transportsystem,
              liksom offentliga investeringar och stöd för att minska energianvändningen.
            </item>
          </list>
          <list style="ol">
            <item xml:id="i-JvJUirxUbNP8eqhDBaVTpW">
              För att både privata och offentliga investeringar ska ske på
              ett effektivt sätt är det avgörande att det finns riktiga incitamentsstrukturer
              i ekonomin. Koldioxidskatt, energiskatt, utsläppshandel och konstgödselskatt
              är exempel på några viktiga ekonomiska styrmedel som kan skapa
              korrekta drivkrafter för privata investeringar om de används aktivt.
              Miljöpartiet föreslår en kilometerskatt för lastbilstransporter
              för att vägtrafikens kostnader bättre ska synas i priset på transporter
              och därmed göra andra alternativ än vägtransporter mer konkurrenskraftiga.
              Lika viktigt är det att i ordnad takt avveckla subventioner som
              styr investeringsbeslut åt helt fel håll. Många länder, globalt
              och i EU, har i dag ansträngda offentliga finanser och har därför
              svårt att prioritera resurser till gröna investeringar. Genom
              att fasa ut ohållbara subventioner inom fiske, energi, vatten
              och jordbruk kan vi globalt frigöra 12 % av BNP till gröna investeringar,
              samtidigt som tydliga incitament skapas för privata investeringar.
              I dag subventioneras exempelvis kärnkraften genom att dess ansvar
              för olyckor är begränsat. Miljöpartiet vill ändra detta och utöka
              kärnkraftsindustrins skyldighet att försäkra sig mot olyckor.
            </item>
            <item xml:id="i-JkHhdmDA1PUqRr4wXK4rK9">
              Tillväxten av gröna jobb är avgörande för en grön ekonomi. När
              produktionen ställs om skapas nya gröna jobb samtidigt som gamla
              jobb försvinner. Den gröna omställningen innebär en stor strukturomvandling
              av vår ekonomi. Att människor känner trygghet i omställningen
              är en förutsättning för att lyckas med detta. En annan viktig
              komponent i omvandlingen är utbildning och kompetensutveckling.
              Miljöpartiet föreslår förbättringar av arbetslöshetsförsäkringen
              och större möjligheter att komplettera ofullständiga studier för
              att därigenom underlätta omställningen på arbetsmarknaden. Jobbfrågan
              utvecklas också i avsnittet En omställning för nya jobb.
            </item>
            <item xml:id="i-29qKdrPe74ZFm7ufC21zgu">
              I en hållbar ekonomi måste materialflöden slutas i kretslopp.
              I stället för att ständigt bryta nya metaller måste vi t.ex. lära
              oss att använda de befintliga på ett effektivt sätt, att återanvända
              och återvinna dessa i stället för att deponera dem. Dessa slutna
              materialflöden måste drivas av förnybar energi som produceras
              på ett hållbart sätt. Det handlar om att ta om hand solenergi
              i olika former, såsom vind-, våg- och vattenkraft, solvärme samt
              fotosyntes. De restprodukter som ändå genereras måste vara så
              små att de kan tas om hand och brytas ned, utan fara för människors
              hälsa och utan att jordens långsiktiga produktionsförmåga äventyras.
              Framför allt handlar det om att inte överutnyttja ekosystemtjänsterna
              så att de förlorar sin funktionsförmåga. Miljöpartiet menar t.ex.
              att återanvändning måste stimuleras och att kraven på återvinning
              ständigt måste skärpas.
            </item>
            <item xml:id="i-KiMLfEWTuYK7ZENTBHyQsN">
              En dynamisk grön ekonomi kräver mångfald och ett stort mått av
              utbyte och experimentlusta. För att få fram innovativa lösningar
              krävs det att vi vågar experimentera och har ett stort utbyte
              av tankar, idéer, teknik och metoder med andra. Ett öppet samhälle
              som bejakar mångfald skapar större kreativitet och därmed ökade
              möjligheter att finna nya lösningar på de problem vi har framför
              oss.
            </item>
            <item xml:id="i-F2jWXNFKAZdSQqxzZ5teZn">
              De finansiella systemen måste uppmuntra långsiktighet, rimliga
              avkastningsnivåer och riskspridning i det privata näringslivet.
              Förluster i bank- och finanssektorn som uppstår t.ex. på grund
              av oansvarig utlåning måste finansieras inom sektorn. Det är avgörande
              för en hållbar ekonomisk utveckling och en mer grön ekonomi att
              stora offentliga investeringar utgår från tydliga hållbarhetskriterier.
              Förvaltning av t.ex. pensionsmedel måste underställas hållbarhetskriterier.
              Miljöpartiet menar att pensionsinvesteringar är långsiktiga investeringar
              som inte kan bygga på ohållbara lösningar. Vi anser att det inte
              är hållbart att AP-fonderna t.ex. gör stora investeringar i oljebolag
              och vapenindustrin.
            </item>
            <item xml:id="i-P8C8DoTJjCoaUsbGZhbGUX">
              Entreprenörer, innovatörer och forskare måste få mer utrymme.
              Forskare med sin nyfikenhet och experimentlusta öppnar upp för
              nya mänskliga framsteg som löser samhällsproblem. Innovatörer
              ser potentialen i forskarnas arbete och skapar tjänster och produkter,
              och vi entreprenörer gör dessa varor och tjänster tillgängliga
              på marknaden. Miljöpartiet menar t.ex. att möjligheterna att kommersialisera
              forskning och innovationer måste förbättras.
            </item>
            <item xml:id="i-Gp36bB7Ww3HTCdDeEqLESo">
              Hos kommunala bolag och förvaltningar finns i dag en stor kunskap
              om konkreta systemlösningar för ett hållbart samhälle. Det behövs
              nya vägar för att denna kunskap ska kunna kommersialiseras i större
              utsträckning och därmed bli tillgänglig för fler, såväl i Sverige
              som internationellt. Det kan t.ex. handla om att justera regelverk
              så att kommunala bolag på nya sätt kan vara delaktiga i ekonomiska
              projekt utanför kommunens gränser. Miljöpartiet föreslår därför
              att regeringen utreder denna fråga och återkommer till riksdagen
              med förslag. 13
            </item>
            <item xml:id="i-KyuadHSHzisr7imLYFWj6Z">
              Industrin är en nyckelaktör i en grön ekonomi. Staten, näringsliv
              och fackföreningar måste arbeta tillsammans för att utveckla industrin.
              Det handlar både om att hitta vägar för att ge människor stöd
              i strukturomvandlingen och om att hitta strategiska samarbeten,
              t.ex. genom forsknings- och innovationssatsningar. Staten måste
              också ta ett större övergripande ansvar och peka ut strategier
              och samla aktörer kring gemensamma mål och visioner för hur ett
              hållbart näringsliv kan utvecklas. Miljöpartiet menar att det
              går att utveckla och bygga vidare på det underlag som Miljöteknikdelegationen
              tagit fram 14 . Det kräver emellertid att regeringen engagerar
              sig i frågan.
            </item>
            <item xml:id="i-9VJpBKxWFEBRWP2ZAwpa3N">
              Lantbruket och övriga gröna näringar är viktiga aktörer för en
              grön ekonomisk utveckling. Vid t.ex. ekologisk odling begränsas
              läckaget av näringsämnen som bidrar till övergödningen. Genom
              ett hållbart skogsbruk bevaras funktionen hos skogens ekosystemtjänster.
              Att återinföra skatten på handelsgödsel är ett sätt att begränsa
              läckaget från jordbruket.
            </item>
            <item xml:id="i-R6FF987bKZ3iGxC6yEEqcz">
              Perspektivet på ekonomisk utveckling måste breddas och den ekonomiska
              analysen utvecklas. Det ekonomiska systemet måste spegla förluster
              av ekosystemtjänster och miljöförstörelse bättre än i dag. BNP
              räcker inte som indikator på hur vår ekonomi utvecklas och mår.
              Problemet med BNP är givetvis inte måttet i sig självt. Problemet
              är när måttet blir det övergripande målet för politiken. I Sverige
              har vi ställt upp många andra mål som politiken ska syfta till
              att nå. Miljömål, klimatmål och folkhälsomål är några viktiga
              målsättningar som inte per automatik nås genom ökad BNP. Embryon
              till ett arbete med att bredda den ekonomiska politiken finns
              framför allt utanför Sveriges gränser. EU-kommissionen har i meddelandet
              Bortom BNP att mäta framsteg i en föränderlig värld till EU-parlamentet
              och rådet pekat ut att detta är ett viktigt arbete framdeles.
              15 Ett annat mycket viktigt arbete i denna riktning är det som
              sker inom ramen för TEEB-initiativet 16 . Det är nu hög tid att
              även Sverige på allvar engagerar sig i detta arbete. Konjunkturinstitutet,
              Finanspolitiska rådet, Ekonomistyrningsverket, SCB, Naturvårdsverket
              och Energimyndigheten är alla exempel på viktiga institutioner
              som har kunskaper och erfarenheter som skulle vara mycket värdefulla
              för detta arbete.
            </item>
            <item xml:id="i-9M1Un7q3ea7rfGHSbi13jm">
              Jämställdhet har ett värde i sig självt och är avgörande för
              alla människors frihet. Det är också centralt för att samhällets
              resurser används på ett effektivt sätt. När förväntningar på kvinnors
              och mäns beteende begränsar våra livsval missar vi också att använda
              mänskliga resurser på bästa sätt. Miljöpartiet har flera förslag
              som leder till ökad jämställdhet och större möjligheter för både
              kvinnor och män att leva det liv som de själva väljer. Att arbeta
              för jämställda löner och minskad diskriminering är en viktig väg
              framåt, liksom att arbeta för ett mer jämställt uttag av föräldraförsäkringen.
            </item>
          </list>
          <p xml:id="i-5Dh9u2n79xAEtSTw9NtHc3">
            Genom dessa strategier kan konkreta steg tas mot en mer hållbar
            och grön ekonomisk utveckling.
          </p>
          <head type="h1" xml:id="i-QVe8QKBXuMUZXMvooZPTKo">
            3 En grön omställning av samhället
          </head>
          <p xml:id="i-KJkDMh437Nv7Q8Gbxy9LbA">
            Naturen och dess ekosystem är basen för vår ekonomi och vårt
            samhälle. Utan alla nyttigheter som naturen förser oss med står
            vi människor oss slätt. Naturen är också en plats för eftertanke
            och möjlighet att samla kraft. Många värdesätter en skogspromenad
            efter jobbet eller en båttur på helgen.
          </p>
          <p xml:id="i-NG7iB6jogxmFwZ3S5MTMcr">
            Globalt lever vi i dag långt över jordens reproduktionsförmåga.
            Effekterna av detta syns runt omkring oss. Det blir svårare att
            bada på somrarna på grund av algblomning, vi bör inte äta fisk
            på grund av höga gifthalter och våra källare översvämmas allt
            oftare. Om vi människor fortsätter med våra nuvarande produktions-
            och konsumtionsmönster kommer det enligt Världsnaturfonden att
            krävas två jordklot år 2030.
          </p>
          <p xml:id="i-GpVYetgtxxKQPfErRaMzuW">
            Miljöpartiet vill se ett Sverige som tar täten i klimatomställningen
            och kraftigt minskar utsläppen av växthusgaser. Vi vill se en
            kraftsamling för att hejda förlusten av biologisk mångfald och
            utarmningen av våra ekosystem. Vi anser att det är politikens
            ansvar att peka ut riktningen. Vi vill bjuda in fler människor
            att delta i omställningen av samhället genom att göra det enkelt
            och lönsamt att leva miljövänligt. Vi föreslår investeringar i
            infrastruktur, bostäder och förnybar energi som underlättar för
            människor och företag att göra klimatsmarta val, samtidigt som
            nya jobb skapas. Villkoren för den som vill producera sin egen
            el måste förbättras, och fastighetsägare och småhusägare bör uppmuntras
            att energieffektivisera genom ett utvidgat och klimatanpassat
            ROT-avdrag. Miljöpartiet vill satsa på ökad produktion och distribution
            av biogas så att fler kan köra biogasbil. Sverige ska också ta
            sitt ansvar globalt och göra det möjligt också för utvecklingsländer
            att delta i omställningsarbetet.
          </p>
          <p xml:id="i-JEPP2BC7zJ9XZS7GVF3GGk">
            Vi vill investera brett i att rusta upp det svenska miljöarbetet,
            med särskilt fokus på levande skogar och hav samt minskad spridning
            av miljögifter.
          </p>
          <head type="h2" xml:id="i-PydnLjJ7qAGEqA7ovBXztn">
            3.1 Vårt sätt att leva måste förändras
          </head>
          <p xml:id="i-HQHFXajhfRgZq3JLrv65EC">
            Alla tecken pekar på att vi människor lever på ett ohållbart
            sätt och att utvecklingen går åt fel håll. Den 21 augusti förra
            året inföll enligt Global Footprint Network Overshoot Day dagen
            då hela årets resurser av förnybara tillgångar tagit slut. Det
            innebär att vi globalt sett, på mindre än nio månader, gjorde
            av med resurser som det tar ett helt år för naturen att återskapa.
            17 Den globala resursanvändningen är ojämnt fördelad; det är framför
            allt den rika delen av världen som förbrukar mer än vad som är
            hållbart.
          </p>
          <p xml:id="i-2onEtvQpmShXWXYvbhdqet">
            Globalt sett har redan planetens ekologiska ramar överskridits
            på flera områden. 18 Det gäller bl.a. utsläpp av växthusgaser,
            förlust av biologisk mångfald och rubbning av kvävecykeln. Också
            när det gäller kemikalier är utsläppen för stora. Det är svårt
            att överblicka de långsiktiga effekterna, men de kan bli stora.
          </p>
          <p xml:id="i-JkbYYjw6VPrPSS4NDvfkU2">
            Det är tydligt att det är bråttom att ställa om samhället i en
            mer hållbar riktning. I Sverige måste vi öka våra insatser för
            att nå våra miljömål. Riksdagen beslutade för tio år sedan att
            vi ska klara de stora miljöutmaningarna på en generation. För
            tydlighetens skull har riksdagen delat upp detta åtagande i 16
            miljömål. Halva tiden har nu gått, och enligt Naturvårdsverket
            kommer endast 1 av dessa 16 mål att nås, nämligen skydd av ozonlagret.
          </p>
          <p xml:id="i-Gz1w6MUcbia9v3QHSNgwsQ">
            Sverige och den rika delen av världen måste också öka insatserna
            för att begränsa och hantera klimatförändringarna. Det råder stor
            enighet om att de globala utsläppen behöver minska med 80 % till
            2050. Allt fler klimatforskare menar att det kan behövas ännu
            större minskningar. Om jordens medeltemperatur fortsätter att
            stiga i samma takt som nu kommer det att leda till allvarliga
            konsekvenser. Vi kommer att få vänja oss vid allt kraftigare och
            oberäkneliga väderomslag, stormar, torka, värmeböljor och översvämningar.
            Ofta är de länder som drabbas värst redan i dag ekonomiskt utsatta.
            Världen har hittills inte förmått att minska sina utsläpp i den
            takt som behövs.
          </p>
          <p xml:id="i-WeiuUKdRSS6mE4CTPekG88">
            Sverige har till år 2020 som mål att minska utsläppen av växthusgaser
            i Sverige med 27 % jämfört med 1990 års nivå. Miljöpartiet har
            ett mer ambitiöst mål om att minska växthusgaserna med 45 %. Det
            målet bygger på den utsläppsminskning som forskning har visat
            är nödvändig.
          </p>
          <p xml:id="i-JyBp3Ev9KZ7hC7bamCgkcN">
            Med regeringens nuvarande takt i klimatarbetet blir det svårt
            att nå de nödvändiga målen. Alla tecken pekar i stället på att
            takten i miljö- och klimatarbetet måste öka. Att ställa om samhället
            är en tuff utmaning för politiska ledare, företag och människor
            runt om i världen. Vi i Miljöpartiet är övertygade om Sverige
            och världen kan klara utmaningen. Utmaningen innebär också en
            möjlighet där vi har chansen att ställa om till en ekonomi där
            människor och ekosystem mår bra, samtidigt som nya jobb skapas.
          </p>
          <head type="h2" xml:id="i-QrcYuT6gWirnBiXCwCozhm">
            3.2 Ställ om energisystemet
          </head>
          <p xml:id="i-32Hj4srHc3oZavTxdsrHA1">
            Miljö- och klimatfrågor är intimt sammanbundna med vår energianvändning.
            Miljöpartiets energipolitik bygger på målet att samhället ska
            ha ett säkert och hållbart energisystem. Det ska självklart vara
            tryggt för människors hälsa och ekosystemen. Risken för olyckor
            och utsläpp ska minimeras. Dessutom ska energisystemet vara pålitligt,
            både ekonomiskt och driftsmässigt. Så är det inte i dag.
          </p>
          <p xml:id="i-7saB33EX8vUvN8hL2uRTka">
            Med Miljöpartiets framtidsinriktade energipolitik är det på sikt
            möjligt att klara energiförsörjningen helt utan fossila bränslen
            och kärnkraft, och ändå ha en elförsörjning i balans. Detta kan
            ske utan att det påverkar möjligheten att nå klimatmålen. Vårt
            förslag består av en mix av åtgärder. Först och främst måste energianvändningen
            effektiviseras, och dessutom måste produktionen av förnybar energi
            öka.
          </p>
          <p xml:id="i-BYyvcoF9LE3doeDyANMpTu">
            Förnybara energikällor är den bärande delen i ett hållbart energisystem.
            Sverige har bland de bästa förutsättningarna i världen att bygga
            ut bioenergi, vindkraft och andra förnybara och hållbara energislag.
            Sverige är ett relativt glesbefolkat land med en lång kust som
            lämpar sig för vind- och vågkraft och med mycket skog som ger
            bioenergi. Dessutom har vi en industriell spetskompetens.
          </p>
          <p xml:id="i-6WVSd46ZKh4RaXLzBuzepa">
            Miljöpartiet vill ta vara på dessa förutsättningar. Vi vill stimulera
            satsningar på förnybar energi som underlättar för människor och
            företag att göra klimatsmarta val, samtidigt som det skapar nya
            jobb. Vi vill skapa bättre incitament för produktion av förnybar
            energi och stötta småskaliga elproducenters möjligheter att leverera
            och sälja miljövänlig el på elnätet genom garantipris och nettomätning.
            På så sätt kan t.ex. en bättre marknadsetablering av solceller
            ske, vars utbyggnad hittills utvecklats dåligt i Sverige jämfört
            med i andra liknande länder. Vi vill också underlätta investeringar
            i ökad produktion och distribution av biogas, bl.a. genom att
            göra en nystart för Klimatinvesteringsprogrammet (Klimp) som ger
            kommuner, företag och andra aktörer ekonomiska möjligheter att
            satsa på klimatvänlig teknik. Produktion och distribution av biogas
            är inte minst viktigt för att kombinera möjligheterna till utveckling,
            företagande och hållbara transporter på landsbygden.
          </p>
          <p xml:id="i-SSzXYLojweMhSpR5Jc1exH">
            Sverige har också goda möjligheter att effektivisera energianvändning
            inom såväl industrin som fastighets- och bostadssektorn. Sverige
            tillhör i dag de länder i EU som är sämst på detta område; slöseriet
            är omfattande. Enligt Energieffektiviseringsutredningen 19 kan
            användningen på kort tid, och på ett kostnadseffektivt sätt, minska
            med 30 TWh per år, motsvarande ca 20 % av energianvändningen i
            bostadssektorn. På längre sikt finns en betydligt större potential
            för effektivisering.
          </p>
          <p xml:id="i-GRqnRvvoj6hWAgJvzeQ8Qn">
            Sedan 2007 har regeringen minskat stödet till energieffektivisering
            och förnybar energi. Inga nya satsningar har ännu presenterats.
            Ryckigheten skapar osäkerhet på marknaden och gör att utvecklingen
            bromsas. Miljöpartiet vill genomföra en rad nya åtgärder för att
            påskynda energieffektiviseringen. Energi- och koldioxidskatter
            är bärande delar av denna strategi, liksom våra stöd till energieffektivisering
            i bostäder och fastigheter.
          </p>
          <p xml:id="i-K56wssxVvK8rgK8Jg7srRt">
            Riksdagens beslut att tillåta nya kärnreaktorer är ett steg i
            fel riktning. Det låser in Sverige i ett kärnkraftsberoende fram
            till år 2100. Vi anser att beslutet bör rivas upp. Det finns ingenting
            som tyder på att nya reaktorer kommer att behövas när de gamla
            faller för åldersstrecket, tvärtom. Fram till 2020 beräknas elöverskottet
            bli hela 23 TWh, vilket nästan motsvarar produktionen i fem av
            Sveriges tio reaktorer. Det är fullt möjligt att ta ett par reaktorer
            ur drift redan denna mandatperiod utan att det påverkar tillgången
            på el i Sverige. Med Miljöpartiets energipolitik kan vi på sikt
            fasa ut kärnkraften helt och ändå klara den svenska elförsörjningen.
          </p>
          <head type="h2" xml:id="i-3d5yeEWrxZbMj7cMN4edB5">
            3.3 Ställ om transportsystemet
          </head>
          <p xml:id="i-QtsuHLqGbZvVib48jzmQkV">
            Miljöpartiet vill skapa ett tillförlitligt, hållbart och jämställt
            transportsystem. Dagens transportsystem är inte hållbart. Det
            svenska transportsystemet är starkt beroende av fossila bränslen,
            och inrikes transporter svarar för nästan en tredjedel av Sveriges
            totala utsläpp av växthusgaser. Inom transportsystemet står vägtrafiken
            för nästan 94 % av utsläppen, vilket kan jämföras med tågtransporterna
            som endast står för 0,4 % av utsläppen. 20 Trots effektivare motorer
            och en ökad andel förnybar energi minskar inte utsläppen från
            vägtrafiken. Förklaringen ligger i att ökad trafik tagit bort
            effekten av snålare fordon och en ökad andel biobränslen. 21
          </p>
          <p xml:id="i-QztyrATKrjhBCFpLoXxCSX">
            Regeringens politik är inte tillräcklig för att klara omställningen
            inom transportsektorn. Att utsläppen från transporterna fortsätter
            att öka är en tydlig indikation på detta.
          </p>
          <p xml:id="i-S9Jkg15ttfgemQrzUiqPxi">
            För att minska trafikens klimatpåverkan utan att samtidigt begränsa
            människors möjligheter att resa behövs en sammanhållen politik.
            Miljöpartiet har en bred strategi för att ställa om transportsystemet.
            Det handlar dels om att utveckla samhällsplaneringen för att minska
            behovet av transporter, dels om att öka kollektivtrafikens andel
            av persontransporterna, föra över godstrafik till järnvägen, minska
            utsläppen från bilar och minska flygresandet.
          </p>
          <head type="h3" xml:id="i-FbjQqQefk1AzcLYeCP2uvE">
            Moderna, snabba och hållbara transporter
          </head>
          <p xml:id="i-3bvpYSz3fcxAsgidZZMRfx">
            Sedan mitten av 1990-talet har persontrafiken på järnväg mer
            än fördubblats. Motsvarande ökning för godstrafiken är mellan
            20 och 30 %. De senaste två åren har tågresenärer och företag
            upplevt bl.a. kaosartade vintrar, med förseningar och inställda
            tåg. Trafikverket konstaterar att låga nivåer av underhåll och
            investeringar på järnvägen riskerar att leda till fortsatta försämringar
            i tågtrafiken. 22 Den positiva trenden med fler resenärer och
            mer gods på spåren riskerar att brytas om tåget upplevs som ett
            osäkert och krångligt transportmedel.
          </p>
          <p xml:id="i-KA9zSfUvZ9VNmudQr7CYSM">
            Miljöpartiets målsättning är att fördubbla dagens andel resande
            med kollektivtrafik till 2020 och öka andelen godstransporter
            på järnväg väsentligt. För att klara det vill vi kraftigt öka
            satsningarna på järnvägsunderhållet, detta för att avhjälpa de
            akuta problemen och för att skapa bättre förutsättningar för en
            robust tågtrafik framöver. För att skapa en attraktiv tågtrafik
            på längre sikt vill vi också göra stora investeringar i ny kapacitet
            både i form av ökad kapacitet på befintliga banor och genom satsningar
            på nya sträckningar och höghastighetsbanor. Vi vill också investera
            i en utbyggd cykel- och kollektivtrafik genom spårvägsutbyggnad,
            snabba busslösningar och nya cykelbanor runt om i landet.
          </p>
          <p xml:id="i-3RHKH4HX7KSRyXPcsb6pUc">
            Satsningen på järnvägen finansieras delvis med en kilometerskatt
            på lastbilstransporter. En sådan skatt internaliserar de delar
            av den tunga vägtrafikens kostnader som inte täcks in av koldioxidskatten,
            i form av t.ex. vägslitage, olyckor och buller. Samtidigt minskar
            den snedvridning i konkurrens som finns mellan transporter på
            järnväg och väg i dag.
          </p>
          <head type="h3" xml:id="i-RpXQmBKyNZfwqDiNMwPyWZ">
            Klimatanpassa fordonsflottan
          </head>
          <p xml:id="i-LY5pKjMD4CUiFCp4uB1bJE">
            Bilen utgör för många ett flexibelt och enkelt transportmedel.
            För dem som lever utanför städerna och på platser där det saknas
            kollektiva transporter är bilen ofta nödvändig för att få vardagen
            att gå ihop.
          </p>
          <p xml:id="i-SHvZSoQoNQQNt51UZLVwyu">
            Miljöpartiet menar att generella styrmedel såsom koldioxidskatt
            är ett samhällsekonomiskt effektivt sätt minska utsläppen från
            transportsektorn. För att koldioxidskatten ska fungera och få
            legitimitet krävs dock att det också finns alternativ. Politiken
            måste därför vara betydligt bredare. Miljöpartiets viktigaste
            förslag för en omställning av fordonsflottan presenteras nedan.
            Till hösten kommer vi att gå vidare och fördjupa och specificera
            förslagen.
          </p>
          <list style="ul">
            <item xml:id="i-JZApKsRsyVukyQUyBJFnXb">
              Fortsatt forskning kring och utveckling av nya bränslen. Det
              kommer inte att finnas ett bränsle som på egen hand kan ersätta
              bensinen och oljan. Flera olika bränslen kommer att behövas, bl.a.
              för att distributions- och produktionsförutsättningarna ser så
              olika ut i olika delar av Sverige och världen. Elbilar, biogasbilar
              och hybridfordon kommer att behöva komplettera varandra.
            </item>
            <item xml:id="i-sU9B9itcgvaYvsDaoTiyF">
              Offentliga stöd för produktion och distribution av biogas. I
              Sverige finns mycket goda förutsättningar för att öka användningen
              av biogas. Ett stöd för distribution och produktion av förnybara
              bränslen bör vara teknikneu­tralt så att även andra bränslen kan
              få stöd. Målet bör vara att biogas eller andra klimatsmarta bränslen
              finns tillgängliga där människor behöver dem.
            </item>
            <item xml:id="i-AquHkZSWWNtCVrhP44zRG4">
              Avgift eller bonus vid nybilsköp. Utvecklingen mot bränslesnåla
              bilar går alldeles för långsamt. För nya personbilar i Sverige
              2009 var utsläppen i genomsnitt 164 g/km, vilket kan jämföras
              med snittet i EU på 146 g/km. Koldioxidskatten behöver kompletteras
              med incitament som också styr när människor står i begrepp att
              köpa en ny bil. För att påverka människor att välja ett snålt
              och energieffektivt fordon i inköpsögonblicket föreslår Miljöpartiet
              en avgift vid inköp av nya bränsletörstiga och energikrävande
              fordon samtidigt som en bonus införs vid inköp av extra snåla
              fordon. Detta ska gälla både vid privat försäljning och vid försäljning
              av förmånsbilar till företag. Reglerna för bonus respektive avgift
              bör kontinuerligt justeras. En komponent som styr mot förnybara
              bränslen kan också behövas.
            </item>
            <item xml:id="i-QfYucZ4GudEsjmxw9gjeW4">
              Riktade styrmedel i städerna såsom trängselavgifter. Den privata
              biltrafiken i städerna måste minska, av såväl utrymmesskäl som
              miljö- och klimatskäl. Samtidigt finns ofta goda kollektivtrafiksalternativ
              till bil i städerna. För att styra över från bil till kollektivtrafik
              är det därför rimligt att i större utsträckning använda riktade
              styrmedel såsom trängselavgifter.
            </item>
            <item xml:id="i-2MJYpG47XkLBMjEaKZFLPv">
              Bygg ut alternativen. En väl fungerande och utbyggd kollektivtrafik
              är en viktig förutsättning för att bilisterna ska lämna bilen
              hemma. Därför behövs stora satsningar för att förbättra och bygga
              ut kollektivtrafiken.
            </item>
          </list>
          <head type="h3" xml:id="i-91QnaxT5ULGiE7NnCEH2Jg">
            Minska flygets klimatpåverkan
          </head>
          <p xml:id="i-LFgjDuFpRMY4pfSS4QhF9u">
            Flygresandet står i dag för mellan 10 och 20 % av svenskarnas
            totala klimatpåverkande utsläpp. Osäkerheten är stor eftersom
            flygets utsläpp av vattenånga och kväveoxider bidrar till klimatpåverkan.
            Den totala klimatpåverkan från flygets utsläpp uppskattas vara
            mellan 1,9 och 5 gånger högre än den som orsakas av enbart koldioxiden.
          </p>
          <p xml:id="i-9LhdytvJKf8MBRaJCRNnVx">
            Nästa år införlivas flyget i handeln med utsläppsrätter. Som
            systemet är utformat finns det en risk att det kommer att få en
            högst marginell påverkan på flygets totala kostnader. Sverige
            bör därför verka för att flyget ges en särskild utsläppsbubbla
            inom ramen för EU:s handel med utsläppsrätter. För att ytterligare
            minska flygets klimatpåverkan skulle en åtgärd kunna vara att
            förändra flygets start- och landningsavgifter så att de täcker
            samhällskostnaderna för de klimatutsläpp, utöver koldioxid, som
            flyget står för. Miljöpartiet anser att ett sådant förslag bör
            utredas.
          </p>
          <head type="h2" xml:id="i-CHSPc3TVqYCw1qCN7dyRyK">
            3.4 Ställ om bostadssektorn
          </head>
          <p xml:id="i-LLkwsoNkkqUuFtaDCHaKsA">
            Bostadssektorn står för runt 4 % av Sveriges koldioxidutsläpp.
            23 Utsläppen har minskat markant sedan början av 1990-talet, vilket
            främst beror på att oljeuppvärmningen till stora delar ersatts
            med andra energislag. Den totala användningen av energi i småhus,
            flerbostadshus och lokaler uppgick till 149 TWh år 2009, vilket
            motsvarar drygt 40 % av Sveriges totala energianvändning. 24
          </p>
          <p xml:id="i-RNNt8qLTBHMjcZREcTPuAR">
            Sveriges mål för energieffektivisering i bebyggelsen är att den
            totala energianvändningen i bostäder och lokaler ska minska med
            40 % till år 2020 och med 50 % till år 2050. Besparingen till
            år 2020 motsvarar lika mycket energi som 60 000 normalstora flerbostadshus
            använder. Under de kommande åren måste såväl nybyggda som befintliga
            bostäder bli betydligt mer energieffektiva.
          </p>
          <p xml:id="i-KkTgaLFMSj6w9jYuPdCSyg">
            En minskning av bostäders och fastigheters energianvändning ger
            vinster för såväl klimatet som plånboken. Att pressa ned energianvändningen
            är också ett sätt för villaägaren, bostadsrättsföreningen eller
            fastighetsförvaltaren att minska sin känslighet för svängningar
            i elpriset.
          </p>
          <p xml:id="i-BeLkh6pcuZcZWSNwCS58Y9">
            Miljöpartiet vill uppmuntra fastighetsägare och småhusägare att
            energieffektivisera genom att klimatanpassa ROT-avdraget. Vi vill
            också satsa på att rusta upp bostadsbeståndet i miljonprogramsområdena.
            Enligt Hyresgästföreningen är 650 000 lägenheter i miljonprogrammen
            i behov av omfattande renoveringar, såsom stambyte, energieffektivisering
            och fasadarbete. Dessa områden är också ofta i behov av upprustning
            av boendemiljöerna. Att rusta upp dessa områden är en viktig åtgärd
            för att folk som bor där ska kunna känna sig trygga och stolta
            över sitt bostadsområde. Därför föreslår vi också ett nytt ROT-stöd
            för renovering och energieffektivisering av flerbostadshus samt
            upprustning av boendemiljöerna i miljonprogramsområdena. För att
            stimulera byggandet av fler energieffektiva hyresrätter föreslår
            vi dessutom ett statligt stöd för nybyggnation med krav på låg
            energiförbrukning och rimliga boendekostnader.
          </p>
          <head type="h2" xml:id="i-U1Tc48AZafVNgSbNrkeoEt">
            3.5 Ett globalt klimatansvar
          </head>
          <p xml:id="i-VN4Ydxw4SyVWdvoaH4wNmb">
            För Miljöpartiet är klimatfrågan en global ödesfråga som hänger
            intimt samman med utveckling och rättvisa. Sverige har ett stort
            ansvar att visa ledarskap och ta ansvar för klimatpolitiken. Detta
            kan vi göra genom en ambitiös och framsynt klimatpolitik i Sverige
            och genom att konstruktivt delta i det internationella samarbetet.
            Sveriges och andra rika länders insatser för att minska utsläppen
            i utvecklingsländerna behöver förbättras radikalt.
          </p>
          <p xml:id="i-VrgGFJygwP9zkZBUavY3vn">
            Regeringen tar medel till klimatåtgärder från biståndet. Detta
            är djupt felaktigt. Biståndet behövs mer än någonsin för att bekämpa
            fattigdom. Detta är ett avgörande ställningstagande för att skapa
            förtroende från de fattiga länderna i klimatförhandlingarna. Vi
            vill öronmärka medel till internationella klimatåtgärder i den
            nationella budgeten. För att säkra ökade medel till internationella
            klimatinvesteringar vill vi från 2013 använda de nya intäkter
            som Sverige får i och med auktioneringen av utsläppsrätter till
            detta ändamål.
          </p>
          <p xml:id="i-UjM3iA4TaXMDuVEBvt5uum">
            Miljöpartiet vill också att Sverige ska verka internationellt
            för att få till stånd nya medel och finansieringsformer för internationella
            klimatåtgärder. Resurser kan exempelvis komma från avgifter på
            utsläpp från internationell luft- och sjöfart. Andra möjligheter
            är att införa en internationell koldioxidskatt eller en skatt
            på finansiella transaktioner. Vi anser att de internationella
            klimatfonder som skapats inom ramen för klimatkonventionen ska
            fördela pengarna för klimatarbete i fattiga länder.
          </p>
          <head type="h2" xml:id="i-WGXDG1mGPp6GcQhfU2Nc7w">
            3.6 Hejda förlusten av biologisk mångfald
          </head>
          <p xml:id="i-CkFZ48nmH7ri32JtjnGgMY">
            Vårt liv och välbefinnande är beroende av naturens gåvor eller,
            med ett modernare uttryck, ekosystemtjänster. Det handlar om funktioner
            som är grundläggande för allt liv, såsom t.ex. syrets kretslopp,
            vattenreglering, produktionsvärden som virke och bär samt rekreation
            som får oss att må bra. Dessa gåvor eller tjänster är beroende
            av den stora variation av arter, anlag och ekosystem som går under
            samlingsnamnet biologisk mångfald.
          </p>
          <p xml:id="i-C2HtGHMv6uXrX1xJ6rFne9">
            Tyvärr håller den biologiska mångfalden i världen och i Sverige
            på att utarmas. Mellan 5 och 10 % av jordens arter är akut hotade
            eller sårbara. Det största hotet är att vi exploaterar mer och
            mer av jordens yta, vilket tränger ut djur och växter som funnits
            där tidigare.
          </p>
          <p xml:id="i-9BfSCXVcBV6GUb4eE3HRV4">
            Vid FN:s möte om biologisk mångfald i oktober 2010 enades man
            om att överfisket ska stoppas, att skadliga subventioner som förstör
            biologisk mångfald ska fasas ut och att gröna räkenskaper ska
            utvecklas. En målsättning om att skydda 17 % av land- och vattenområdena
            från exploatering sattes upp, liksom 10 % av kustområdena och
            de marina områdena.
          </p>
          <p xml:id="i-EogFQZZZSXP59ev2Z8P7zE">
            Sverige måste ta ansvar och leva upp till dessa mål så att ekosystemens
            bärkraft säkras. Regeringen har tyvärr tagit flera steg åt fel
            håll. Man har minskat medlen till biologisk mångfald och urholkat
            skogsskyddet.
          </p>
          <p xml:id="i-X7bpzFDxMx4PrqmEDkGAbT">
            En stor del av Sveriges biologiska mångfald finns i skogen. I
            dag är drygt 2 000 av den svenska skogens arter hotade. Trots
            det har Sverige en mycket liten andel skyddad skog, både ur ett
            internationellt och ur ett biologiskt perspektiv. Mängden skog
            med höga naturvärden i första hand gammelskog minskar snabbt,
            och vi har i dag för lite sådan skog för att kunna säkra den biologiska
            mångfalden där.
          </p>
          <p xml:id="i-AWQCozvu3ESSVCkc9q3UDT">
            Miljöpartiet vill se en kraftsamling för att hejda förlusten
            av biologisk mångfald och utarmningen av våra ekosystem. Vi vill
            investera brett i att rusta upp det svenska miljöarbetet, med
            särskilt fokus på skogen. Vi prioriterar ett kraftigt ökat skydd
            av resterna av gammelskog. Vi vill också se en större miljöhänsyn
            i det konventionella skogsbruket och mer hyggesfritt skogsbruk.
            Därutöver vill vi särskilt satsa på sjöar, vattendrag, våtmarker
            och annan särskilt värdefull natur.
          </p>
          <p xml:id="i-SuBcLghajfUuoc2tMwbtJx">
            Havets biologiska mångfald är också hotad. Torsken är på väg
            att återhämta sig i Östersjön men överfiske är fortfarande ett
            problem, såväl i Sverige som internationellt. Vi vill avskaffa
            de omfattande miljöskadliga subventionerna inom fiskenäringen
            och verka för en mer ansvarsfull fiskepolitik på EU-nivå.
          </p>
          <head type="h2" xml:id="i-VBJ9cUv7yZyWakhrKEoJbS">
            3.7 Fasa ut miljögifterna
          </head>
          <p xml:id="i-91a18hR5RZBpvCuwvZJ2mK">
            Miljöpartiet anser att det behövs ett systemskifte inom kemikaliepolitiken.
            Hänsyn behöver tas till de konsekvenser kemikalier får, ensamma
            såväl som i kombination, på ekosystem och människors hälsa. Miljögifter
            måste kontrolleras i varor, inte bara i produktionen och miljön.
          </p>
          <p xml:id="i-8oUgTgRtW6ENK9KxSMMdg8">
            Miljögifterna finns överallt, i vår mat och i våra kläder, möbler
            och hus. Larmrapporter som kopplar ihop ökande folkhälsoproblem,
            såsom koncentrationssvårigheter, cancer och allergier, med kemikalier
            duggar tätt. Sverige behöver därför en mer offensiv politik för
            en giftfri vardag, till skydd för både människor och miljön. Miljöpartiet
            föreslår att användningen begränsas eller förbjuds helt när det
            gäller några av de farligaste ämnen som förekommer i vår vardag,
            med speciellt fokus på att skydda barn. Kemikalieinspektionens
            arbete måste också stärkas och lagstiftningen i kemikaliefrågor
            förtydligas.
          </p>
          <head type="h2" xml:id="i-NPqfzTyC1FSjj8UpfyXSW8">
            3.8 Ett hållbart jordbruk
          </head>
          <p xml:id="i-8XREZRvTLeKnA6vn22GPa">
            Lantbruket är en nyckelaktör för att hejda klimat­förändringarna
            och för att minska övergödningen i våra hav och sjöar. Det spelar
            också en viktig roll i att begränsa gifterna i den mat vi äter.
            Vid ekologisk odling begränsas läckaget av näringsämnen som bidrar
            till övergödning. Att återinföra skatten på handelsgödsel är ett
            sätt att begränsa läckaget från jordbruket. Miljöpartiet anser
            att en svensk livsmedelsstrategi som bygger på ökad hållbarhet
            och ökad produktion bör utarbetas. Jordbruket måste ses som en
            viktig komponent för att både producera livsmedel och bidra till
            att lösa energi-, klimat- och miljöproblemen. Sverige ska ha beredskap
            att klara försörjningen i ett läge med mycket höga oljepriser.
            Sverige bör inta en mer aktiv roll för att påverka EU:s jordbrukspolitik.
            Syftet bör vara att omvandla den nuvarande jordbrukspolitiken
            till en politik för omställning till ett ekologiskt uthålligt
            lantbruk och för att säkra ekosystemtjänster.
          </p>
          <head type="h1" xml:id="i-6u3SjdWzh53NaY7CGy3TfL">
            4 En omställning för nya jobb
          </head>
          <p xml:id="i-GTrTWZT1XQ3JvEguhPjZCt">
            Miljöpartiets grundläggande utgångspunkt är att alla människor
            har rätt till arbete och egen försörjning. Detta kräver ett dynamiskt
            näringsliv där människors kreativitet och skaparlust lägger grunden
            för nya jobb. Villkoren för entreprenörskap och företagande måste
            vara goda. Investeringar måste göras i forskning och utbildning,
            och människor måste få möjligheter till utbildning och kompetensutveckling
            och därigenom få förutsättningar att ta nya jobb. En god infrastruktur,
            bra kommunikationer och ett effektivt rättsväsen är centrala för
            att nya jobb ska växa fram.
          </p>
          <p xml:id="i-G273xgVeZy5Sg879t1aVY9">
            Mycket viktigt arbete utförs inom välfärden. En fungerande skola,
            barnomsorg och sjukvård är en förutsättning för att vårt samhälle
            ska fungera. Nya arbeten skapas i dag också inom den breda tjänstesektorn
            som sträcker sig från utbildning till företagstjänster och personliga
            tjänster.
          </p>
          <p xml:id="i-287xRh2YbxcZJ7DVCTNtvQ">
            För att nya jobb ska kunna skapas behövs också effektiva vägar
            för att arbetstagare och arbetsgivare ska kunna finna varandra
            och för att ge unga människor en rättvisande bild av hur arbetsmarknaden
            ser ut och vilka möjligheter som finns.
          </p>
          <p xml:id="i-RY8Dgx759YjdtvGRggCX4h">
            Människor som av olika anledningar inte kan arbeta och därmed
            försörja sig själva ska ges hjälp tillbaka till arbetslivet, men
            också till en rimlig ekonomisk trygghet som gör att vardagen går
            ihop.
          </p>
          <head type="h2" xml:id="i-D4pkVihD8ZpbwKJD6WRv2N">
            4.1 Nya jobb i en hållbar ekonomi
          </head>
          <p xml:id="i-6jVuQV4eUt5JZNHY1pJsdx">
            En viktig motor för nya jobb under de kommande åren kommer att
            vara den gröna omställningen till ett hållbart samhälle, där en
            fortsatt strukturomvandling av den globala och den svenska ekonomin
            i hållbar riktning kommer att skapa nya gröna jobb. Miljöpartiet
            ser tre områden som är fortsatt högprioriterade för den gröna
            omställningen och som samtidigt kommer att skapa nya jobb och
            exportmöjligheter:
          </p>
          <list style="ul">
            <item xml:id="i-QiFcvJAEM9QeJBbTMdpfdu">
              Genom utvecklingen av ny, renare och effektivare teknik som leder
              till en hållbar omställning av produktionen kan näringslivet utvecklas
              och nya jobb, export och ekonomisk utveckling skapas.
            </item>
            <item xml:id="i-5Bh6pR7m7rTKBJnaFEAWVc">
              Ett bättre och mer ansvarsfullt nyttjande av Sveriges naturresurser
              leder till fler ekologiskt hållbara jobb. Genom att förvalta naturresurserna
              i stället för att förbruka dem kan vi skapa nya jobb inom traditionella
              gröna näringar som skogen och jordbruket.
            </item>
            <item xml:id="i-LmXfco7MKaJ7itaKunv16e">
              En fortsatt ekologiskt hållbar omställning av bostäder och energiförsörjning
              kommer att generera nya jobb samtidigt som ett hållbarare samhälle
              skapas. Moderna, snabba och hållbara transporter bidrar till fler
              jobb och ett starkare näringsliv.
            </item>
          </list>
          <p xml:id="i-N2N71ADXwnBwfc8rwpQtFa">
            Konkret handlar det om offentliga investeringar i forskning,
            utveckling och ny infrastruktur, om investeringar i hållbara och
            energieffektiva bostäder och om en hållbar omvandling av våra
            industriprocesser. Det handlar också om att skapa möjligheter
            för en växande tjänstsektor där t.ex. material och produkter återvinns
            och återanvänds i stället för att slitas och slängas.
          </p>
          <head type="h3" xml:id="i-PdgEkjryBSXk6cE1Tpf9hA">
            Nya jobb med en grön omställning
          </head>
          <p xml:id="i-848qAXiwzQNRHAzcc5PNfu">
            Nya studier pekar på att en grön omställning kan vara en kraftfull
            jobbmotor i framtiden. I en ny studie från Unep, FN:s miljöorganisation,
            modellberäknas de jobbskapande effekterna av en grön omställning
            på global nivå där 2 % av den globala bruttonationalprodukten
            årligen investeras i omställning. Enligt detta investeringsscenario
            kan tvågradersmålet 25 nås till 2050, samtidigt som andra ekosystemrelaterade
            tjänster förbättras avsevärt och de globala ekologiska fotavtrycken
            minskar med drygt 50 % jämfört med business as usual-alternativet.
            26 Det intressanta med denna studie är att den visar att det netto
            skapas fler jobb än vad som försvinner genom den gröna omställningen.
          </p>
          <p xml:id="i-4CXL8qmNYMmT7tasfDujB9">
            Även i andra FN-studier lyfts frågan om jobbskapande effekter
            av en grön omställning och en grön ekonomi fram. I rapporten Green
            Jobs visar rapportförfattarna t.ex. att effekterna av en övergång
            till ett mer kretsloppsanpassat samhälle troligen kommer att innebära
            att många nya jobb skapas. 27 Vetenskapliga studier som redovisas
            i bl.a. Uneps rapporter pekar på att nettoeffekterna på sysselsättningen
            av en grönare ekonomi kan vara att det skapas fler nya arbeten
            än vad som försvinner inom de berörda sektorerna:
          </p>
          <list style="ul">
            <item xml:id="i-KqnpihgedodrLDBAD4UHYV">
              En studie visar att återvinning och sortering av återvinningsbara
              material kräver tio gånger mer arbetskraft än deponi eller förbränning
              av avfall. 28
            </item>
            <item xml:id="i-W5zKSG3STi8B1ipVUn23E1">
              Modellberäkningar visar att investeringar på ca 0,3 % av den
              globala bruttonationalprodukten i hållbara transporter kan minska
              användningen av fossila bränslen med 80 % under business as usual
              samtidigt som sysselsättningen ökar med 10 %. 29
            </item>
            <item xml:id="i-TorNniuMXmbKT37mkC8uiy">
              I en Sikarapport bedöms en kilometerskatt på lastbilstransporter
              minska transportbehovet samtidigt som sysselsättningen i vissa
              branscher, t.ex. livsmedelsbranschen, ökar på grund av en omstrukturering
              där transporter ersätts med arbete. 30 På så vis kan en kilometerskatt
              innebära bättre förutsättningar för lokalt företagande.
            </item>
            <item xml:id="i-GnqzkWDMPuTr6qEssnGR3A">
              Ett mer hållbart jordbruk kan öka sysselsättningen i sektorn
              med 4 % de kommande årtiondena enligt modellberäkningar. 31 Även
              empiriska studier ger samma resultat. En studie på jordbruk i
              England och Irland visar att ekologiskt jordbruk har 1/3 fler
              anställda jämfört med motsvarande konventionella jordbruk. 32
            </item>
            <item xml:id="i-Gj3VFM8T6C3eJZjin4fUUB">
              Empiriska studier av antalet jobb per producerad kilowattimme
              visar att investeringar i förnybar energi är mer sysselsättningsintensiva
              än investeringar i kol och olja. 33
            </item>
          </list>
          <p xml:id="i-Tq61s2DdgapmEdJvFh1P9N">
            Dessa studier är inga allmänna jämviktsanalyser utan partiella
            studier över effekterna på sysselsättningen inom vissa sektorer.
            Slutsatsen måste ändå bli att studierna stöder resonemanget om
            att den gröna omställningen kommer vara en betydande jobbmotor
            i framtiden.
          </p>
          <head type="h3" xml:id="i-Dhp5Zb7DUExrsVwFodqUpp">
            Sverige behöver en nationell strategi för de gröna jobben
          </head>
          <p xml:id="i-9cdtnTGjxBUMmjDe1YTP6x">
            Ett tydligt exempel där gröna jobb, export, teknisk utveckling
            och företagande går hand i hand är uppvärmning inom bostadssektorn.
            Globalt är uppvärmning den enskilt största källan till utsläpp
            av växthusgaser. 34 I Sverige ligger vi, bl.a. på grund av driftiga
            entreprenörer, höga energiskatter, ett kallt klimat och framsynta
            kommunala bostadsbolag, långt framme vad gäller att bygga energieffektiva
            hus. I Västra Götaland har många s.k. passivhus och lågenergihus
            byggts, och ett stort systemkunnande kring detta har utvecklats.
            Kunskap om hur stora mängder energi kan sparas inom uppvärmning
            exporteras nu t.ex. till Kina och Frankrike. I andra delar av
            landet finns andra sektorer som växt sig starka och exporteras
            på världsmarknaden.
          </p>
          <p xml:id="i-HFEfJQA22sLw5mPgn1orfo">
            Trots många goda exempel saknas dock fortfarande ett nationellt
            ledarskap och stöd för att fortsätta denna utveckling. I Sveriges
            miljöteknikråds (tidigare Swentec) slutrapport och i dess delbetänkanden
            finns konkreta förslag på vad som behöver göras. Rådet pekar bl.a.
            på att det behövs en tydlig vision för miljöteknik och gröna jobb
            som samhällets olika aktörer kan samlas kring och ett stärkt politiskt
            ledarskap samt en institutionell struktur som gör att myndigheter
            och regeringen drar åt samma håll i dessa frågor. Ett av delegationens
            förslag är ett att expertråd för hållbar utveckling inrättas direkt
            under regeringen, med uppgift att verka för en långsiktighet i
            regeringens arbete med dessa frågor. 35
          </p>
          <p xml:id="i-7crJDMZnAgVTHhYzDqybQN">
            Miljöpartiet menar att regeringen under lång tid försummat både
            miljötekniksektorn och den större frågan om en hållbar omvandling
            av vår ekonomi och att denna fråga nu måste ges högsta prioritet.
          </p>
          <head type="h2" xml:id="i-RpxVJEHREY1XDgdREooUC6">
            4.2 Ett nyfiket kunskapssamhälle
          </head>
          <p xml:id="i-SeA6aqkf6Kn8B79k7Nsf4r">
            Ett samhälle i ständig utveckling behöver ett väl fungerande
            utbildningssystem. En grundskola, gymnasium och högre utbildning
            av hög kvalitet gör att människor kan växa och utvecklas. Detta
            är nödvändigt för ett blomstrande näringsliv men också en förutsättning
            för att människor ska kunna ta de nya jobb som skapas. Den svenska
            högskolan har byggts ut kraftigt de senaste 1020 åren. Detta har
            skett genom att antalet utbildningsplatser ökat. Däremot har satsningar
            på ökad kvalitet uteblivit.
          </p>
          <p xml:id="i-Ct3qGtYKqB95CPkM4rj9kS">
            Sedan början av 1990-talet har resurserna till grundutbildningen
            till och med minskat med omkring 30 %. Miljöpartiet menar att
            Sveriges högskolor och universitet är i behov av flera tydliga
            kvalitetssatsningar:
          </p>
          <list style="ul">
            <item xml:id="i-31L9CUwMZhK25JrPreoTAa">
              Vi vill öka antalet lärarledda timmar på högskolan. På så vis
              kommer studenter att lämna akademin för arbetslivet med bättre
              kunskaper i bagaget.
            </item>
            <item xml:id="i-VvW2qyFLeA4wCbcEYGn5Jm">
              Miljöpartiet vill investera i fler doktorandtjänster. Genom bättre
              studie- och anställningsvillkor förbättras förutsättningarna för
              forskning av hög kvalitet.
            </item>
            <item xml:id="i-TEZC36Qydxn83T1TMV6EXe">
              Vi vill stärka banden mellan arbetslivet och högskolan och universiteten
              genom att öka möjligheterna till praktik på universitets- och
              högskoleutbildningar och genom satsningar på mötesplatser i form
              av karriärcentrum där studenter, näringsliv och myndigheter kan
              mötas och finna varandra.
            </item>
            <item xml:id="i-YSMRDUtijbHMJBp56adfZQ">
              Miljöpartiet vill förändra universitetens och högskolornas resurstilldelningssystem
              så att kvalitetskriterier i större utsträckning än i dag styr
              anslagstilldelningen.
            </item>
            <item xml:id="i-K8CvqNYJTnwcnv6LFgWjrf">
              Miljöpartiet vill slopa studieavgifterna till universitet och
              högskolor för utländska studenter. Införandet av höga avgifter
              har markant minskat antalet studenter som kommer till Sverige.
              Detta är mycket olyckligt. Den impuls som kommer till svenska
              högskolor genom internationella studenter är viktig för en hög
              kvalitetsnivå i utbildningen.
            </item>
          </list>
          <head type="h2" xml:id="i-UrhLcmsSV53qxTWf3kvFmm">
            4.3 Fler vägar till utbildning och jobb
          </head>
          <p xml:id="i-9sgacBpYs6KpPriK4UgrbA">
            Just nu växer arbetsmarknaden och nya jobb skapas. Arbetslösheten
            har vänt nedåt för personer med gymnasie- och högskoleutbildning.
            För personer med lägre utbildningsnivå ser dock arbetslösheten
            ut att ha permanentat sig på en ny högre nivå. Detta är en mycket
            oroande utveckling.
          </p>
          <p xml:id="i-RmtaQKjkoYN1YGpZ9XTV8i">
            En grundläggande utbildning på minst gymnasienivå blir allt viktigare
            på arbetsmarknaden. Många unga med oavslutade studier har i dag
            mycket svårt att få jobb. Arbetslöshet och långtidsarbetslöshet
            är mycket kostsamt för samhället och upplevs av de allra flesta
            människor som något mycket negativt.
          </p>
          <p xml:id="i-Jvp6F1f8UCsBFu38HiscE9">
            Redan i början av 2009 föreslog Miljöpartiet att riksdagen skulle
            besluta om extra insatser för dem som saknar gymnasieutbildning.
            Regeringen valde dock att säga nej till detta, precis som de stängt
            dörren för unga på många andra sätt.
          </p>
          <p xml:id="i-CA16tKHwWEvjavhqs7ZX7v">
            Miljöpartiet föreslår ett kraftfullt paket med åtgärder för att
            öka förutsättningarna för unga att få kontakt och etablera sig
            i arbetslivet:
          </p>
          <list style="ul">
            <item xml:id="i-FShFbAZuLLBsfUM996Kjns">
              Genom ett gymnasielyft tar vi ett krafttag för de ungdomar som
              i dag inte har fullständig gymnasiekompetens. Vi vill ge dessa
              unga en andra chans att läsa in gymnasieskolan genom att avsätta
              pengar till riktade platser på folkhögskolorna och komvux. Kommunerna
              och Arbetsförmedlingen har en stor roll i att slussa ungdomarna
              till dessa nya platser. Vi avsätter också pengar för att studierna
              ska kunna ske med rimliga ekonomiska villkor för studenterna.
            </item>
            <item xml:id="i-AYbU13yKDKB7C61kJ7uTg7">
              Unga behöver fler möjligheter att ta sig vidare till högre studier.
              Miljöpartiet föreslår därför att möjligheten att läsa upp och
              komplettera sina gymnasiebetyg på komvux förbättras. Vi ser också
              ett behov av att öka möjligheterna att tillgodoräkna sig arbetslivserfarenhet
              vid intagning till högskolan.
            </item>
            <item xml:id="i-LaBbiK8o2pykhPWQC1cNeF">
              Yrkesutbildningarna är bra vägar till jobb för många unga. Myndigheten
              för yrkeshögskolan bedömer att det är möjligt att godkänna dubbelt
              så många utbildningar som i dag, med bibehållen kvalitet, och
              fortfarande möta en efterfrågan. Miljöpartiet föreslår en kraftig
              utökning av antalet platser inom yrkeshögskolan.
            </item>
            <item xml:id="i-B7dxX26zYgrFXy77htQC4g">
              I dag utnyttjar vi inte fullt ut den kompetens som invandrare
              har. För att bättre ta vara på deras kunnande vill vi förstärka
              arbetet med validering av utländsk utbildning och arbetslivserfarenhet.
            </item>
            <item xml:id="i-FVnJyZBahXk75CyshQsGT6">
              Arbetslöshet, även om den är kortvarig, är ett stort problem
              för unga människor. Vi vill att Arbetsförmedlingen får ett mycket
              tydligare uppdrag att arbeta individuellt med unga människor redan
              från dag ett i arbetslöshet. Det ska vara individens förutsättningar
              som styr vilken hjälp hon eller han ska få. Om Arbetsförmedlingen
              t.ex. bedömer att utbildning eller praktik är bäst så ska detta
              kunna ges från första dagen. Det är också viktigt att Arbetsförmedlingen
              och kommunerna samarbetar för att identifiera de unga som varken
              jobbar eller studerar.
            </item>
            <item xml:id="i-C4Tz7g6xTZo65HEqdjBfWz">
              Miljöpartiet vill att kravet på allmän behörighet efter avslutat
              yrkesförberedande program återinförs. I den senaste gymnasiereformen
              togs den grundläggande behörigheten bort från de yrkesförberedande
              programmen på gymnasienivå. Effekterna av detta tycks nu bli att
              unga i mindre utsträckning söker sig till yrkesförberedande program
              eftersom de inte vill stänga dörren till nya livschanser och karriärmöjligheter.
            </item>
          </list>
          <p xml:id="i-LchJHDGdiN9owZmJiSgb3D">
            Utbildning är en investering i framtiden, både för samhället
            och för individen. Genom de reformer som Miljöpartiet nu presenterar
            skapas förutsättningar för fler unga, och för samhället, att växa,
            utvecklas och förverkliga sig själva.
          </p>
          <head type="h2" xml:id="i-XhYFwXzK554PAmb8zoooBv">
            4.4 Förutsättningar för företag att växa och utvecklas
          </head>
          <p xml:id="i-VKrEkYRiJnKv2wQxAYmB5s">
            Ett dynamiskt näringsliv kräver goda förutsättningar för små
            och medelstora företag att utvecklas och växa. Regelverken för
            att starta och driva företag måste vara enkla och begripliga,
            och onödig byråkrati och krångliga regler utan syfte måste tas
            bort.
          </p>
          <p xml:id="i-UnwMx1c7a6ivPhWkyEAJC5">
            Miljöpartiet ser företagande som en möjlighet att förverkliga
            idéer och bidra till samhällsutvecklingen och skapa fler jobb.
            Tre av fyra svenska privata företag är enmansföretag. Totalt har
            över 95 % av alla svenska privata företag färre än tio anställda,
            och över 99 % har färre än 50 anställda. Miljöpartiet vill ge
            dessa små företag bättre möjligheter att överleva i svåra tider
            och större möjligheter att expandera i goda tider. Vi vill att
            det ska vara lätt och billigt att anställa och att behålla personal
            man anställt.
          </p>
          <p xml:id="i-S8cCj5UZs6TyjmjaLE8Uox">
            Kapitalförsörjningen för småföretag måste förbättras. Miljöpartiet
            motsätter sig införande av nya förmögenhetskatter och anser att
            arbetsgivaravgifterna för småföretagen bör sänkas så att det särskilt
            gynnar mindre företag. Genom sänkt moms i delar av tjänstesektorn
            vill vi underlätta för nya jobb inom framför allt reparation,
            underhåll och restaurang att växa fram. Detta är arbetsintensiva
            sektorer som på ett konkret sätt skapar förutsättningar för en
            mer hållbar livsstil. Vi vill bl.a. sänka momsen för reparation
            av cyklar, kläder och textilier samt för hårfrisörer. Genom sänkt
            moms skapas också bättre förutsättningar för vita jobb inom dessa
            sektorer.
          </p>
          <p xml:id="i-PUS34FdjpwnuftEHntgSpX">
            Många småföretag upplever sjuklöneansvaret som mycket betungande.
            Sjuklöneansvaret innebär att arbetsgivaren betalar sjuklön de
            första 14 dagarna under en sjukdomsperiod. Ett högkostnadsskydd
            har införts, vilket gör att sjuklönen i dag kan uppgå till maximalt
            3,75 % av lönekostnaden Det är en betydande del av ett litet företags
            totala kostnader och kan utgöra skillnaden mellan vinst och förlust.
            Den genomsnittliga sjuklönekostnaden för ett företag utgör ca
            1,5 % av lönekostnaden. Miljöpartiet vill se över sjuklöneansvaret
            med inriktningen att ta bort det helt för mindre företag med upp
            till 10 anställda. Vi kommer att studera olika lösningar för hur
            detta kan ske och återkomma med förslag till hösten.
          </p>
          <head type="h2" xml:id="i-PK4nKx9ozhmsu6R4vJugHZ">
            4.5 Ett dynamiskt näringsliv kräver trygghet
          </head>
          <p xml:id="i-9DomUNLL4Z5VAv35dtti34">
            Miljöpartiet menar att ekonomisk trygghet är avgörande för en
            fungerande och dynamisk arbetsmarknad. I dag är tryggheten på
            arbetsmarknaden för liten. Dagens arbetslöshetsförsäkring fungerar
            inte. Inte ens hälften av de arbetslösa har i dag rätt till ersättning.
            Ersättningen är också för låg för att vanliga löntagare ska känna
            att de får en rimlig ersättning i förhållande till sin tidigare
            arbetsinkomst. Ökad otrygghet på arbetsmarknaden gör människor
            mindre benägna att byta jobb och mindre öppna för förändring.
            Detta skapar i sin tur minskad dynamik på arbetsmarknaden, och
            det blir svårare att ställa om produktionen efter de nya behov
            som skapas.
          </p>
          <p xml:id="i-S4ZxtAoP6PfcLoHXuguVs8">
            Miljöpartiet föreslår kraftfulla förbättringar av den ekonomiska
            tryggheten på arbetsmarknaden. Vår grundsyn är att arbetslöshetsförsäkringen
            ska vara en omställningsförsäkring som omfattar alla, precis som
            sjukförsäkringen. Vi vill förbättra a-kassan genom att höja taket
            samt höja ersättningsnivån med en tydlig nedtrappning. Vi föreslår
            att differentieringen i a-kasseavgifterna, som slår hårdast mot
            de mest utsatta yrkesgrupperna, tas bort. Innebörden av detta
            blir att avgiften sänks för stora grupper som i dag har en mycket
            otrygg situation på arbetsmarknaden och som är i stort behov av
            en fungerande arbetslöshetsförsäkring, samtidigt som avgifterna
            höjs något för grupper som i dag har liten risk för att bli arbetslösa.
          </p>
          <head type="h2" xml:id="i-TNuWpGpLtx1DRDoYMSziHa">
            4.6 Ett modernare arbetsliv med större flexibilitet
          </head>
          <p xml:id="i-R3jJ9d4WvNqzuEsZp8N727">
            Miljöpartiet vill ge människor större makt över sitt arbetsliv
            och sin tid. I dag känner många att de har begränsade möjligheter
            att själva styra över detta. Det finns människor som arbetar mer
            än de önskar. Åtskilliga har svårt att få ihop arbete, barn och
            fritid och känner stress över att inte hinna med. Samtidigt är
            det ett stort antal som jobbar betydligt mindre än vad de skulle
            vilja.
          </p>
          <p xml:id="i-9TBuugL67oQwAgATiZdzAG">
            Miljöpartiets vision är att det ska finnas en bra balans mellan
            arbete och fritid. Den ekonomiska utvecklingen under 1900-talet
            har inneburit stora strukturella förändringar av vår ekonomi.
            Genom innovationer och effektiviseringar har nya sätt att producera
            varor och tjänster ständigt utvecklats. Mätt i BNP har Sverige
            blivit rikare. Vi har producerat allt mer med allt mindre arbete.
            Detta har historiskt lett till ökad produktion men också till
            att vi kunnat arbeta mindre. Vi studerar allt längre och börjar
            därmed jobba allt senare, vi lever längre och vi har längre semestrar
            och t.ex. längre föräldraledighet.
          </p>
          <p xml:id="i-McDmHn2V3hajESSvhqKiEA">
            Att vi kunnat jobba allt mindre är givetvis positivt för de allra
            flesta, och det har för många upplevts som något eftersträvansvärt.
            När 40-tim­mars­veckan drevs igenom i Sverige var det en stor
            seger för landets löntagare. Arbetstidsförkortningen har sedan
            fortsatt avtalsvägen, och många har i dag en kortare avtalad arbetstid
            än 40 timmar i veckan. År 2010 var den genomsnittliga faktiska
            arbetstiden per vecka 31,3 timmar medan den genomsnittliga överenskomna
            arbetstiden var 37,6 timmar i veckan. 36 Miljöpartiets vision
            är att människor om de så önskar ska kunna arbeta mindre, t.ex.
            genom att ha en kortare arbetsvecka eller genom att under vissa
            delar av livet jobba mindre, samtidigt som det i andra skeden
            av livet ska vara möjligt att jobba mer.
          </p>
          <head type="h3" xml:id="i-PdTzycjGq3rzKR6cVqSmU9">
            Ett mer flexibelt arbetsliv
          </head>
          <p xml:id="i-Svdf6BgVovR3TaGydcGgXQ">
            Miljöpartiet anser att det ska finnas större möjligheter än i
            dag till en paus i arbetslivet, kanske för att vidareutbilda sig
            eller starta företag. Reformer som friår och ökade möjligheter
            att själv påverka förläggningen av sin arbetstid skapar dynamik,
            flexibilitet och rörlighet på arbetsmarknaden, vilket är bra både
            för arbetsgivare och för arbetstagare.
          </p>
          <p xml:id="i-Hnbt5pYQqBY6jN8QoRHzT6">
            I dag finns det stora problem på arbetsmarknaden både med att
            människor jobbar mindre än vad de önskar och med att människor
            jobbar mer än vad de önskar. Till exempel är deltidsarbetet i
            Sverige omfattande. Nästan en miljon personer arbetar deltid,
            och av dem är det nästan 300 000 som skulle vilja jobba mer. Deltidsanställningar
            är mer vanliga bland kvinnor och i kvinnodominerade branscher.
            37
          </p>
          <p xml:id="i-QL7CTeBP7vDJDdxWqy3SAi">
            Miljöpartiets mål är att människor ska få större inflytande över
            sin arbetstid, och vi menar att parterna på arbetsmarknaden har
            ett stort ansvar för att skapa förutsättningar för detta. Genom
            ett konstruktivt samarbete mellan arbetsgivare och arbetstagarorganisationer
            bör både den ofrivilliga deltiden och människors önskemål om att
            ha möjlighet att under delar av livet jobba mindre kunna lösas
            på ett sådant sätt att sysselsättningen kan öka, samtidigt som
            människors inflytande över sin arbetstid stärks. Intressanta modeller
            där nya lösningar prövas finns både hos offentliga och privata
            arbetsgivare. En modell som redan har prövats i flera kommuner
            och landsting kallas önskad sysselsättningsgrad och innebär att
            den anställde har en heltidsanställning i botten men samtidigt
            har möjlighet att genom en överenskommelse med arbetsgivaren skapa
            en önskad tjänstgöringsgrad. Många lågavlönade i offentlig sektor
            har inte avtalsvägen fått samma sänkning av normalarbetstiden
            som de i privat sektor. Åtgärder som underlättar för kommuner
            och landsting som arbetsgivare att verka för sänkt veckoarbetstid
            behöver därför ses över.
          </p>
          <p xml:id="i-AqKdJJ9FYF66TRVopnCMFu">
            Miljöpartiet ser också ett behov av en mjukare övergång mellan
            arbetslivet och pensionen. Vi vill underlätta för dem som närmar
            sig pensionsåldern att gå ned på deltid. Samtidigt ska den som
            kan, vill och orkar ha möjlighet att jobba längre än till 67 år.
          </p>
          <head type="h3" xml:id="i-H3QUjxj5Cg2SiCF7JTQF7N">
            Ett fungerande arbetsliv även för småbarnsföräldrar
          </head>
          <p xml:id="i-P7AkAwyAyNhUKt3iXzBXBF">
            Miljöpartiet vill förbättra småbarnsföräldrars möjligheter till
            en vardag där tid för familjen och barnen kan kombineras med arbete.
            Småbarnsföräldrar är en grupp som har särskilt svårt att få vardagen
            att gå ihop. Två tredjedelar av dem som har barn upp till fjorton
            år upplever att vardagen är mycket eller ganska stressig. Eftersom
            kvinnor oftast tar ett större ansvar för hemmet upplever de denna
            stress i större utsträckning än män. Många ser deltidsarbete som
            en utväg; hela 45 % av de arbetande kvinnorna med barn yngre än
            sju år arbetar deltid. Motsvarande siffra för männen är 8 %. 38
          </p>
          <p xml:id="i-8c96Cn26mcJyQz1dBogBoZ">
            Miljöpartiets förslag om barntid utgår från att föräldrarna ska
            kunna kombinera familj och arbete och samtidigt öka livskvaliteten.
            Reformens utformning bygger på att småbarnsföräldrarna deltar
            i arbetslivet i stor utsträckning. Därmed är det en bättre reform
            än regeringens vårdnadsbidrag som leder till att framför allt
            kvinnor stannar hemma med barnen i stället för att arbeta.
          </p>
          <p xml:id="i-CSPJrTWLaq1EHQWMaUzVHz">
            I dag har föräldrar med barn under åtta år rätt att gå ned 25
            % i arbetstid. Vi vill förstärka denna rättighet med en ekonomisk
            ersättning, som vi kallar barntid, för dem som väljer att gå ned
            i tid. Barntidsreformen gör det möjligt för fler att förkorta
            sin arbetstid medan barnen är små och gör det därmed lättare att
            kombinera arbete och tid med barnen. Samtidigt får barnen möjlighet
            till både förskola och mer tid med sina föräldrar. Barntid är
            en pensionsgrundande ersättning som täcker upp en del av inkomstbortfallet.
          </p>
          <head type="h1" xml:id="i-HbgKECjUQ4utQiSJN9pmFi">
            5 Ett tryggare och mänskligare samhälle
          </head>
          <p xml:id="i-LZA6ur9EiphoeG3CQnk6x2">
            Miljöpartiets vision är ett hållbart, rättvist och öppet Sverige.
            Det är vår fasta övertygelse att öppna länder, öppna kulturer
            och öppna samhällen fungerar bättre. Vi vill ha ett samhälle där
            vi lever tillsammans, inte bara bredvid varandra. En förutsättning
            för detta är att alla ska kunna känna sig trygga, behövda och
            delaktiga.
          </p>
          <p xml:id="i-EgeNgLHqaduWhVHM8QJUYJ">
            Miljöpartiet vill ha en välfärd som är till för alla, med robusta
            trygghetssystem, en hälso- och sjukvård av hög kvalitet, en värdig
            äldreomsorg och en skola med hög kvalitet. Ingen ska begränsas
            i sin utveckling. Vi vill att alla oavsett kön, sexuell läggning,
            funktionsnedsättning, ålder eller ursprung ska kunna komma till
            sin fulla rätt och ha samma möjligheter att göra egna livsval.
            Stora ekonomiska klyftor hör inte hemma i ett sådant samhälle.
          </p>
          <p xml:id="i-RWXF8gsGhXtS27s5Bg92FG">
            Sverige är ett bra land på många sätt. Alla som bor här får gå
            i gratis skola, och det finns studiemedel för dem som vill läsa
            vidare på universitet. I Sverige finns trygghetssystem som ska
            fånga upp oss när vi blir sjuka eller om vi mister vårt jobb.
            Det går att kombinera jobb och familj genom barnomsorg och fritidsverksamhet.
          </p>
          <p xml:id="i-FPgTWyh5foD7Dfr2cgVY7K">
            Sedan den borgerliga regeringen kom till makten har dock välfärden
            och tryggheten försämrats kraftigt. Sjukförsäkringen ger inte
            längre trygghet åt alla som behöver den, arbetslöshetsförsäkringen
            omfattar inte längre alla de som jobbar och kvaliteten i välfärden
            har blivit sämre. Samtidigt blir klyftorna mellan fattiga och
            rika större, och barnfattigdomen breder ut sig.
          </p>
          <p xml:id="i-2gnQdGVrfyZFWhBCRZQkK9">
            För att skapa ett mer sammanhållet, dynamiskt och öppet Sverige
            måste vi stärka tryggheten. Miljöpartiet vill därför förbättra
            sjukförsäkringen och arbetslöshetsförsäkringen, förbättra välfärden
            och öka öppenheten.
          </p>
          <head type="h2" xml:id="i-WiYe2dXHSn9c8qKBJbFB1V">
            5.1 Ett mänskligare trygghetssystem
          </head>
          <p xml:id="i-2PFFD1WfZnoxdxGmZ9eBK9">
            Miljöpartiet vill skapa ett trygghetssystem som är modernt, enkelt
            och överskådligt. Alla ska veta vad som gäller och vart man ska
            vända sig den dag man behöver hjälp oavsett om man blivit arbetslös
            eller sjuk eller om man tillfälligt har för låg inkomst för att
            klara sig. Dagens sjukförsäkring och arbetslöshetsförsäkring är
            ett lapptäcke av olika regler, ersättningar och bidrag. Det är
            svårt att veta vad som gäller, och många har svårt att över huvud
            taget få ersättning. Människor hamnar ofta mellan stolarna och
            känner sig djupt frustrerade och felaktigt behandlade på grund
            av hur regelverket ser ut. Vi har konkreta förslag för att förändra
            detta.
          </p>
          <head type="h3" xml:id="i-BAcRjeqQq2tqXnFi7M9LvR">
            Trygghetssystemen har havererat
          </head>
          <p xml:id="i-V7ejQ9Eh1J7U5kDYzPC9P">
            Problemen med trygghetssystemen är inte helt nya. Den borgerliga
            regeringen har under sin tid vid makten infört förändringar i
            trygghetssystemen som har förvärrat dem, framför allt inom arbetslöshetsförsäkringen
            och sjukförsäkringen. Resultatet är att allt fler står utanför
            trygghetssystemen. Till följd av kraftigt höjda avgifter har en
            halv miljon personer lämnat a-kassan. En bortre gräns har införts
            i sjukförsäkringen, vilket har lett till att över 41 000 personer
            har utförsäkrats. Många av de personer som utförsäkrats är för
            sjuka för att arbeta eller ens söka jobb. Under förra året återvände
            över en tredjedel till sjukförsäkringen efter tre månader hos
            Arbetsförmedlingen. 39 En stor andel av dem som nu lämnats utanför
            trygghetssystemen måste söka försörjningsstöd från kommunen. Av
            dem som i dag får försörjningsstöd är drygt 40 % arbetslösa som
            inte har a-kassa 40 och 20 % är sjuka som inte får ersättning
            från sjukförsäkringen 41 .
          </p>
          <p xml:id="i-NbspBbTy3KCDp3r74kv97q">
            Bakom dessa siffror döljer sig tusentals människoöden som berört
            och upprört svenska folket. Läkare, handläggare, anhöriga och
            kyrkan har protesterat och krävt förändringar i sjukförsäkringen.
            Därför var förväntningarna stora på de reformer som socialförsäkringsminister
            Kristersson utlovat under våren. Den som hade hoppats på stora
            förbättringar blev besviken. Regeringens nya förslag handlar snarast
            om att lappa och laga i ett havererat system, i stället för att
            ta itu med grundproblemen.
          </p>
          <p xml:id="i-NsG1cXaAgaPfDwQiQxEXCT">
            Regeringens försämringar av socialförsäkringssystemet har nått
            vägs ände. Tiden är mogen för en rejäl omprövning som utgår från
            individens behov av trygghet på arbetsmarknaden. De som redan
            är drabbade kan emellertid inte vänta på en sådan förändring;
            därför måste den omänskliga behandlingen av sjuka människor stoppas
            nu. Miljöpartiet kräver ett moratorium med ett omedelbart stopp
            för fortsatta utförsäkringar tills en rimlig ordning är på plats.
          </p>
          <p xml:id="i-GqMZyLaLCgkzmmT2VGDMZk">
            Regeringen har tillsatt en parlamentarisk kommitté med uppdrag
            att se över sjuk- och arbetslöshetsförsäkringen. Här finns en
            gyllene chans att under mandatperioden nå en bred politisk enighet
            om förändringar av trygghetssystemen. Miljöpartiet kommer att
            söka stöd i kommittén för de förändringar som vi föreslår i förslaget
            om arbetslivstrygghet. Vår ambition är att få till stånd flera
            konkreta steg under mandatperioden.
          </p>
          <head type="h3" xml:id="i-FM5o6n5LePENsPAv7YKgko">
            Arbetslivstrygghet en reform med fokus på individen
          </head>
          <p xml:id="i-2WiRs7fvfCHijcaEwUJUQS">
            Miljöpartiet menar att reglerna i trygghetssystemen behöver anpassas
            så att fler människor än i dag kan omfattas och ges trygghet den
            dag de behöver det. Vi vill införa ett och samma trygghetssystem
            arbetslivstrygghet för den som är sjuk, arbetslös eller söker
            försörjningsstöd. Människor ska slippa slussas runt mellan olika
            myndigheter och handläggare. De ska kunna veta vart de ska vända
            sig, och veta vilken ersättning som är att vänta.
          </p>
          <p xml:id="i-7fYifWM1cgJgjmksd2tLTu">
            Vi vill skapa en dörr in till trygghetssystemen genom att bilda
            en ny myndighet där Försäkringskassan och Arbetsförmedlingen slås
            ihop. Den nya myndigheten ska ansvara för utbetalning av sjukersättning
            och a-kassa och ta över ansvaret för försörjningsstödet från kommunerna.
            Ersättningsnivån ska vara lika oavsett om man är sjuk eller arbetslös.
          </p>
          <p xml:id="i-HTPMBKrTsMt4KRojaqCvsz">
            Alla ska tilldelas en handläggare oavsett huvudproblem det ska
            inte finnas någon risk att man blir skickad runt. På så vis skapas
            en större tydlighet för individen och ett effektivare arbetssätt
            för myndigheten. Med en gemensam myndighet blir också vikten av
            en helhetssyn på individen och hans eller hennes problem tydligare
            för handläggarna. Olika villkor för att få ersättning kommer visserligen
            att kvarstå vid sjukdom och arbetslöshet, men de är tänkta att
            minska i omfattning, och sammansatta problem ska inte leda till
            uteslutning. Som steg på vägen mot arbetslivstrygghet föreslår
            vi ett antal förändringar i sjukförsäkringen och a-kassan.
          </p>
          <head type="h3" xml:id="i-BvhcpLSPyyHRt8t2q3TKVS">
            På väg mot arbetslivstrygghet förändringar i sjukförsäkringen
            och arbetslöshetsförsäkringen
          </head>
          <p xml:id="i-4xbAVLobjzo4Ngxro21U2X">
            Miljöpartiet avvisar regeringens utförsäkringspolitik. Sjukförsäkringen
            ska vara en försäkring som försäkrar även vid långvarig sjukdom.
            Därför föreslår vi att gränsen för förlängd sjukpenning slopas
            helt. Vi föreslår också att en ersättning om 80 % ska utgå under
            hela sjukskrivningstiden och anser att regeln om prövning av arbetsförmåga
            mot hela arbetsmarknaden behöver ses över. Vi vill också att en
            grundersättning införs i sjukförsäkringen. I dagsläget finns en
            lägsta nivå i arbetslöshetsersättningen men motsvarande saknas
            för sjukpenningen.
          </p>
          <p xml:id="i-JNmsREP6pq2zPqmHUsRQvo">
            De som är redan är drabbade av regeringens försämringar av sjukförsäkringen
            kan inte vänta på en sådan förändring; därför måste den omänskliga
            behandlingen av sjuka människor stoppas nu. Miljöpartiet kräver
            ett moratorium med stopp nu för fortsatta utförsäkringar tills
            en rimlig ordning är på plats.
          </p>
          <p xml:id="i-HC5eTauLVJwc98bXvBeYhg">
            Miljöpartiet anser att arbetslöshetsförsäkringen ska vara en
            omställningsförsäkring som omfattar så många som möjligt. Vi vill
            höja taket i arbetslöshetsförsäkringen så att det närmar sig ersättningsnivån
            i sjukförsäkringen, med en avtrappning under tiden i arbetslöshet.
            För att fler ska ha råd att vara med i arbetslöshetsförsäkringen
            föreslår vi att differentieringen av avgifterna tas bort.
          </p>
          <head type="h2" xml:id="i-M5rJwLub11c6eawUzjeUTQ">
            5.2 Bättre kvalitet i vård, skola och omsorg
          </head>
          <p xml:id="i-BNGbDePmQR9AoEzzKoh8vW">
            Miljöpartiet anser att barnen och de äldre fick betala en alltför
            stor del av notan för finanskrisen. Under krisåren fick 22 000
            personer lämna sina jobb i skolan, vården och omsorgen. Mindre
            personal i välfärden leder till att unga lämnar skolan utan den
            kunskap och det självförtroende som behövs för att de ska klara
            sig i arbetslivet. Det leder också till att äldre får mindre omsorg
            och att kvaliteten på vården blir sämre.
          </p>
          <p xml:id="i-EBuprV57pi9RgFtZY3f3TM">
            Under krisen betalade regeringen ut ett tillfälligt konjunkturstöd
            till kommuner och landsting. Pengarna kom dock för sent och med
            för kort varsel. Därför kunde kommunerna inte undvika att säga
            upp folk, och de kunde inte heller nyanställa. Kommuner och landsting
            kräver långsiktiga förutsättningar för sin planering och har svårt
            att använda denna typ av kortsiktiga stöd till anställningar.
          </p>
          <p xml:id="i-Sa9Cz1RKnNzBqG5zDykQVa">
            Nyligen kom rapporter från Skolverket som visar att varje anställd
            på fritis nu ansvarar för 21,5 barn. Det är 23 % fler barn än
            år 2000 och 150 % fler barn än år 1990. Samtidigt har var femte
            barngrupp i barnomsorgen fler än 20 barn, vilket är 20 % fler
            än år 2003. Skolverket konstaterar att utvecklingen mot allt fler
            stora grupper i förskolan riskerar att kraftigt försämra kvaliteten.
            Många förskollärare och fritidspedagoger vittnar också om en ohållbar
            arbetssituation, där stress och buller är en del av vardagen för
            såväl barn som vuxna.
          </p>
          <p xml:id="i-CQh2Bz9Dh189H9jZbYSy7u">
            När vi nu kommit ur finanskrisen behöver vi använda resurserna
            framöver till att bygga upp det som krisen bröt ned. Vi måste
            satsa på att minska barngrupperna i förskolan och fritis. Vi måste
            också satsa på fler händer i vården och omsorgen så att våra äldre
            kan få en värdig omsorg och kvaliteten i hälso- och sjukvården
            stärks.
          </p>
          <head type="h3" xml:id="i-Tk6u56LYGD2G3eRCX5mgWd">
            Satsning på ökad kvalitet i grundskolan
          </head>
          <p xml:id="i-PP3nuWZSR4VbYQ643pPZbh">
            Miljöpartiet har en vision om ett lärande samhälle där vi rustar
            barn och unga med den kompetens som behövs för att de så småningom
            självständigt ska kliva ut i en global värld och etablera sig
            på sina egna villkor. Den svenska skolan lider av dålig självkänsla
            men är inte, som det kan låta ibland, i fritt fall. Över hela
            Sverige finns engagerade lärare och passionerade pedagogiska ledare
            som levererar utbildning och undervisning av högsta klass.
          </p>
          <p xml:id="i-16kX5kBUWvAcQSR1dqisxa">
            Genom ökad forskningsanknytning kan vi stärka likvärdigheten
            och kvaliteten i skolan över hela landet. Forskningen kring skolan
            ska vara relevant för det som sker i klassrummen, och skolan behöver
            tydligare strategier för att jobba mer forskningsbaserat. Miljöpartiet
            vill därför öka den klassrumsnära forskningen och möjligheterna
            för fler lärare att forska på deltid.
          </p>
          <p xml:id="i-6yApdqQdm13adpu4J4oV4q">
            Miljöpartiet vill tillvarata den enorma språkresurs som finns
            i Sverige. Att uppvärdera modersmålet och belöna det på samma
            sätt som kunskaper i andra språk är också ett sätt att stärka
            självbilden och självkänslan hos en stor grupp unga i Sverige.
            Vi vill likställa studier i modersmålet med studier i moderna
            språk. Inom skolan vill vi se utökade försök med ämnesundervisning
            på modersmålet. För att underlätta vidare studier och förbereda
            elever för ett framtida yrkesarbete vill vi förbättra studie-
            och yrkesvägledningen.
          </p>
          <head type="h2" xml:id="i-MQ13UvmeNGWpQEbJpq9XSz">
            5.3 Minskade klyftor och trygga barn
          </head>
          <p xml:id="i-EQbzcChfJSUGea9jQGosJQ">
            För Miljöpartiet är det en självklarhet att ett hållbart samhälle
            också måste vara socialt hållbart. Stor ekonomisk ojämlikhet gör
            att otryggheten breder ut sig. Regeringens ekonomiska politik
            har ökat klyftorna i samhället. De största vinnarna är män och
            förlorarna är kvinnor. De som har kommit mest i kläm är ensamstående
            kvinnor och deras barn.
          </p>
          <p xml:id="i-UbQmBHW8PFvJYGCY8JUrSV">
            De som har mycket har fått mer och de som har lite har fått mindre.
            Under den förra mandatperioden fick den rikaste tiondelen mer
            än vad den halva av befolkningen som tjänar minst fick tillsammans.
            Nästan 60 % av skattesänkningarna gick till män, samtidigt som
            kvinnor i högre grad än män drabbades av försämringarna i exempelvis
            sjuk- och föräldraförsäkringarna. Nu lägger regeringen fram skatteförslag
            som gynnar de rikaste ännu mer; förutom att införa ytterligare
            jobbskatteavdrag vill regeringen höja skiktgränsen för statlig
            inkomstskatt.
          </p>
          <p xml:id="i-7b6okuQcLb9g2KdpGcxBCT">
            Klyftorna mellan barnfamiljer har också ökat som en följd av
            regeringens ekonomiska politik. Rädda Barnen konstaterar i sin
            senaste rapport om barnfattigdom 42 att d en rikaste tiondelen
            av Sveriges barnfamiljer i dag har det så gott ställt att en av
            dessa familjer skulle kunna försörja drygt tre lika stora familjer.
          </p>
          <p xml:id="i-UQPxExC9otBbF8XsoizoWE">
            År 2 008 levde 220 000 barn i fattigdom, dvs. 11,5 % av alla
            barn i Sverige. Med fattigdom menas här antingen att ha låg inkomststandard
            eller att ha försörjningsstöd (socialbidrag). Låg inkomststandard
            definieras som inkomster som inte täcker skäliga levnadsomkostnader.
            Bland ensamstående föräldrar har den relativa fattigdomen ökat
            stort de senaste tjugo åren, från drygt 11 % 1991 till nästan
            30 % 2008. Att vara relativt fattig innebär att man har lite pengar
            jämfört med andra i samhället. Det speglar alltså den egna upplevelsen
            av fattigdom.
          </p>
          <p xml:id="i-P7BewUKBek4ESv84jJ3fjv">
            Detta är ingen ny trend, men den har förstärkts av regeringens
            politik i kombination med finanskrisen. De som drabbats värst
            är barn till ensamstående föräldrar med svag anknytning till arbetsmarknaden.
            Bland barn till ensamstående föräldrar är barnfattigdomen mer
            än tre gånger så hög som bland barn till sammanboende föräldrar.
            Nästan vartannat barn till ensamstående föräldrar med invandrarbakgrund
            lever i ekonomisk fattigdom.
          </p>
          <p xml:id="i-TGNJuLNsY1Fwwq9AZVChdR">
            En fattig familj får vända och vrida på varenda slant. De lever
            ofta trångbott och har dålig hälsa som följd av ekonomisk stress.
            Barn till fattiga föräldrar måste avstå det som för andra barn
            är självklarheter. I Rädda Barnens rapport säger en ensamstående
            mamma med två barn att pengarna räcker aldrig, i höstas köpte
            min dotter själv en vinterjacka för födelsedagspengarna. En femtonårig
            kille säger att han hellre har mat på bordet än lägger 100 kronor
            i en klasskassa.
          </p>
          <p xml:id="i-3qi3kFcbdkiCop5Q3CnxfE">
            Fattiga barn har dessutom sämre hälsa och sämre möjlighet till
            fritidsaktiviteter, t.ex. i form av lek och en meningsfull fritid,
            och de lever under betydligt mer otrygga förhållanden än andra
            barn. Detta gör också att de har svårare att tillgodogöra sig
            undervisningen i skolan. Socialstyrelsen konstaterar i 2010 års
            sociala rapport att de inkomster barn kommer att ha som vuxna
            påverkas av vilka inkomster deras föräldrar haft. Ju lägre inkomster
            föräldrarna haft, desto större är risken att barnet som vuxen
            har en inkomst i de lägre inkomstskikten. Detta är inte värdigt
            ett grönt samhälle.
          </p>
          <p xml:id="i-7HwK1pAGYmLdaw1MHqGz9i">
            Miljöpartiet har en rad förslag som leder till en mer jämlik
            fördelning i samhället. Våra förslag till förändringar av trygghetssystemen
            är en väsentlig del i detta. Utöver det vill vi också satsa på
            riktade åtgärder för ensamstående med barn. Några centrala punkter
            är att höja underhållsstödet och att titta på bostadsbidraget
            för ensamstående. En väl fungerande och flexibel barnomsorg är
            också en förutsättning för att ensamstående föräldrar ska få vardagen
            och ekonomin att gå ihop.
          </p>
          <p xml:id="i-8woKvgHPxrQWbDphCiVLtE">
            Miljöpartiets skattepolitik bidrar också till att omfördela samhällets
            resurser. Vi säger nej till en högre skiktgräns för statlig inkomstskatt
            eftersom människor med goda inkomster redan fått stora skattesänkningar.
            Vi säger också nej till fortsatta jobbskatteavdrag. Miljöpartiet
            anser inte att det finns behov av fler jobbskatteavdrag i detta
            läge. Vi vill i stället använda pengarna till mer angelägna reformer
            som att stärka trygghetssystemen och förbättra välfärden.
          </p>
          <head type="h2" xml:id="i-BWn77YoqrQnqwhSD8oM4BM">
            5.4 Ett öppet och tolerant Sverige
          </head>
          <p xml:id="i-Gt85MmGmtDX8ekebRtktwt">
            Sverige växer och utvecklas som ett öppet land. För Miljöpartiet
            är det självklart att alla människor ska känna sig välkomna till
            Sverige, oavsett om de kommer hit för att de söker skydd undan
            krig, för att de vill arbeta, studera eller starta företag eller
            för att deras nära och kära finns i Sverige.
          </p>
          <p xml:id="i-WSb6TXWVcbzSAmXsLBcdQQ">
            Det är genom influenser från andra länder och andra kulturer
            och genom att Sverige får in nya erfarenheter och ny kunskap som
            utveckling sker. För hundra år sedan var Sverige ett underutvecklat
            och fattigt land. Genom öppna gränser för handel och ekonomiskt
            utbyte och migration har Sverige blivit ett rikt land. Invandrade
            personer har i stor utsträckning bidragit till det välstånd vi
            har i Sverige i dag. Alla har bidragit till sin egen och andras
            utveckling genom att komma hit till Sverige och fortsätta bygget
            av vårt land. På samma sätt har svenskar som utvandrat bidragit
            till utvecklingen, såväl i sina nya hemländer som i Sverige.
          </p>
          <p xml:id="i-9RQYTn6beRgN3K9TFpsZa9">
            När det kommer nya människor hit skapas det också nya jobb. Utan
            den stora migrationen från och till Sverige hade många företag
            inte funnits. Dagens invandrare kan skapa morgondagens svenska
            storföretag. Forskning visar också att handeln ökar när migrationsströmmarna
            ökar, mycket på grund av de personliga kontakter som då skapas
            över hela världen. 43
          </p>
          <p xml:id="i-4uSrAHimGqm9SPYEeYoKq4">
            I Sverige riksdag finns en mycket stor samsyn om det positiva
            med migration och öppna gränser. Undersökningar visar också att
            svenskarna generellt sett blivit mer positiva till invandring.
            44 I vår omvärld syns trots det oroande tendenser till intolerans
            och främlingsfientlighet; inte minst Sverigedemokraternas intåg
            i Riksdagen är ett tecken på detta.
          </p>
          <p xml:id="i-6moYmKrgEQupre4qCq3uTz">
            Sverige är, och ska fortsatt vara, ledande i kampen för människors
            fria rätt att fly undan förföljelse och förtryck, få asyl och
            kunna leva ett liv i fred. Miljöpartiet har gjort en överenskommelse
            med regeringen om den fortsatta utvecklingen av migrationspolitiken
            under åren fram t.o.m. 2014. Miljöpartiet har valt att samarbeta
            med regeringen i denna fråga eftersom vi vill styra politikens
            utveckling i en riktning mot ökad rörlighet och frihet och bort
            från intolerans och rädsla.
          </p>
          <p xml:id="i-NocBHabhySSMs92cHaqzZy">
            Överenskommelsen öppnar upp fler vägar in till Sverige för den
            som vill arbeta, studera eller starta företag här. Anhöriginvandring
            kommer att underlättas, och fler familjer får möjlighet att återförenas.
            Gömda barn kommer att få rätt till skola, och gömda barn och vuxna
            kommer att få rätt till hälso- och sjukvård och tandvård. Genom
            överenskommelsen kommer situationen att bli bättre för många av
            dem som är mest utsatta i vårt land.
          </p>
          <head type="h1" xml:id="i-EDFQzSfeewBUp4Dua9vkxN">
            6 Skatter
          </head>
          <p xml:id="i-UwpU7zbyGc6FtQWQtV3x6g">
            Miljöpartiets mål för skattepolitiken är att de skatter som behövs
            för att finansiera den gemensamma välfärden ska tas in på ett
            rättvist och rättssäkert sätt. Skatten ska beräknas utifrån bärkraft
            och på ett sätt som så långt som möjligt undviker oönskade snedvridningar
            av ekonomin. Genom skatter på miljö- och hälsoskadliga varor ska
            samhällskostnader som annars inte syns i priset synliggöras, för
            att på så sätt styra konsumtionen och investeringar i en mer hållbar
            riktning. Skattepolitiken ska också vara omfördelande. Omfördelningen
            i samhället sker genom de allmänna socialförsäkringarna och skattesystemet
            tillsammans. Miljöpartiet anser att det är rimligt med en viss
            progressivitet i skattesystemet så att de som tjänar mest också
            betalar en större andel av sin inkomst i skatt.
          </p>
          <p xml:id="i-L6KhtZfjS4K8xLGzmkUxq3">
            De principer om enkelhet och likformighet som vägledde den stora
            skattereformen för två decennier sedan har tyvärr i åtskilliga
            fall åsidosatts. Nya undantag, nedsättningar och särlösningar
            har införts säkert med goda intentioner, men konsekvenserna har
            blivit ett krångligare och mindre likformigt skattesystem. Miljöpartiet
            vill därför att en ny bred parlamentarisk skatteöversyn ska göras.
            En sådan bred skatteöversyn behöver få ta tid och vissa mindre
            justeringar av skatter måste därför göras i närtid, för att det
            ska bli möjligt att nå nödvändiga klimat- och miljömål och för
            att kunna finansiera viktiga investeringar.
          </p>
          <head type="h2" xml:id="i-M1UCHfWYr3bDiVPLJwVLYr">
            6.1 Investeringar viktigare än sänkta skatter
          </head>
          <p xml:id="i-B2BdKFSpQz8TGrrjgfctcB">
            De senaste årens skattesänkningar har haft en tydlig slagsida
            åt människor som redan har det bra ställt, samtidigt som trygghetssystemen
            urholkats för människor som behöver dem mest. Miljöpartiets syn
            på de tidigare jobbskatteavdragen är att dessa förmodligen haft
            positiva effekter på arbetsutbudet. Vi ser emellertid också att
            de skapat en ökad inkomstspridning och anser att de försämringar
            av trygghetssystemen som regeringen genomfört för att finansiera
            skattesänkningarna har varit oacceptabla.
          </p>
          <p xml:id="i-JGdmP1kxaLxfWM7pd55s4A">
            Regeringen vill nu gå vidare med ytterligare skattesänkningar
            i form av jobbskatteavdrag och höjd skiktgräns för när man ska
            betala statlig skatt. Båda är förslag som ger mest åt dem som
            tjänar mest. Miljöpartiet avvisar båda förslagen. De som i dag
            har höga inkomster har redan fått stora skattesänkningar. Miljöpartiet
            anser att det av fördelningspolitiska skäl är orimligt att ytterligare
            sänka skatterna för dessa grupper. Vi anser också att det finns
            mer angelägna reformer just nu.
          </p>
          <p xml:id="i-RbitHFjHfDkEtDuW4HeBam">
            Effekterna av ytterligare jobbskatteavdrag är ifrågasatta. Kostnaden
            för reformen behöver utvärderas och prövas mot andra reformer
            som ger liknande effekter. 45 Vi menar också att regeringens politik
            för ett ökat arbetsutbud varit alltför ensidig och att det nu
            är hög tid att lägga mer resurser på att skapa nya jobb och på
            andra åtgärder såsom utbildning och rehabilitering, vilket skapar
            bättre förutsättningar för människor att ta de arbeten som nu
            i snabb takt växer fram.
          </p>
          <p xml:id="i-MBZKLi6pUN1mvXZETxJtpm">
            Den höjda skiktgräns för när man ska betala statlig skatt som
            regeringen föreslår ger kraftiga skattesänkningar för en relativt
            liten grupp med goda inkomster. De som i dag har höga inkomster
            har redan fått stora skattesänkningar, och Miljöpartiet anser
            av fördelningspolitiska skäl att det är orimligt att ytterligare
            sänka skatterna för dessa grupper.
          </p>
          <p xml:id="i-HqTQLtNd33MDDsN5pvt2AG">
            Miljöpartiet kommer till hösten att återkomma med ett heltäckande
            förslag på beskattning av arbetsinkomster som också innebär minskade
            ekonomiska klyftor. Ett sätt att åstadkomma detta kan vara ett
            avtrappat jobbskatteavdrag i de högre inkomstskikten. Vi vill
            också titta på andra modeller för att göra det mer lönsamt att
            arbeta. Om en person som i dag har försörjningsstöd börjar arbeta
            räknas försörjningsstödet av krona för krona mot arbetsinkomsten,
            vilket gör att det inte finns några ekonomiska incitament att
            börja jobba i mindre omfattning. Det finns därför behov av att
            titta på lösningar som innebär att man i denna situation får behålla
            den inkomstförstärkning som jobbskatteavdraget innebär. Detta
            skulle kunna minska marginaleffekterna kraftigt för dem som har
            mycket låga inkomster.
          </p>
          <head type="h2" xml:id="i-8UAtCEybCXVayR2tX1xSEt">
            6.2 Effektiva styrmedel i klimat- och energipolitiken
          </head>
          <p xml:id="i-Wgdj8dD2vPML4stJaoZ6Dy">
            Klokt utformade ekonomiska styrmedel, som miljöskatter som låter
            förorenaren betala, är erkänt kostnadseffektiva verktyg. Det samhällsekonomiskt
            mest effektiva styrmedlet i klimatpolitiken är koldioxidskatten
            som bör användas för att minska utsläppen av koldioxid och därmed
            skapa möjligheter att nå klimatmålen och begränsa den globala
            uppvärmningen.
          </p>
          <p xml:id="i-9cw5ptB5FXVL7PGGzST2pT">
            Även andra klimat-, miljö- och energiskatter måste användas på
            ett klokt sätt för att internalisera andra samhällskostnader än
            de som orsakas av koldioxidutsläpp. Till exempel ger den tunga
            vägtrafiken upphov till vägslitage, olyckor, buller m.m. som inte
            fullt ut täcks av drivmedelsbeskattningen. En kilometerskatt på
            lastbilstransporter i linje med klimatberedningens förslag skulle
            kunna beakta dessa kostnader på ett sätt som inte skapar snedvridningar
            beroende på om lastbilen tankas utomlands eller i Sverige, och
            som i motsats till drivmedelsbeskattningen kan differentieras
            geografiskt utifrån olika förutsättningar.
          </p>
          <p xml:id="i-J8EarDpQeQVZ5u4sr5VdND">
            Flyget kommer från årsskiftet att ingå i EU:s utsläppshandel.
            Flyget har dock, utöver koldioxidutsläpp, även annan stor klimatpåverkan.
            För att minska flygets klimatpåverkan skulle en åtgärd kunna vara
            att förändra flygets start- och landningsavgifter så att de täcker
            samhällskostnaderna för de klimatutsläpp, utöver koldioxid, som
            flyget står för. Miljöpartiet anser att ett sådant förslag bör
            utredas.
          </p>
          <p xml:id="i-2CNN7Fw5LRJCBQNNQKeu2W">
            Utöver särskilda punktskatter på miljöskadlig verksamhet finns
            det också anledning att se över inslag i vårt skattesystem som
            motverkar miljövänliga val. Uttagsbeskattningen av vindkraft är
            ett sådant exempel som snarast måste få en lösning.
          </p>
          <p xml:id="i-Cwj9DURqY5PjqRvrGqzP4P">
            För att motverka övervinster inom vatten- och kärnkraften, samt
            skapa utrymme för hållbara investeringar i förnybar energi, vill
            Miljöpartiet höja effektskatten på kärnkraft och fastighetsskatten
            på vattenkraftsanläggningar.
          </p>
          <p xml:id="i-GJVVCmnEHX3SfZXqxwSa1h">
            Miljöpartiet kommer under mandatperioden att kontinuerligt utvärdera
            och utveckla våra förslag till miljö- och klimatskatter i förhållande
            till vad som behövs för att uppnå miljö- och klimatmålen.
          </p>
          <head type="h2" xml:id="i-DnPahb7Jtcs2CQ6iyJEzvg">
            6.3 Lägre beskattning av hållbar tjänstekonsumtion
          </head>
          <p xml:id="i-CgVyLihLxyj7Q2iMXDy3YP">
            Miljöpartiet vill styra om konsumtionen till hållbara tjänster.
            Arbete är relativt högt beskattat i Sverige, vilket gör att det
            är relativt dyrt att köpa tjänster. Skillnaden mellan vad man
            tjänar efter skatt av en timmes arbete och hur mycket pengar det
            krävs för att köpa en timmes arbete kallas skattekil. Ju högre
            skattekil det är på arbete, desto dyrare blir det att köpa en
            timmes arbete från någon annan. Höga skattekilar gör att svartarbete
            blir mer lönsamt och att vissa arbeten har svårt att utvecklas
            på marknaden, trots att de efterfrågas av många människor. Bland
            annat som ett resultat av höga skattekilar är det ofta dyrare
            att låta reparera saker än att köpa nya, trots att människor kan
            känna att det är väldigt onödigt att slänga nästan fungerande
            saker.
          </p>
          <p xml:id="i-F4f7KgXTwTTGi1cHvMc7wj">
            Tjänstesektorn sysselsätter i dag ca 80 % av dem som jobbar inom
            det privata näringslivet, och en växande andel av exporten utgörs
            i dag av tjänster. Att generellt sänka beskattningen på tjänster
            är därför vare sig möjligt eller önskvärt. Riktade sänkningar
            mot vissa arbetsintensiva delar av tjänstesektorn är däremot önskvärda,
            för att stimulera hållbar produktion och konsumtion av tjänster,
            för att skapa nya jobb inom tjänstesektorn och för att motverka
            svartarbete.
          </p>
          <p xml:id="i-Su1yV2k7MCU5RuQV3eSVhp">
            Därför föreslog Miljöpartiet i valrörelsen att Sverige skulle
            utnyttja den möjlighet till lägre moms på vissa tjänster som nyligen
            skapats inom EU:s momsdirektiv 46 . En av de sektorer där det
            är möjligt att sänka momsen är restaurangsektorn. Detta förslag
            blev också ett rödgrönt vallöfte. Regeringen aviserar nu i vårpropositionen
            att den avser att genomföra sänkt restaurangmoms från årsskiftet.
            Miljöpartiet stöder detta förslag, men vi vill gå längre än regeringen
            och föreslår därför en fortsatt momssänkning i fler sektorer.
            Detta skulle leda till lägre kostnader för reparationer av cyklar,
            skor, lädervaror, kläder och hushållslinne samt för frisörverksamhet.
            Genom lägre kostnader för dessa tjänster kan branscherna växa,
            och vi stimulerar mer hållbara konsumtionsmönster där vi i samhället
            reparerar mer i stället för att slänga.
          </p>
          <p xml:id="i-FQNgjYY8kMu256uMPP3wDP">
            Även i fråga om hemtjänster, renovering och reparation av privata
            bostäder liksom fönsterputsning och städning går det att sänka
            momsen. Dessa tjänster har dock redan i dag lägre beskattning
            genom ROT- och RUT-avdraget, som med ett samlingsnamn kallas husavdraget.
          </p>
          <p xml:id="i-gL43RuGLLeksNxs4H4mac">
            RUT-tjänsterna används i dag i stor utsträckning av äldre och
            av barnfamiljer. Reformen upplevs som mycket positiv av de äldre,
            då de kan få hjälp med städning utan att behöva gå igenom en biståndsprövning,
            och av barnfamiljer, då det hjälper dem till en enklare vardag.
            Även ROT-delen i husavdraget har haft positiva effekter och uppskattas
            av många människor.
          </p>
          <p xml:id="i-Jvu7Q8bVFSiUcmGmdigfW6">
            Subventionen av dessa ROT- och RUT- tjänster genom husavdraget
            är betydligt större än den nedsättning som en lägre momssats skulle
            innebära. Miljöpartiet hade föredragit en lösning med lägre moms
            även inom dessa sektorer. Detta hade gett ett enklare administrativt
            system och en mer rimlig subventionsgrad än dagens 50-procentiga
            avdragsmöjligheter. Husavdraget är dock redan genomfört, och även
            om konstruktionen är annorlunda än en momssänkning så är effekterna
            likartade. Husavdraget leder till lägre kostnader för arbetsintensiva
            tjänster och därmed fler nya jobb inom dessa sektorer och minskat
            svartarbete.
          </p>
          <p xml:id="i-YCXfZuk3uyj5br6J42sByE">
            Miljöpartiet anser, av de skäl som nämnts ovan, att husavdraget
            ska vara kvar. Däremot anser vi att regeringen misslyckats med
            klimat- och energistyrningen av ROT. Vi anser att ROT-avdraget
            behöver göras om så att det tydligt styr mot lägre energianvändning
            och minskade utsläpp av koldioxid. Vi vill också utvidga stödet
            till att även gälla flerfamiljshus där behoven av energieffektivisering
            och upprustning är stora.
          </p>
          <head type="h2" xml:id="i-M3iqrs5a6gAnKsB8F9yJSY">
            6.4 Lägre sociala avgifter för småföretag
          </head>
          <p xml:id="i-E9HF9as2Cbvx5UZ3aSv755">
            Miljöpartiet anser att det behöver bli mer lönsamt att driva
            småföretag och enmansföretag och föreslår därför att arbetsgivaravgifterna
            respektive egenavgifterna för små företag sänks. För att stimulera
            forskning och utveckling i småföretag vill vi se över möjligheterna
            att genom skatteavdrag gynna sådana investeringar.
          </p>
          <head type="h2" xml:id="i-PC6u87HyhCJZnCJhXJVzq4">
            6.5 Övriga skatter
          </head>
          <p xml:id="i-Ty4SFJnWVfUnKortRt8Pqp">
            Regeringen aviserar höjda skatter på alkohol och tobak. Miljöpartiet
            hade i det rödgröna samarbetet ett mycket snarlikt förslag och
            stöder därmed regeringens ambition i detta. Höjda skatter på tobak
            och alkohol dämpar konsumtionen och kommer att få positiva effekter
            på folkhälsan.
          </p>
          <head type="h1" xml:id="i-MMoTiHuNqHaNM5dFQegdiQ">
            7 Inriktning per utgiftsområde
          </head>
          <head type="h2" xml:id="i-Xn8nc5mzTGVZHwQ7z6XAFS">
            7.1 Utgiftsområde 1 Rikets styrelse
          </head>
          <p xml:id="i-XUro8DTUsDmZA7K64VxCvR">
            Den statliga förvaltningen och tillsynsarbetet ska ske på ett
            effektivt sätt, med hög integritet och medborgarnas bästa för
            ögonen. Miljöpartiet vill stärka länsstyrelsernas arbete inom
            naturvård och miljöskydd, särskilt i fråga om miljömålsarbetet
            och djurskyddet. Vi vill också se över andra delar av den statliga
            tillsynen, i synnerhet JO:s arbete. Det finns också behov av ett
            stärkt statligt arbete med bostadsutveckling, såväl i tillväxtområden
            som i områden med svagare utveckling.
          </p>
          <p xml:id="i-E88Wr2dTyaRHsdHLqBz4Qo">
            Miljöpartiet vill värna de nationella minoriteterna i Sverige
            och förbättra skyddet för deras unika kultur och historia.
          </p>
          <head type="h2" xml:id="i-E5swCFZtppL9pvDKQGuGV5">
            7.2 Utgiftsområde 4 Rättsväsendet
          </head>
          <p xml:id="i-AhbRzWjgFLwF1wzTg2fG29">
            Människors upplevda otrygghet i samhället ökar enligt Brottsförebyggande
            rådets nationella trygghetsundersökning 2010. Särskilt otrygga
            känner sig kvinnor och invandrade, detta trots att polisen har
            fått kraftigt ökade resurser på senare år. Miljöpartiets slutsats
            är att satsningar på fler poliser inte nödvändigtvis leder till
            en ökad känsla av trygghet. För att minska kriminaliteten bör
            man lägga större fokus på dömdas rehabilitering och stöd till
            ett normalt liv. Det krävs också insatser för ökad trygghet inom
            andra utgiftsområden än rättsväsendets. Det kan handla om åtgärder
            i boendemiljön och den fysiska planeringen, utökat samarbete med
            frivilligsektorn och ett ökat fokus på förebyggande arbete. Det
            handlar också om att minska de ekonomiska klyftorna i samhället.
          </p>
          <p xml:id="i-DWGzs1ykMzFHiKxtpSPw1z">
            Trygghet och säkerhet handlar även om att enskilda ska känna
            att deras personuppgifter hanteras säkert. Den ökade övervakningen
            och lagringen av uppgifter om enskilda och företag leder till
            ökade möjligheter att sprida känsliga uppgifter, i värsta fall
            för helt otillåtna ändamål och till helt fel personer. Miljöpartiet
            ser därför ett behov av ökade satsningar på förbättrat integritetsskydd.
            En samlad integritetsskyddsmyndighet bestående av Datainspektionen,
            Säkerhets- och integritetsskyddsnämnden och olika delar från försvarsverksamheten
            kan vara en väg framåt.
          </p>
          <p xml:id="i-PtU4oHP7LN4G8snGZLeCSo">
            Brott som begås i hemmet är särskilt allvarliga. I dessa fall
            är det ofta män som slår sina kvinnliga partner eller vuxna som
            slår sina barn. Miljöpartiet ser ett behov av att fortsätta arbetet
            mot våld i nära relationer och ökat för att fokus på att stödja
            barn i utsatta miljöer.
          </p>
          <p xml:id="i-UAUeJfFe5gQS16dyavBp9d">
            Brotten mot miljön och arbetsmiljön hanteras på ett splittrat
            sätt med ett stort antal myndigheter inblandade, vilket leder
            till en låg uppklarningsfrekvens. Miljöpartiet ser ett behov av
            förbättrad samordning och satsningar på bekämpning av dessa brott.
          </p>
          <head type="h2" xml:id="i-HjWT1EtUDsBpqTSMfbCPBc">
            7.3 Utgiftsområde 5 Internationell samverkan
          </head>
          <p xml:id="i-THySgUtemyHFtJ412kEpiN">
            Internationell samverkan handlar om frågor som gäller Sveriges
            förhållande till, och överenskommelser med, andra stater och internationella
            organisationer. Målet för utgiftsområdet är att säkerställa Sveriges
            intressen i förbindelserna med andra länder. Miljöpartiet anser
            att det behövs mer moral i den svenska utrikespolitiken. Det går
            inte att å ena sidan sälja vapen till diktaturer och å andra sidan
            hindra människor som flyr undan samma diktatur från att söka en
            fristad i Europa. För Miljöpartiet är förbud mot vapenexport till
            diktaturer, nedrustning, fredsfrämjande och konflikthantering
            prioriterade frågor.
          </p>
          <head type="h2" xml:id="i-Fh6Ypjp1ELdQdDnYEk7M7o">
            7.4 Utgiftsområde 6 Försvaret
          </head>
          <p xml:id="i-HSHbWyWDztge4BSzUcK5UW">
            Huvudsyftet med Miljöpartiets försvarspolitik är att skapa en
            säkrare värld. I enlighet med FN-stadgans principer har Sverige
            ett ansvar för att främja internationell fred och säkerhet. Miljöpartiet
            anser att Sverige ska förbli militärt alliansfritt. Sverige främjar
            inte världsfreden genom att söka medlemskap i Nato.
          </p>
          <p xml:id="i-QCVU86MHuX36stHBJ7dDaz">
            Miljöpartiet anser att Sveriges säkerhet måste ses i ett bredare
            perspektiv än enbart som ett eventuellt militärt hot mot vårt
            land. De hot som Sverige och våra grannländer står inför är svåra
            att förutsäga, och de är gränslösa och komplexa till sin natur.
            De behöver i första hand inte vara av militär natur utan kan handla
            om miljö- och klimatkatastrofer i olika former, grov brottslighet
            och terrorism. Hoten kan också vara IT-relaterade i form av cyber­attacker.
            Sverige måste stå bättre rustat för den typen av hotbilder.
          </p>
          <p xml:id="i-23WWGLeuLWFZ5fgaPNLeAX">
            I försvarsmakten används i dag alltför mycket pengar till fel
            verksamhet. Den nya personalförsörjningsreformen är underfinansierad
            och baserad på glädjekalkyler. Samtidigt vill Försvarsmakten lägga
            stora resurser på nyanskaffning och vidmakthållande av nya moderna
            vapensystem såsom nya JAS E/F och Black Hawk-helikoptrar, trots
            att de kan ifrågasättas utifrån dagens hotbild.
          </p>
          <p xml:id="i-W77ccxdpxncYd158XY9nDF">
            Miljöpartiet anser inte att denna prioritering är rimlig. Miljöpartiet
            vill minska försvarets anslag och omfördela resurserna så att
            de på ett bättre sätt används till att stärka säkerheten i ett
            bredare perspektiv och utifrån den utvidgade hotbild som vi beskriver
            ovan.
          </p>
          <head type="h2" xml:id="i-Gz5TCLicVcFXaLCru8BiRo">
            7.5 Utgiftsområde 7 Internationellt bistånd
          </head>
          <p xml:id="i-QxXLQtm2y4Bvtngr9eq2oM">
            Solidaritet med världens alla människor är en av grundstenarna
            i Miljöpartiets ideologi. Vi är starkt medvetna om att jordens
            resurser är ändliga och dessutom mycket ojämnt fördelade mellan
            länder och människor. Vi arbetar för en global utjämning av dessa
            resurser. Stora ekonomiska klyftor skapar frustration och social
            oro och går emot universella principer om människors lika värde.
            År 2015 ska millenniemålen om en halvering av fattigdomen i världen
            vara uppfyllda. Miljöpartiet ser att FN har en lång väg kvar för
            att dessa mål ska kunna infrias. Sverige måste därför lägga mer
            kraft och resurser på arbetet med att uppfylla millenniemålen.
          </p>
          <p xml:id="i-X2BH9QhCAuigZvMYBzqRG1">
            Miljöpartiet vill inte att Sverige ska minska sitt biståndsarbete,
            utan Sverige ska fortsätta att vara ett föredöme för andra rika
            länder genom att upprätthålla enprocentsmålet. Vi vill också att
            Sverige ska arbeta för att EU-biståndet i högre utsträckning ska
            fokusera på fattigdomsbekämpning.
          </p>
          <p xml:id="i-YbeaGGFKQkeMCPtRM2N54n">
            Regeringen tar biståndsmedel för att bekosta flyktingmottagande
            med hänvisning till Dacreglerna. Hela 7 % av biståndsbudgeten
            går till att finansiera flyktingmottagande. Miljöpartiet vill
            att avräkningarna ska minska och att Sverige ska verka för att
            Dacs regelverk ska skärpas och bli tydligare.
          </p>
          <p xml:id="i-G6L4K57ZCEoywgMuAHMYog">
            Regeringen tar också medel till klimatåtgärder från biståndet.
            Detta är djupt felaktigt. Biståndet behövs mer än någonsin för
            att bekämpa fattigdom. Detta är ett avgörande ställningstagande
            för att skapa förtroende från de fattiga länderna i klimatförhandlingarna.
            Miljöpartiet vill öronmärka medel till internationella klimatåtgärder
            i den nationella budgeten. Vi vill också att Sverige ska verka
            internationellt för att få till stånd nya medel och finansieringsformer
            för internationella klimatåtgärder.
          </p>
          <head type="h2" xml:id="i-5kTRs1JfiS4H5wiDECnaV9">
            7.6 Utgiftsområde 8 Migration
          </head>
          <p xml:id="i-wuh3AvvaEUzXokBNCZCkK">
            Sverige växer och utvecklas när vi vågar vara ett öppet land.
            För 100 år sedan var Sverige ett underutvecklat och fattigt land.
            Men genom öppna gränser för handel och ekonomiskt utbyte och migration
            har Sverige blivit ett rikare land både ekonomiskt och kulturellt.
          </p>
          <p xml:id="i-TQrbtqEkoEHojrZSjVxg5L">
            För att säkra ett Sverige som är öppet och bejakar mångfald har
            Miljöpartiet gjort en ramöverenskommelse med regeringen om migrationspolitiken
            fram t.o.m. med år 2014. Utgångspunkten för samarbetet är att
            Sverige ska ha en human asylpolitik och vara en fristad för dem
            som flyr undan förföljelse och förtryck. Samtidigt ska den som
            vill komma till Sverige för att arbeta kunna göra det. Arbetskraftsinvandring
            ger enskilda möjligheter till ett bättre liv och förutsättningar
            att utveckla den svenska välfärden.
          </p>
          <p xml:id="i-2Jb3Fa8taBZBJejX5E3pQ6">
            Regeringens och Miljöpartiets gemensamma mål är att säkerställa
            en human, rättssäker och ordnad migrationspolitik. Asylrätten
            ska värnas och särskild hänsyn ska tas till barns bästa. Inom
            ramen för den reglerade invandringen ska rörligheten över gränserna
            underlättas. Migrationens utvecklingseffekter ska tillvaratas
            bättre, och det internationella och europeiska samarbetet inom
            området ska fördjupas.
          </p>
          <head type="h2" xml:id="i-S8hfXkkx1q6SeaL1QQpQJm">
            7.7 Utgiftsområde 9 Hälsovård, sjukvård och social omsorg
          </head>
          <p xml:id="i-49cgA6LXydZThq7SkvZQ1j">
            Miljöpartiet vill att hälso- och sjukvården ska bygga mer på
            förebyggande och hälsofrämjande principer än vad den gör i dag.
            De behov av, och därmed kostnader för, hälsovård, sjukvård och
            social omsorg som samhället har är långt ifrån givna. Med ett
            folkhälsoperspektiv i fokus på alla nivåer och inom samtliga politikområden
            kan samhället nå en bättre sammantagen hälsa och ett ökat välmående,
            samtidigt som samhällets kostnader minskar. För att stärka folkhälsoarbetet
            vill vi tillsätta en folkhälsokommission.
          </p>
          <p xml:id="i-7DoMgCqveNDqPV4nUPHgMy">
            Felaktig läkemedelsanvändning kostar samhället ungefär lika mycket
            som den totala läkemedelsnotan, vilket orsakar lidande för människor
            och onödiga kostnader för samhället. Vi vill stärka arbetet med
            att minska den felaktiga läkemedelsanvändningen
          </p>
          <head type="h2" xml:id="i-GzbZUajgmvsSXEs91Ww5Gy">
            7.8 Utgiftsområde 10 Ekonomisk trygghet vid sjukdom och handikapp
          </head>
          <p xml:id="i-T8Lp8oxRR2KRzwQqCXXRRb">
            Dagens sjukförsäkring och arbetslöshetsförsäkring är ett lapptäcke
            av olika regler, ersättningar och bidrag. Det är svårt att veta
            vad som gäller, och många har svårt att få ersättning. Människor
            hamnar ofta mellan stolarna och känner sig ofta djupt frustrerade
            och felaktigt behandlade på grund av hur regelverket ser ut.
          </p>
          <p xml:id="i-A6TaDwtVAFvoNfGB86XoRA">
            Problemen är inte nya men har eskalerat kraftigt genom regeringens
            hårdföra förändringar av regelverket. De små förbättringar som
            regeringen föreslår är fullständigt otillräckliga. Regeringen
            talar också om att man vill stärka förtroendet för Försäkringskassan
            samtidigt som man stänger servicekontor och lokalkontor, vilket
            minskar människors möjlighet att få hjälp. Detta är inte hållbart
            och socialförsäkringsutskottet har därför på initiativ från MP,
            S och V gjort ett tillkännagivande om att regeringen ska återkomma
            med förslag på hur medborgarnas behov av att Försäkringskassan
            är tillgänglig lokalt ska tillgodoses.
          </p>
          <p xml:id="i-Ep4YWzAbvnD34JRWsEYwib">
            Regeringens försämring av socialförsäkringssystemet har nått
            vägs ände. Tiden är mogen för en omprövning som utgår från individens
            behov av trygghet på arbetsmarknaden. Miljöpartiet vill genomföra
            en genomgripande reform i sjukförsäkringen och arbetslöshetsförsäkringen
            som vi kallar för Arbetslivstrygghet. Reformen, och stegen dit,
            beskrivs närmare i avsnittet Ett mänskligare trygghetssystem.
          </p>
          <p xml:id="i-DPgrWWcLJJXFCpMc6dxpVK">
            I väntan på det kräver Miljöpartiet ett moratorium med ett omedelbart
            stopp för fortsatta utförsäkringar.
          </p>
          <head type="h2" xml:id="i-Jd7symrkt1FH6a3QJCEaFd">
            7.9 Utgiftsområde 11 Ekonomisk trygghet vid ålderdom
          </head>
          <p xml:id="i-5DDJTHinJqtgt5nR5UE57i">
            Människor ska kunna känna ekonomisk trygghet även när de blir
            äldre. Miljöpartiet stöder regeringens aviserade förslag till
            sänkt skatt för pensionärer. Vi vill utöver att sänka skatten
            också förbättra för dem som har sämst ekonomi genom att sänka
            boendekostnaden med hjälp av förändringar av bostadstillägg och
            den skäliga levnadsnivån.
          </p>
          <head type="h2" xml:id="i-Ah6XZxEXpHNMyfeVeTuzzg">
            7.10 Utgiftsområde 12 Ekonomisk trygghet för familjer och barn
          </head>
          <p xml:id="i-QmwBuyBefQQQCDD37FC9Zb">
            Miljöpartiet anser att både ett jämställdhetsperspektiv och ett
            barnperspektiv behöver vara i fokus för hur den ekonomiska tryggheten
            för familjer och barn utformas. Ensamstående föräldrar har en
            mer pressad situation, både tidsmässigt och ekonomiskt. Miljöpartiet
            vill underlätta för ensamstående föräldrar. Några centrala områden
            är att höja underhållsstödet och att titta på bostadsbidraget
            för ensamstående. En fungerande och flexibel barnomsorg är en
            annan viktig förutsättning för att ensamstående föräldrar ska
            få vardagen och ekonomin att gå ihop.
          </p>
          <p xml:id="i-D2UwGGUJLtydFuwQ4Fndwf">
            Miljöpartiet vill införa barntid som en ny reform i föräldraförsäkringen.
            I dag har föräldrar med barn under åtta år rätt att gå ned 25
            % i arbetstid. Men det är i realiteten en begränsad möjlighet,
            eftersom många inte har råd att avstå från inkomst. Vi vill se
            till så att betydligt fler föräldrar kan förkorta sin arbetstid
            medan barnen är små genom att ge en ekonomisk pensionsgrundande
            ersättning som täcker upp en del av inkomstbortfallet. Reformen
            ger fler människor möjlighet att minska sin arbetstid för att
            vara med sina barn utan att förlora kontakten med arbetsmarknaden.
            Miljöpartiet vill avskaffa regeringens reformer om vårdnadsbidrag
            och jämställdhetsbonus; de har inte bidragit till ett mer jämställt
            föräldraskap.
          </p>
          <p xml:id="i-W2rvkzr2b3mkLpdYZiR8X7">
            På sikt vill vi införa en tredelad föräldraförsäkring så att
            jämställdheten utökas samtidigt som föräldraledigheten kan anpassas
            till barnets individuella behov. Det ger också förutsättningar
            för att det ska ses som lika självklart på arbets­marknaden att
            män tar ut föräldraledighet som att kvinnor gör det.
          </p>
          <head type="h2" xml:id="i-xG8FJhZmenndeC4uFQA9r">
            7.11 Utgiftsområde 13 Integration och jämställdhet
          </head>
          <p xml:id="i-9qBfDEVZSKQee8PR4yEwb2">
            Miljöpartiet driver en politik för jämställdhet och lika rättigheter.
            Det demokratiska samhället bygger på idén om alla människors lika
            värde. Det förutsätter att individers liv och villkor inte styrs
            och bestäms av olika förväntningar och krav, utan att varje människa
            är fri att göra sina egna val utan att styras av begränsande,
            könsbundna normer. Vi vill komma åt osynliga trösklar och glastak.
          </p>
          <p xml:id="i-VjzcM8V4HGpJmw2NNxbVSg">
            Diskriminerings- och jämställdhetspolitik kan inte bara vara
            fina ord, det måste ge effekter i verkligheten också. Miljöpartiet
            vill att de åtgärder som regeringen har vidtagit på diskriminerings-
            och jämställdhetsområdena ska utvärderas för att se vilka effekter
            politiken egentligen har fått. Vi vill också avsätta en pott för
            mer jämställda löner inom statliga myndigheter.
          </p>
          <p xml:id="i-X2b7vKZqsVVVCtTpc8RozR">
            Mycket av antidiskrimineringsarbetet är lokalt. Staten har ett
            stort ansvar, inte minst för att följa och följa upp situationen
            i stort, men för många små men viktiga förändringar är det nödvändigt
            med ett lokalt engagemang. Miljöpartiet vill därför ge antidiskrimineringsbyråerna
            större möjligheter att arbeta mot lokala myndigheter och företag.
          </p>
          <head type="h2" xml:id="i-DJqp5fSAAuYrvF8gYKTDvY">
            7.12 Utgiftsområde 14 Arbetsmarknad och arbetsliv
          </head>
          <p xml:id="i-BQnFVSNCadj4zsz1BkFdCJ">
            Miljöpartiets vision är ett trygghetssystem som är modernt, enkelt
            och överskådligt. Enskilda människor ska veta vad som gäller och
            vart man ska vända sig den dag man behöver hjälp för att man blivit
            arbetslös eller sjuk eller för att man tillfälligt har för låg
            inkomst för att klara sig. Miljöpartiet vill genomföra en genomgripande
            reform i sjukförsäkringen och arbetslöshetsförsäkringen som vi
            kallar för Arbetslivstrygghet. Reformen, och stegen dit, beskrivs
            närmare i avsnittet Ett mänskligare trygghetssystem.
          </p>
          <p xml:id="i-XU3BavAAE9xV4LLNUK9aTQ">
            Jämfört med situationen i övriga Europa har Sverige en hög ungdomsarbetslöshet.
            Miljöpartiet anser att utbildning är en stor del av lösningen.
            Vi ser ett behov av fler typer av vägar in till utbildning, inte
            minst för ungdomar. All typ av utbildning vid högskolor och universitet,
            komvux, yrkeshögskolan, folkhögskolor eller studieförbund ska
            uppmuntras. Ungdomar som inte når upp till eventuella intagningskrav
            ska kunna läsa upp sig till rätt behörighet, och möjligheterna
            till studiemedel för alla typer av utbildningar ska vara generösa.
            Vi vill att studenter ska inkluderas i trygghetssystemen.
          </p>
          <p xml:id="i-4TfQXBnHrRDtrR99HQpZ3G">
            Särskilda åtgärdsprogram riktade till långtidsarbetslösa och
            ungdomar är positiva för att hjälpa dessa personer ut ur arbetslöshet,
            men programmen får inte bli ett ändamål i sig kvaliteten måste
            vara i fokus. Det är viktigt att riksdagen fortlöpande utvärderar
            effekterna av programmen, inte minst av fas 3 som fått mycket
            kritik, för att kunna satsa vidare på dem som är mest kostnadseffektiva
            och verkningsfulla.
          </p>
          <head type="h2" xml:id="i-XcE7txVSXipREz7BpnLryU">
            7.13 Utgiftsområde 15 Studiestöd
          </head>
          <p xml:id="i-AoTAhWL8sbMa8umCfp9v2H">
            Sverige är internationellt sett ett av de mest förmånliga länderna
            att studera i. Men trots detta går det inte att leva på studiemedlet,
            och svenska studenter tillhör de mest skuldsatta när de tar ut
            sin examen. För att möjliggöra för fler att studera på heltid
            och för att skapa en mer rimlig försörjning för studenter vill
            Miljöpartiet höja studiemedlet genom bidragsdelen. Situationen
            för studenter med barn ska också förbättras. Heltidsstuderande
            ska inte vara tvungna att jobba vid sidan om sina studier för
            att få sin vardagsekonomi att gå ihop.
          </p>
          <head type="h2" xml:id="i-1ufBDa6u2wUDj5bzPorpa">
            7.14 Utgiftsområde 16 Utbildning och universitetsforskning
          </head>
          <p xml:id="i-E5oBs5pZimoW6huyi3avMW">
            Pedagogik är skolans främsta verktyg, och Miljöpartiet vill att
            det så ska förbli. Genom att ge mer utrymme för det pedagogiska
            ledarskapet och satsa på att höja kompetensen hos verksamma lärare
            vill vi öka kvaliteten i undervisningen. Vi vill möjliggöra för
            fler obehöriga lärare att bli behöriga. Forskningen kring skolan
            ska vara relevant för det som sker i klassrummen, och skolan behöver
            tydligare strategier för att jobba forskningsbaserat. Genom mer
            klassrumsnära forskning och utrymme för fler lärare att forska
            på deltid ges möjlighet till fler karriärvägar för skolans pedagoger.
            En utredning om lärarnas administrativa arbete ska genomföras
            i syfte att skapa mer utrymme för lärare att vara just lärare.
          </p>
          <p xml:id="i-4Eby5WazyGX61bXzZPCmok">
            Miljöpartiet vill skapa incitament för förbättrad arbetsmiljö
            i skolan genom ett skollokalslyft med syftet att renovera och
            energieffektivisera skollokaler. Lärandemiljön och arbetsmiljön
            i skolan hör samman, och svensk skola behöver en satsning som
            minskar bullernivåerna, förbättrar luftkvaliteten, tillgänglighetsanpassar
            lokalerna samt energieffektiviserar skolorna.
          </p>
          <p xml:id="i-Tra8g1d4KSLzj3gjARRgWH">
            Miljöpartiet vill ta vara på den enorma språkresurs som finns
            i Sverige. Att uppvärdera modersmålet och belöna det på samma
            sätt som kunskaper i andra språk är ett sätt att stärka självbilden
            och självkänslan hos en stor grupp unga i Sverige. Vi vill likställa
            studier i modersmålet med studier i moderna språk. Inom skolan
            vill vi se fler försök med ämnesundervisning på modersmål.
          </p>
          <p xml:id="i-GvwC474UubCpipXQAYSp3A">
            För att förbättra arbetsmiljön vill vi förstärka elevhälsan och
            satsa på en kuratorsgaranti.
          </p>
          <p xml:id="i-UuiUTWtExp9CnSH9US73d5">
            Sveriges högskolor och universitet är i behov av en tydlig kvalitetssatsning.
            Miljöpartiet vill öka antalet lärarledda timmar på högskolan.
            Vi vill också ge fler doktorander en fast anställning och slopa
            avgifterna för internationella studenter som kommer till Sverige.
          </p>
          <head type="h2" xml:id="i-9myruV4Tp9S9wUyDSpyPuU">
            7.15 Utgiftsområde 17 Kultur, medier, trossamfund och fritid
          </head>
          <p xml:id="i-PuSZQ8QBgjrySEAEn8ox9w">
            För Miljöpartiet är ett rikt och mångfasetterat kulturliv en
            av nycklarna till mänsklig livskraft. Kulturen ska vara dynamisk
            och ifrågasättande. Frihet är garantin för ett levande kulturliv.
            Kulturen är en del av välfärden och demokratin, och därför måste
            samhället skapa förutsättningar för ett rikt kulturliv.
          </p>
          <p xml:id="i-DMnV2XEFthGUkntSthYspW">
            Kulturen tillhör alla. Alla ska ha möjlighet att förkovra sig
            i både kulturupplevelser och kulturskapande. Det innebär låga
            kostnader, stor fysisk tillgänglighet och en strävan efter en
            stor spridning av kulturverksamhet i hela landet.
          </p>
          <p xml:id="i-FAs6kQYposb5PaKxxZmHyD">
            De kreativa näringarna är en bransch av stor vikt för svensk
            ekonomi och en potentiell motor för ekonomisk utveckling i hela
            landet. Genom att kulturen stimuleras skapas också fler arbetstillfällen.
            För Miljöpartiet är det självklart att ett rikt kulturliv också
            kräver att de professionella kulturutövarna har rimliga arbetsvillkor
            och trygghetssystem, där pensionerna är en viktig del.
          </p>
          <head type="h2" xml:id="i-Nvt66RQ7RsKUeiB1Nc8YCy">
            7.16 Utgiftsområde 18 Samhällsplanering, bostadsförsörjning,
            byggande samt konsumentpolitik
          </head>
          <p xml:id="i-Dna7HvFf8jLw4rkYHJQG2T">
            Sverige står inför stora utmaningar inom bostadssektorn. Stora
            grupper står i dag utanför den ordinarie bostadsmarknaden och
            saknar tillgång till egen bostad. Samtidigt finns det stora behov
            av att upprusta och energieffektivisera de s.k. miljonprogrammen.
          </p>
          <p xml:id="i-8UU6XCGgnWARhA7nWQ5Yih">
            Miljöpartiet vill skapa förutsättningar för fastighetsägare och
            småhusägare att energieffektivisera genom att klimatanpassa ROT-avdraget
            och utvidga det så att det gäller även flerbostadshus. Genom att
            energieffektiva renoveringar stöds skapas också bättre allmänna
            förutsättningar för att rusta upp miljonprogrammen och boendemiljön
            runt omkring fastigheterna. Människor som bor där ska kunna känna
            sig trygga och stolta över sitt bostadsområde. Arbetet måste ske
            i nära samarbete med boende och deras organisationer.
          </p>
          <p xml:id="i-MteLXyMChdE14A4wvgXpri">
            Miljöpartiet vill stärka konsumenternas situation genom att på
            ett bättre sätt tillvarata Konsumentverkets expertis och erfarenhet.
            Vi vill att Konsumentverket ska få i uppdrag att arbeta för att
            minska konsumtionens påverkan på miljön. Vi vill också stärka
            verkets tillsynsroll och dess stödfunktion gentemot den kommunala
            konsumentvägledningen.
          </p>
          <head type="h2" xml:id="i-ACZqqQ9FmT8YAgYzSnoH82">
            7.17 Utgiftsområde 20 Allmän miljö- och naturvård
          </head>
          <p xml:id="i-9NdPEUzLtuFMWDjNnS8WS4">
            Vid FN:s möte om biologisk mångfald i oktober 2010 enades man
            om att skydda 17 % av land- och vattenområdena från exploatering,
            liksom 10 % av kustområdena och de marina områdena. Sverige måste
            ta ansvar och leva upp till dessa mål så att ekosystemens bärkraft
            säkras. Regeringen har tyvärr tagit flera steg åt fel håll. Man
            har minskat medlen till biologisk mångfald och urholkat skogsskyddet.
          </p>
          <p xml:id="i-UtegBRP5egD2QufeyhJLfP">
            En stor del av Sveriges biologiska mångfald finns i skogen. Trots
            det har Sverige en liten andel skyddad skog, både ur ett internationellt
            och ur ett biologiskt perspektiv. Miljöpartiet vill se en kraftsamling
            för att hejda förlusten av biologisk mångfald och utarmningen
            av våra ekosystem. Vi vill investera brett i att rusta upp det
            svenska miljöarbetet, med särskilt fokus på skogen. Vi prioriterar
            ett kraftigt ökat skydd av resterna av gammelskog. Vi vill också
            satsa på flödande vattendrag och annan särskilt värdefull natur.
          </p>
          <p xml:id="i-KCzoJLKuCWm3FjWh6hyGBB">
            Miljöpartiet vill satsa på en mer offensiv politik för en giftfri
            vardag, till skydd för både människor och miljön. Vi vill begränsa,
            eller helt förbjuda, användningen av några av de farligaste ämnen
            som förekommer i vår vardag, med speciellt fokus på att skydda
            barn ifrån dessa kemikalier. Vi vill också stärka Kemikalieinspektionens
            arbete och förtydliga lagstiftningen i kemikaliefrågor.
          </p>
          <p xml:id="i-EYDdp28CWpZgB1gwkA2C9p">
            Regeringens linje att klimatpolitiken främst ska inriktas på
            minskningar i andra länder måste vändas. Miljöpartiet vill öka
            ansträngningarna för att minska Sveriges utsläpp av växthusgaser
            och beroende av fossila bränslen. Samtidigt vill vi öka stödet
            till utvecklingsländernas klimatarbete.
          </p>
          <head type="h2" xml:id="i-ULnka7PsWQ8AtvZ6qpnP1C">
            7.18 Utgiftsområde 21 Energi
          </head>
          <p xml:id="i-W7vK7Bki9iJN1tW4Xx1bNZ">
            Miljöpartiets energipolitik bygger på målet att samhället ska
            ha ett säkert och hållbart energisystem. Vi har en framtidsinriktad
            energipolitik som gör att det på sikt är möjligt att klara energiförsörjningen
            helt utan fossila bränslen och kärnkraft och ändå ha en elförsörjning
            i balans. Detta kan ske utan att det påverkar möjligheten att
            nå klimatmålen. Vårt förslag består av en mix av åtgärder som
            handlar om att dels minska behovet av energi genom energieffektivisering,
            dels öka produktionen av förnybar energi.
          </p>
          <p xml:id="i-B3s75ASnBgaragrds7SAc">
            Att minska energianvändningen är det mest kostnadseffektiva sättet
            att göra Sverige mindre beroende av icke förnybara bränslen. Sverige
            tillhör i dag de länder i EU som är sämst på energieffektivisering;
            slöseriet är omfattande. Miljöpartiet vill genomföra en rad åtgärder
            för att minska energianvändningen. Energi- och koldioxidskatter
            är viktiga delar av denna strategi liksom våra stöd för energieffektivisering
            i bostäder och fastigheter.
          </p>
          <p xml:id="i-FJ7EpCKMnBT4FUjmMffLtR">
            Förnybara energikällor är den andra bärande delen i ett hållbart
            energisystem. Sverige har bland de bästa förutsättningarna i världen
            att bygga ut bioenergi, vindkraft och andra förnybara och hållbara
            energislag.
          </p>
          <p xml:id="i-hsuGKz9s5sc7iL3Dsaqqy">
            Miljöpartiet vill ta vara på dessa förutsättningar. Vi vill bygga
            ut förnybar energi genom att bl.a. införa garantiprissystem och
            nettomätning för att stötta småskaliga elproducenters möjligheter
            att leverera och sälja miljövänlig el på elnätet. Vi vill också
            investera i ökad produktion och distribution av biogas, bl.a.
            genom att göra en nystart för Klimatinvesteringsprogrammet.
          </p>
          <head type="h2" xml:id="i-YRMYpzoG4NoFqDQWstpxnd">
            7.19 Utgiftsområde 22 Kommunikationer
          </head>
          <p xml:id="i-5az4x6cLr6wpD2kFHM4aLZ">
            Miljöpartiet vill se ett miljösmart och hållbart transportsystem.
            Vår målsättning är en fördubbling av andelen resande med kollektivtrafik
            till 2020 och en överflyttning av godstrafik från väg till järnväg.
            För att klara det vill vi kraftigt öka satsningarna på underhåll,
            dels för att avhjälpa de akuta problem som har visat sig under
            de senaste årens tågkaos, dels för att skapa bättre förutsättningar
            för en robust tågtrafik framöver.
          </p>
          <p xml:id="i-WchJuXDmmn9aXEZANPUZsW">
            För att skapa en attraktiv tågtrafik på längre sikt vill Miljöpartiet
            också göra stora investeringar i ny kapacitet både i form av ökad
            kapacitet på befintliga banor och genom satsningar på nya sträckningar
            och höghastighetsbanor. Vi vill också satsa på en utbyggd cykel-
            och kollektivtrafik genom spårvägsutbyggnader, snabba busslösningar
            och nya cykelbanor runt om i landet.
          </p>
          <p xml:id="i-oj3utcZahfzBPU7tkmMTQ">
            I vårpropositionen aviserar regeringen 800 miljoner kronor extra
            till drift och underhåll redan under 2011. Miljöpartiet välkomnar
            dessa medel men menar att de är otillräckliga. Ytterligare 500
            miljoner kronor behövs för att få full finansiering av de akuta
            åtgärder som Trafikverket anser är nödvändiga. Vi är också bekymrade
            över att finansieringen av regeringens aviserade medel är oklar.
            Pengarna syns inte som en post i vårändringsbudgeten, och i vårpropositionen
            ger regeringen ett otydligt besked. Miljöpartiet yrkar därför
            att regeringen ska återkomma till riksdagen med ett klargörande
            av hur de utökade medlen till drift och underhåll av järnvägen
            ska finansieras.
          </p>
          <head type="h2" xml:id="i-Q66KouRo7AYNJRrUYDWLdT">
            7.20 Utgiftsområde 23 Areella näringar, landsbygd och livsmedel
          </head>
          <p xml:id="i-6gYPWVsm6ZPzKFF9aadhm2">
            Miljöpartiet vill påskynda omställningen av jordbruket till ett
            hållbart ekologiskt jordbruk. Vid ekologisk odling begränsas läckaget
            av näringsämnen som bidrar till övergödningen. Att återinföra
            skatten på handelsgödsel är ett sätt att begränsa läckaget från
            jordbruket. Medlen från skatten bör återföras till näringen i
            form av stöd till miljöåtgärder. Vi vill också utöka stöden till
            ekologiskt jordbruk.
          </p>
          <p xml:id="i-87ghkC6vF4MfLsaJzyXH17">
            En stor del av den biologiska mångfald som hotas i Sverige berörs
            direkt av de areella näringarna. Överfisket är fortfarande stort.
            Miljöpartiet vill avskaffa de omfattande fiskesubventionerna och
            verka för en mer ansvarsfull fiskepolitik på EU-nivå. Sverige
            bör verka för att de omfattande EU-stöden i större utsträckning
            ska användas till att ställa om de areella näringarna. Samtidigt
            måste negativa konsekvenser för livsmedelsförsörjningen i fattiga
            länder undvikas.
          </p>
          <p xml:id="i-NsoF1DpjbbRTNoCJPTxBo5">
            Regeringen har monterat ned delar av den svenska djurskyddspolitiken.
            Miljöpartiet vill stärka länsstyrelsernas djurskyddsarbete genom
            att tillföra medel till anslaget under utgiftsområde 1. Vi vill
            också se över andra sätt att stärka det svenska djurskyddet liksom
            forskningen kring alternativ till djurförsök. Skogsskyddet behöver
            ökade medel och skogsbruket ökad miljöhänsyn.
          </p>
          <head type="h2" xml:id="i-FVjfMYwo3DMsDqA5mEJkNj">
            7.21 Utgiftsområde 24 Näringsliv
          </head>
          <p xml:id="i-R3cbzG2NZUTy8hFfYJ1gD8">
            Ett dynamiskt näringsliv kräver goda förutsättningar för små
            och medelstora företag att utvecklas och växa. Regelverken för
            att starta och driva företag måste vara enkla och begripliga,
            och onödig byråkrati och krångliga regler utan syfte måste tas
            bort.
          </p>
          <p xml:id="i-KtEie4FPZHVbEFu3YT7BxH">
            Miljöpartiet vill ge de små företagen bättre möjligheter att
            överleva i svåra tider och större möjligheter att expandera i
            goda tider. Vi vill att det ska vara lätt och billigt att anställa
            och att behålla personal man anställt.
          </p>
          <p xml:id="i-DtyBoSSFMdN4F8muddwXsS">
            Kapitalförsörjningen för småföretag måste förbättras. Miljöpartiet
            vill också underlätta för små företag att växa och utvecklas genom
            sänkta arbetsgivaravgifter och borttagande av sjuklöneansvar.
            Genom sänkt moms i delar av tjänstesektorn underlättar vi för
            nya jobb inom framför allt reparation och underhåll att växa fram.
          </p>
          <head type="h2" xml:id="i-PcP5bp4vy2RKzCYAamgEe1">
            7.22 Utgiftsområde 25 Allmänna bidrag till kommuner
          </head>
          <p xml:id="i-LiJ5NWK4JDRvrfZmw8n2Ks">
            Miljöpartiet vill satsa på höjd kvalitet bl.a. i skolan. Vi föreslår
            riktade bidrag till kommunerna inom flera olika områden. Kommunsektorns
            ekonomi är på kort sikt relativt god men kommer troligen att försämras
            de kommande åren. Miljöpartiet avser att återkomma till hösten
            med en bedömning av de framtida behoven i kommunsektorn.
          </p>
        </div>
        <div type="motSignatures">
          <list>
            <item xml:id="i-R3ASZQSmDVrhPeKSiUQXHG" who="i-9BUsH2Bn1bGihptNC5r7uq">
              Peter Eriksson (MP)
            </item>
            <item xml:id="i-HnpyLsmkNCqzgWipUoz51w" who="i-FvpsLGyVJwy2VnAqBbfthX">
              Maria Wetterstrand (MP)
            </item>
            <item xml:id="i-HTvbrpvb6qhBSgjCyPYUMz" who="i-3GrPnM5KDKuSxfWxymYNoC">
              Mikaela Valtersson (MP)
            </item>
            <item xml:id="i-24q6cuETpxKuzeXkExTWyT" who="i-Atz7ai4RJKnyNCwfSAJEeC">
              Jonas Eriksson (MP)
            </item>
            <item xml:id="i-92tqY9PkqLdFTrgQVu7Sze" who="i-iThmkGNxBe7XUsT8b92pZ">
              Jabar Amin (MP)
            </item>
            <item xml:id="i-5AErsMWaqRSYvt5vTAfmaB" who="i-XSuWURvcJRjSbVSYUBBuD2">
              Stina Bergström (MP)
            </item>
            <item xml:id="i-DjxheMyM4zCNYHykpgkGCP" who="i-Vx7eV6CLwK4q8nMYx4Sry4">
              Agneta Börjesson (MP)
            </item>
            <item xml:id="i-QDGtn8C68JbFVykVvDKp6g" who="i-34FRvyXQKUigF3Qr9AwKJe">
              Bodil Ceballos (MP)
            </item>
            <item xml:id="i-RN6kuSiVZa2H31hAwUfp2f" who="i-SNtv8jZRB19Jr8oegj1mGK">
              Esabelle Dingizian (MP)
            </item>
            <item xml:id="i-MtUMrHbt2RkFbD5p156eRc" who="i-UFTZBKNRWWLXUXAtcCcVfH">
              Tina Ehn (MP)
            </item>
            <item xml:id="i-8mhkueXd7gu5D4zAmRsBEj" who="i-Xw3dNbwa4hjDiSrSfFCZsz">
              Magnus Ehrencrona (MP)
            </item>
            <item xml:id="i-G7g84uo3WFqNnAAfciTdZ1" who="i-7YbH6oTUwG4Qn94QEVE6as">
              Gunvor G Ericson (MP)
            </item>
            <item xml:id="i-EgRRRGfsh6A6bursqTFJQZ" who="i-HsGsAzKWHQY5pjyAYNXAz7">
              Maria Ferm (MP)
            </item>
            <item xml:id="i-JKd42d5mFpiShYChDcW2n9" who="i-9CH1KbWwyrj8DRqAQB3Fza">
              Gustav Fridolin (MP)
            </item>
            <item xml:id="i-4KPQxHxjHC56vRr3busd9F" who="i-9x2nw6aosA3pyEJfJTc1eD">
              Ulf Holm (MP)
            </item>
            <item xml:id="i-7aitP4Y5izBk5b57kCKPA5" who="i-FfCiJc8kVZcwio9wsCvVkH">
              Mehmet Kaplan (MP)
            </item>
            <item xml:id="i-PR4bouqopdkTYedY4H9fyC" who="i-WG11xmCpAW9nyyXv1sJFAK">
              Helena Leander (MP)
            </item>
            <item xml:id="i-ShhuGvaadGmKbbRtHZ2rAT" who="i-DLt3BwBDVwBxqxVEki5m5B">
              Annika Lillemets (MP)
            </item>
            <item xml:id="i-Vv1evtwiH5SxEW93q4GtdM" who="i-VRHymVx7EsX48sg7b5qmpS">
              Jan Lindholm (MP)
            </item>
            <item xml:id="i-D3F7N8Zon4E7QB7aD3bi6A" who="i-D7mgFwiCKxywz1E18YrEuZ">
              Agneta Luttropp (MP)
            </item>
            <item xml:id="i-Q19fuyMSU6WSUK1EunBZUt" who="i-FeVXF7pVocmUfQoPXGuJKR">
              Valter Mutt (MP)
            </item>
            <item xml:id="i-CraDqm2hehcfxewxjFD4C8" who="i-LSGLGKPPdgKqe7pxwHn9sf">
              Lise Nordin (MP)
            </item>
            <item xml:id="i-27GYig3EazWgbf6yPc9E74" who="i-V1piU7dAy9T73Gqt6tm91j">
              Kew Nordqvist (MP)
            </item>
            <item xml:id="i-NvwQZaXh1g7oU6Y8n7mbxV" who="i-ST3KmJ7dwych9bUEkWZEu6">
              Åsa Romson (MP)
            </item>
            <item xml:id="i-Ssh9L3SQPj7mRHKpNebq3k" who="i-2EZPhWWR7yHztg3zN2aNvh">
              Peter Rådberg (MP)
            </item>
          </list>
        </div>
      </div>
    </body>
  </text>
</TEI>
