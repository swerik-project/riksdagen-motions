<?xml version="1.0" encoding="utf-8"?>
<TEI xmlns="http://www.tei-c.org/ns/1.0" xmlns:xi="http://www.w3.org/2001/XInclude" xml:id="mot-201718-SfU-01939">
  <teiHeader>
    <fileDesc>
      <titleStmt>
        <title>En mänsklig och rättssäker flyktingpolitik</title>
        <author corresp="i-PPZKpwNr5kqkWArvESGC5X">av Jonas Sjöstedt m.fl. (V)</author>
      </titleStmt>
      <publicationStmt>
        <authority>SWERIK PROJECT</authority>
      </publicationStmt>
      <sourceDesc>
        <bibl>
          <title>Motion 2017/18:1939 av Jonas Sjöstedt m.fl. (V)</title>
          <idno type="rdwebb">H5021939</idno>
          <rs type="number">1939</rs>
          <orgName type="comitteeAbbreviation">SfU</orgName>
          <ref type="dokument_url_text">http://data.riksdagen.se/dokument/H5021939/text</ref>
          <ref type="dokument_url_html">http://data.riksdagen.se/dokument/H5021939</ref>
          <ref type="dokumentstatus_url_xml">http://data.riksdagen.se/dokumentstatus/H5021939</ref>
          <ref type="docx">http://data.riksdagen.se/fil/6781E231-A755-40DB-AF15-A499281ABC70</ref>
          <ref type="pdf">http://data.riksdagen.se/fil/37818429-29DE-4B32-AECA-CA3641255FF5</ref>
        </bibl>
      </sourceDesc>
    </fileDesc>
    <profileDesc>
      <particDesc>
        <listPerson>
          <person gender="man">
            <idno>i-PPZKpwNr5kqkWArvESGC5X</idno>
            <name>Jonas Sjöstedt</name>
            <state type="partyAffiliation" ref="Q110837">
              <desc>V</desc>
            </state>
          </person>
          <person gender="man">
            <idno>i-HNw1w34Sd2tGfFnWtdrzZb</idno>
            <name>Jens Holm</name>
            <state type="partyAffiliation" ref="Q110837">
              <desc>V</desc>
            </state>
          </person>
          <person gender="woman">
            <idno>i-3SiHjpmKqDX1ahURx9ZWt3</idno>
            <name>Maj Karlsson</name>
            <state type="partyAffiliation" ref="Q110837">
              <desc>V</desc>
            </state>
          </person>
          <person gender="woman">
            <idno>i-9XTMNkDLu5u66FsWiwysh1</idno>
            <name>Karin Rågsjö</name>
            <state type="partyAffiliation" ref="Q110837">
              <desc>V</desc>
            </state>
          </person>
          <person gender="woman">
            <idno>i-PAfMpaW8KP2UfRTBpXARTc</idno>
            <name>Linda Snecker</name>
            <state type="partyAffiliation" ref="Q110837">
              <desc>V</desc>
            </state>
          </person>
          <person gender="woman">
            <idno>i-B4hV7rgBZqLtXzSvZhQHbo</idno>
            <name>Mia Sydow Mölleby</name>
            <state type="partyAffiliation" ref="Q110837">
              <desc>V</desc>
            </state>
          </person>
          <person gender="woman">
            <idno>i-WjgeYy5RFWngMB9NwFvFEY</idno>
            <name>Christina Höj Larsen</name>
            <state type="partyAffiliation" ref="Q110837">
              <desc>V</desc>
            </state>
          </person>
        </listPerson>
      </particDesc>
      <correspDesc>
        <correspAction type="status" subtype="closed"/>
        <correspAction xml:id="i-GgpvggsL2DMSh1yGXYdh6C" type="signed"/>
        <correspContext corresp="i-GgpvggsL2DMSh1yGXYdh6C">
          <note type="signatory" corresp="i-PPZKpwNr5kqkWArvESGC5X"/>
          <note type="signatory" corresp="i-HNw1w34Sd2tGfFnWtdrzZb"/>
          <note type="signatory" corresp="i-3SiHjpmKqDX1ahURx9ZWt3"/>
          <note type="signatory" corresp="i-9XTMNkDLu5u66FsWiwysh1"/>
          <note type="signatory" corresp="i-PAfMpaW8KP2UfRTBpXARTc"/>
          <note type="signatory" corresp="i-B4hV7rgBZqLtXzSvZhQHbo"/>
          <note type="signatory" corresp="i-WjgeYy5RFWngMB9NwFvFEY"/>
        </correspContext>
        <correspAction xml:id="i-KCEVVxnxtJeM5EroxPvuRK" type="submitted">
          <date when="2017-10-03"/>
          <time when="14:42:32"/>
        </correspAction>
        <correspAction xml:id="i-DsJa4nMUqxQDefQqapbdJM" type="reviewed">
          <date when="2017-10-03"/>
          <time when="16:49:12"/>
        </correspAction>
        <correspAction xml:id="i-TZtAg2WUMVvhgusL89AVRt" type="referred">
          <date when="2017-10-13"/>
        </correspAction>
        <correspAction xml:id="i-QBjJRB5VrucxJXb4i956bu" type="assigned">
          <date when="2018-08-21"/>
          <time when="13:01:53"/>
        </correspAction>
        <correspContext corresp="i-QBjJRB5VrucxJXb4i956bu">
          <ref type="assignedTo">Socialförsäkringsutskottet</ref>
        </correspContext>
        <correspAction xml:id="i-8iXqQHjVY97F4WGLjXgUmT" type="behandlas_i"/>
        <correspContext corresp="i-8iXqQHjVY97F4WGLjXgUmT">
          <ref type="uppgift">2017/18:SfU4</ref>
          <ref type="ref_dok_id">H501SfU4</ref>
          <ref type="ref_dok_typ">bet</ref>
          <ref type="ref_dok_rm">2017/18</ref>
          <ref type="ref_dok_bet">SfU4</ref>
          <ref type="ref_dok_titel">Utgiftsområde 8 Migration</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction xml:id="i-6h4JWo5ACacmedQPuJ9gpp" type="behandlas_i"/>
        <correspContext corresp="i-6h4JWo5ACacmedQPuJ9gpp">
          <ref type="uppgift">2017/18:SfU18</ref>
          <ref type="ref_dok_id">H501SfU18</ref>
          <ref type="ref_dok_typ">bet</ref>
          <ref type="ref_dok_rm">2017/18</ref>
          <ref type="ref_dok_bet">SfU18</ref>
          <ref type="ref_dok_titel">Medborgarskap</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction xml:id="i-HCZdfXxsvkkVX9bN7Vbc9J" type="behandlas_i"/>
        <correspContext corresp="i-HCZdfXxsvkkVX9bN7Vbc9J">
          <ref type="uppgift">2017/18:SfU15</ref>
          <ref type="ref_dok_id">H501SfU15</ref>
          <ref type="ref_dok_typ">bet</ref>
          <ref type="ref_dok_rm">2017/18</ref>
          <ref type="ref_dok_bet">SfU15</ref>
          <ref type="ref_dok_titel">Migration och asylpolitik</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction xml:id="i-JNFu7R3Di7Dx5xam5s8qh9" type="behandlas_i"/>
        <correspContext corresp="i-JNFu7R3Di7Dx5xam5s8qh9">
          <ref type="uppgift">2017/18:SfU16</ref>
          <ref type="ref_dok_id">H501SfU16</ref>
          <ref type="ref_dok_typ">bet</ref>
          <ref type="ref_dok_rm">2017/18</ref>
          <ref type="ref_dok_bet">SfU16</ref>
          <ref type="ref_dok_titel">Anhöriginvandring</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
      </correspDesc>
      <textClass>
        <catRef scheme="#docType" target="#mot"/>
        <catRef scheme="#motionType" target="#parti"/>
        <catRef scheme="#motionType" target="#fristående"/>
      </textClass>
    </profileDesc>
  </teiHeader>
  <text>
    <body>
      <div xml:id="i-XkCuy9NXFVdL6JE4zxFuea" type="motHeader">
        <div xml:id="i-GgqfKGmoduYa1iHDJ9kMvg" type="motTitle">
          Motion till riksdagen 2017/18:1939 av Jonas Sjöstedt m.fl. (V)
          En mänsklig och rättssäker flyktingpolitik
        </div>
      </div>
      <div xml:id="i-Az7P1wFC4ThbXpXa7TEtnu" type="motBody">
        <div xml:id="i-RRcpe8PwvtPSHPa29ksGXW" type="TOC">
          <head xml:id="i-6jRgh5x5dEszWz4APzwjUJ">
            1 Innehållsförteckning
          </head>
          <list xml:id="i-3UdXBi7BoSGHEun4VxSjKA">
            <item xml:id="i-7X7UxZRag8L2QbR3zSphLQ" style="indent-level: 1">
              2 Förslag till riksdagsbeslut
            </item>
            <item xml:id="i-14xGhapY73ewqRYBmGwead" style="indent-level: 1">
              3 Inledning
            </item>
            <item xml:id="i-XEu5ogsMhaU7rE8qyCWsS5" style="indent-level: 2">
              3.1 Varför drivs människor på flykt?
            </item>
            <item xml:id="i-8S94HmxTQBCKhe7dq4PTsG" style="indent-level: 2">
              3.2 Flyktingkonventionen
            </item>
            <item xml:id="i-5tMW2Pd9e8jASMEmkFa6Tc" style="indent-level: 2">
              3.3 Feministisk migrationspolitik
            </item>
            <item xml:id="i-VCzfjJ5GhRXFyuQm5BvtT7" style="indent-level: 1">
              4 Dra tillbaka den tillfälliga lagen
            </item>
            <item xml:id="i-AepcrY1YB9wCPLZQDj3Wkf" style="indent-level: 2">
              4.1 Retroaktiv lag
            </item>
            <item xml:id="i-FWkQP7WaUqWgcwUZ7r3nYk" style="indent-level: 1">
              5 Ensamkommande barn
            </item>
            <item xml:id="i-DH9mGWf2AcaVQvhq1NnEuc" style="indent-level: 2">
              5.1 Amnesti
            </item>
            <item xml:id="i-UdeejegofbYr5Y5k4Yqww7" style="indent-level: 2">
              5.2 Avsaknad av id-handlingar
            </item>
            <item xml:id="i-TxKuE4D26SG1XR4U1nkNPU" style="indent-level: 2">
              5.3 Stärk barnrättsperspektivet i utlänningslagen
            </item>
            <item xml:id="i-SrnMY9AVL2auUwR7rTrSLr" style="indent-level: 2">
              5.4 Stärk barnrättsperspektivet i asylutredningen
            </item>
            <item xml:id="i-GFgeV1hoVfbeUcifWKbbfh" style="indent-level: 2">
              5.5 Stärk genusperspektivet
            </item>
            <item xml:id="i-K4r5qV14VxRdfJ47q52q3B" style="indent-level: 1">
              6 En rättssäker asylprövning
            </item>
            <item xml:id="i-WvGZZgkE5NK1Cd7ew5q271" style="indent-level: 2">
              6.1 Asylprocessen – brister i prövningen och långa handläggningstider
            </item>
            <item xml:id="i-GofMjy59ZsYbvGNzUVmqaQ" style="indent-level: 2">
              6.2 Tolkar
            </item>
            <item xml:id="i-7nzxpC8hmj5mJptYcPKLdX" style="indent-level: 2">
              6.3 Exkluderingsärenden
            </item>
            <item xml:id="i-5KvpGUkE8RzuPeoTSZqr9s" style="indent-level: 2">
              6.4 Stöd från Migrationsverket och biträden
            </item>
            <item xml:id="i-QZvtd8WHAw4DsnKtbHibXE" style="indent-level: 2">
              6.5 Åldersbedömningar
            </item>
            <item xml:id="i-L9MfWqz17VyakFT45YkUME" style="indent-level: 2">
              6.6 Migrationsöverdomstolen
            </item>
            <item xml:id="i-AwoRgcp6kLiBKmbJbQzkY4" style="indent-level: 2">
              6.7 Rätten till biträde
            </item>
            <item xml:id="i-S2JgjJrwVTsHwkTPzPmVRf" style="indent-level: 1">
              7 EU:s flyktingpolitik
            </item>
            <item xml:id="i-4AiWptnCK81nfLWrKnYBuk" style="indent-level: 2">
              7.1 Vidarebosättningsförordning
            </item>
            <item xml:id="i-6gA81gmVGCnvUmJZzhEFqN" style="indent-level: 2">
              7.2 Avtal för att stoppa människor på flykt
            </item>
            <item xml:id="i-XLmeWH7SG1kGzfv3wfDCo8" style="indent-level: 2">
              7.3 Avveckla Frontex
            </item>
            <item xml:id="i-38CxUsDKKUr6iZWys69TRu" style="indent-level: 1">
              8 Lagliga vägar till Europa
            </item>
            <item xml:id="i-XwqH6EkpGXB4yCehzQErUU" style="indent-level: 2">
              8.1 Avskaffa visumkrav
            </item>
            <item xml:id="i-CGTW1qH7XjaVyuwiptMYp4" style="indent-level: 2">
              8.2 Inför asylvisum
            </item>
            <item xml:id="i-4gcts8DtuWKYTAS3vP651M" style="indent-level: 2">
              8.3 Avskaffa flygbolagens transportörsansvar
            </item>
            <item xml:id="i-F139DHMSXL3q8JxmcZCzvV" style="indent-level: 2">
              8.4 Öka antalet kvotflyktingar
            </item>
            <item xml:id="i-N7LBhHgg4KHkqmK2MLj5Hs" style="indent-level: 1">
              9 Utvidga rätten till familjeåterförening
            </item>
            <item xml:id="i-Sf1eiP8hAMjX1tgvfgf2PZ" style="indent-level: 2">
              9.1 Familjeåterförening i praktiken
            </item>
            <item xml:id="i-DGommTxLXdnvLqCARiMT6V" style="indent-level: 2">
              9.2 Ta bort 18-årsgränsen för familjeåterförening
            </item>
            <item xml:id="i-Skuph4GLAEj4ewRZEyr4AB" style="indent-level: 2">
              9.3 Återinför sista-länken-bestämmelsen
            </item>
            <item xml:id="i-52G74ErzwGjyPaCRxYE6Sw" style="indent-level: 2">
              9.4 Ändra femårsregeln för kärleksinvandring
            </item>
            <item xml:id="i-C6scoHE8A3jX5j8TFnj2Z3" style="indent-level: 2">
              9.5 Familjeåterförening för barn
            </item>
            <item xml:id="i-P8hjX9NUis72mNSjGU4wyu" style="indent-level: 1">
              10 Hbtq-personers rättigheter i asylprocessen
            </item>
            <item xml:id="i-5gnBrT7SXRftkhG6t3ndR6" style="indent-level: 1">
              11 Återvändande
            </item>
            <item xml:id="i-TbeiqaNgco21aW6FkQW2um" style="indent-level: 1">
              12 Verkställighetshinder
            </item>
          </list>
        </div>
        <div xml:id="i-TZX6J5ACbyVEqieMxM5Yzi" type="motProposal" subtype="förslag">
          <head xml:id="i-LmendJAjcvioJswbZaPjHn">
            2 Förslag till riksdagsbeslut
          </head>
          <list xml:id="i-9Z1Zaw6jHdSN5o6sP9jU2u" style="ol">
            <item xml:id="i-9FrpNRMqhJw9G4a29Db7WS">
              Riksdagen ställer sig bakom det som anförs i motionen om att
              regeringen bör dra tillbaka lagen om tillfälliga begränsningar
              av möjligheten att få uppehållstillstånd i Sverige och tillkännager
              detta för regeringen.
            </item>
            <item xml:id="i-9RcgjYq1wYDEC1fidxBhSZ">
              Riksdagen ställer sig bakom det som anförs i motionen om att
              regeringen bör återkomma med förslag om att lagen om tillfälliga
              begränsningar av rätten att få uppehållstillstånd i Sverige inte
              ska tillämpas vid prövning av en ansökan om uppehållstillstånd
              som registrerats innan lagen trädde i kraft, och detta tillkännager
              riksdagen för regeringen.
            </item>
            <item xml:id="i-7gfP7sZLu7F1uMc8hRxckj">
              Riksdagen ställer sig bakom det som anförs i motionen om att
              bestämmelsen om särskilt och synnerligen ömmande omständigheter
              i lagen om tillfälliga begränsningar av möjligheten att beviljas
              uppehållstillstånd i Sverige ska ändras i enlighet med tidigare
              lagstiftning och tillkännager detta för regeringen.
            </item>
            <item xml:id="i-5EDzSsNMTrgoxiZq7PUYdz">
              Riksdagen ställer sig bakom det som anförs i motionen om att
              regeringen bör göra en översyn av asyllagstiftningen i syfte att
              stärka skyddet för de som är mellan 18 och 21 år, och detta tillkännager
              riksdagen för regeringen.
            </item>
            <item xml:id="i-FR4mU7jnmGeakECXAUMrEg">
              Riksdagen ställer sig bakom det som anförs i motionen om att
              en amnesti bör införas för de ensamkommande barn som varit i Sverige
              i över ett år, och detta tillkännager riksdagen för regeringen.
            </item>
            <item xml:id="i-HfR56UGmJTXwD2NJtjWgPd">
              Riksdagen ställer sig bakom det som anförs i motionen om att
              regeringen bör återkomma med förslag om att se över lagen om medborgarskap
              för att ta bort bestämmelsen som säger att det tar längre tid
              att få medborgarskap för den som inte har id-handling, och detta
              tillkännager riksdagen för regeringen.
            </item>
            <item xml:id="i-UoTuWSGv8CmdZAmsXKc2WL">
              Riksdagen ställer sig bakom det som anförs i motionen om att
              regeringen bör återkomma med förslag om att tydliggöra barnspecifika
              former av förföljelse som flyktinggrund i utlänningslagen och
              tillkännager detta för regeringen.
            </item>
            <item xml:id="i-XzemYZ5y36yJw1T4wPAN6p">
              Riksdagen ställer sig bakom det som anförs i motionen om att
              regeringen bör återkomma med förslag om att stärka barnets rätt
              att komma till tals i utlänningslagen och tillkännager detta för
              regeringen.
            </item>
            <item xml:id="i-WYmwfHnYYegeVb6qPohjAu">
              Riksdagen ställer sig bakom det som anförs i motionen om att
              regeringen bör återkomma med förslag om inrättande av barnanpassade
              utredningsenheter på Migrationsverket och tillkännager detta för
              regeringen.
            </item>
            <item xml:id="i-3mB3ui2Q2kyqyxHqKmZKA7">
              Riksdagen ställer sig bakom det som anförs i motionen om att
              regeringen bör återkomma med förslag om en tidsgräns för start
              av asylutredningar som rör barn och tillkännager detta för regeringen.
            </item>
            <item xml:id="i-Riq5PB1SktM7ntASGmvzvy">
              Riksdagen ställer sig bakom det som anförs i motionen om att
              regeringen bör återkomma med förslag om inrättande av en särskild
              inspektion för att säkerställa att Migrationsverkets rutiner och
              riktlinjer tillämpas rättssäkert och enhetligt och tillkännager
              detta för regeringen.
            </item>
            <item xml:id="i-2MPnNR9RzcRaCyvDeVEK8G">
              Riksdagen ställer sig bakom det som anförs i motionen om att
              regeringen bör utreda behoven av ökad kunskap om ensamkommande
              flickor och specifika asylskäl för gruppen och tillkännager detta
              för regeringen.
            </item>
            <item xml:id="i-Ho7gAPychJMCzMnSKb8dii">
              Riksdagen ställer sig bakom det som anförs i motionen om att
              regeringen bör tillsätta en utredning för att noggrant se över
              rättssäkerheten genom hela asylprocessen och tillkännager detta
              för regeringen.
            </item>
            <item xml:id="i-JM2Y1yqGu4ZDzrF1uXJHLz">
              Riksdagen ställer sig bakom det som anförs i motionen om att
              regeringen bör återkomma med förslag om att säkerställa att asylprocessen
              följer EU:s asylprocedurdirektiv och grundläggande krav på rättssäkerhet
              och tillkännager detta för regeringen.
            </item>
            <item xml:id="i-5Jjj7TxKJGgSCsrG2mPrCR">
              Riksdagen ställer sig bakom det som anförs i motionen om att
              regeringen måste säkerställa att ambitionerna att korta ned handläggningstiderna
              inte påverkar rättssäkerheten och kvaliteten i asylutredningarna
              och tillkännager detta för regeringen.
            </item>
            <item xml:id="i-PuNBynCnD2pKndnQRtXmKM">
              Riksdagen ställer sig bakom det som anförs i motionen om att
              regeringen bör se över regelverket och utbildningskraven för tolkar
              i asylprocesser samt säkerställa att bristande kunskaper hos tolkar
              inte drabbar asylsökande på ett orättfärdigt sätt och tillkännager
              detta för regeringen.
            </item>
            <item xml:id="i-PGaVz1KE8nMEseBqfW7uCr">
              Riksdagen ställer sig bakom det som anförs i motionen om att
              regeringen bör återkomma med förslag om hur rättssäkerheten i
              exkluderingsärenden kan stärkas och tillkännager detta för regeringen.
            </item>
            <item xml:id="i-NzApHu3PpvnFdUriEDLv4H">
              Riksdagen ställer sig bakom det som anförs i motionen om att
              regeringen bör se över hur Migrationsverket kommunicerar med asylsökande
              och återkomma med förslag om att införa krav när det gäller biträdenas
              kunskaper och tillkännager detta för regeringen.
            </item>
            <item xml:id="i-Y6ERRTW5cDMrsRhE6kJgQD">
              Riksdagen ställer sig bakom det som anförs i motionen om att
              regeringen skyndsamt bör agera för att säkerställa att Migrationsverket
              följer den gällande lagstiftningen avseende åldersbedömningar
              och tillkännager detta för regeringen.
            </item>
            <item xml:id="i-EowkgRm7fB4hJZTaSy4GRK">
              Riksdagen ställer sig bakom det som anförs i motionen om att
              regeringen bör genomföra en översyn av Migrationsöverdomstolens
              uppdrag att ge vägledning i migrationsärenden och särskilt kraven
              för att få prövningstillstånd och vägledningen för biträden kring
              överklaganden och tillkännager detta för regeringen.
            </item>
            <item xml:id="i-J6C7PVCUzWM79tdNwE7G6p">
              Riksdagen ställer sig bakom det som anförs i motionen om att
              regeringen bör utreda möjligheten att stärka rätten till biträde
              för asylsökande som väntas få uppehållstillstånd som alternativt
              skyddsbehövande, och detta tillkännager riksdagen för regeringen.
            </item>
            <item xml:id="i-Thcb9J8vVWD5jKt8vzTgDK">
              Riksdagen ställer sig bakom det som anförs i motionen om att
              Sverige inom EU bör verka för en flyktingpolitik som värnar asylrätten
              och grundläggande mänskliga rättigheter och tillkännager detta
              för regeringen.
            </item>
            <item xml:id="i-Xyb4AoPBJM1H5mgKen5Cey">
              Riksdagen ställer sig bakom det som anförs i motionen om att
              Sverige inom EU bör verka för att vidarebosättningsförordningen
              inte används för att sluta avtal liknande det mellan EU och Turkiet
              eller s.k. humanitarian admission programmes och tillkännager
              detta för regeringen.
            </item>
            <item xml:id="i-3QYZaWEN2S1s7wNSFuTUZT">
              Riksdagen ställer sig bakom det som anförs i motionen om att
              regeringen bör verka för att avtalet mellan EU och Turkiet sägs
              upp och tillkännager detta för regeringen.
            </item>
            <item xml:id="i-LVK7UvQYHkwRytdqbcsKHD">
              Riksdagen ställer sig bakom det som anförs i motionen om att
              regeringen bör verka för att EU slutar finansiera den libyska
              kustbevakningen och att relationer med Libyen bygger på full respekt
              för asylrätten och mänskliga rättigheter och tillkännager detta
              för regeringen.
            </item>
            <item xml:id="i-JGPUMUsobzWbwgY7DqzEZp">
              Riksdagen ställer sig bakom det som anförs i motionen om att
              Sverige som enskilt land såväl som inom EU och FN bör motverka
              alla beslut som innebär att asylrätten och flyktingars mänskliga
              rättigheter kränks och tillkännager detta för regeringen.
            </item>
            <item xml:id="i-Y61fEvkuqaD1LC2iCAHFhG">
              Riksdagen ställer sig bakom det som anförs i motionen om att
              regeringen bör verka för att den europeiska gräns- och kustbevakningsbyrån
              avvecklas och tillkännager detta för regeringen.
            </item>
            <item xml:id="i-WSmoeD1roGAEcV8jCaifRJ">
              Riksdagen ställer sig bakom det som anförs i motionen om att
              regeringen skyndsamt bör verka för att inriktningen av den europeiska
              gräns- och kustbevakningsbyråns verksamhet ändras på ett djupgående
              sätt så att både asylrätten och skyldigheten att bistå skeppsbrutna
              respekteras och tillkännager detta för regeringen.
            </item>
            <item xml:id="i-P1e8YQPgZmxbH4UhSXS6fn">
              Riksdagen ställer sig bakom det som anförs i motionen om att
              regeringen inom EU bör verka för att korta ned listan över visumpliktiga
              länder och för att visumkrav inte ska användas för att stänga
              ute flyktingar och tillkännager detta för regeringen.
            </item>
            <item xml:id="i-X28nFKhxhQreMvvQqo84fo">
              Riksdagen ställer sig bakom det som anförs i motionen om att
              regeringen bör tillsätta en utredning med uppgift att lägga fram
              förslag om en procedur för utfärdande av asylvisum och tillkännager
              detta för regeringen.
            </item>
            <item xml:id="i-VGoJxwjUFqZiU8mE6FjkQc">
              Riksdagen ställer sig bakom det som anförs i motionen om att
              regeringen inom EU bör verka för att transportörsansvaret avskaffas
              och tillkännager detta för regeringen.
            </item>
            <item xml:id="i-GQARe4HGmHeadAugZYJgsX">
              Riksdagen ställer sig bakom det som anförs i motionen om att
              regeringen bör återkomma med förslag på hur rätten till familjeåterförening
              kan stärkas och tillkännager detta för regeringen.
            </item>
            <item xml:id="i-Jfve9QdCKTWaW49RXopYZ9">
              Riksdagen ställer sig bakom det som anförs i motionen om att
              regeringen bör verka för att rätten till familjeåterförening i
              enlighet med Dublinförordningen efterlevs och tillkännager detta
              för regeringen.
            </item>
            <item xml:id="i-52dWmMyggjVgnUdvi9DqpW">
              Riksdagen ställer sig bakom det som anförs i motionen om att
              regeringen bör återkomma till riksdagen med förslag om ett borttagande
              av 18-årsregeln i utlänningslagen och tillkännager detta för regeringen.
            </item>
            <item xml:id="i-Ea51STyGCyJXWs8hXU5fjp">
              Riksdagen ställer sig bakom det som anförs i motionen om att
              regeringen bör återkomma till riksdagen med förslag om ett återinförande
              av sista-länken-bestämmelsen i utlänningslagen och tillkännager
              detta för regeringen.
            </item>
            <item xml:id="i-GwBP5Gyf777h2gLwfFxkMZ">
              Riksdagen ställer sig bakom det som anförs i motionen om att
              regeringen bör återkomma med förslag på förändringar av bestämmelserna
              om anhöriginvandring i syfte att värna utsatta kvinnors situation,
              både i den tillfälliga lagen och i utlänningslagen, och tillkännager
              detta för regeringen.
            </item>
            <item xml:id="i-S5V1NVm4oYsorE6RuSKV99">
              Riksdagen ställer sig bakom det som anförs i motionen om att
              regeringen bör återkomma med förslag på lagändring avseende rätten
              till familjeåterförening så att barn behåller rätten till familjeåterförening
              när de blivit svenska medborgare, och detta tillkännager riksdagen
              för regeringen.
            </item>
            <item xml:id="i-P2HJqV4ZGjuQGHPjqXdBke">
              Riksdagen ställer sig bakom det som anförs i motionen om att
              en översyn av utlänningslagen bör göras i syfte att tydliggöra
              vad som gäller i de fall en person åberopar sexuell läggning som
              asylskäl men exempelvis dolt sin läggning i ursprungslandet, och
              detta tillkännager riksdagen för regeringen.
            </item>
            <item xml:id="i-4y8UDodJT7JSNwzNGAUvgJ">
              Riksdagen ställer sig bakom det som anförs i motionen om att
              regeringen bör säkerställa att Migrationsverket kan erbjuda tolkar
              med hbtq-kompetens och tillkännager detta för regeringen.
            </item>
            <item xml:id="i-9NYMoV6ckqZoShb7To4QSo">
              Riksdagen ställer sig bakom det som anförs i motionen om att
              regeringen bör se över återvändandearbetet utifrån erfarenheterna
              från Röda Korsets arbete och tillkännager detta för regeringen.
            </item>
            <item xml:id="i-TjHvVMux8LKg1WTTF4yRjg">
              Riksdagen ställer sig bakom det som anförs i motionen om att
              regeringen bör genomföra en översyn av lagstiftningen för att
              undvika att människor hamnar i en situation där de varken kan
              återvända eller få uppehållstillstånd och att de beviljas uppehållstillstånd,
              och detta tillkännager riksdagen för regeringen.
            </item>
          </list>
        </div>
        <div xml:id="i-2stCuRgwunVJStvviHY16y" type="motContent">
          <head xml:id="i-QY8mbfiWWNJqcMGtWZvPCv" type="h1">
            3 Inledning
          </head>
          <p xml:id="i-F9zbTo5Rf5MB36iL3eqATh">
            Vänsterpartiet vill skapa en mänsklig, värdig och välkomnande
            flyktingpolitik i Sverige och Europa. Alla ska ha möjlighet att
            söka skydd undan förföljelse och förtryck. Alla ska kunna få sina
            asylskäl prövade på ett rättssäkert sätt. För att det ska bli
            verklighet måste EU släppa in dem som söker skydd så att de kan
            få sina asylskäl prövade. Så ser det inte ut i dag. I stället
            byggs murarna runt EU ständigt högre och nästan alla legala möjligheter
            att ta sig till EU har täppts till. De som ändå lyckas ta sig
            till Europa har få möjligheter att påverka var de ska få leva
            sina liv. Sverige och övriga EU-länder kränker idag systematiskt
            asylsökandes och flyktingars mänskliga rättigheter: För att ändra
            på det vill vi riva murarna runt EU, att fler länder ska ta sitt
            ansvar för mottagandet av människor på flykt och att de asylsökande
            ska få större inflytande över var de söker asyl. Dessutom krävs
            en rad ändringar i utlänningslagen för att säkerställa att skyddsbehövande
            och migranter får sina mänskliga rättigheter tillgodosedda och
            att de ges en rättvis och rättssäker prövning av skyddsskäl eller
            andra skäl för uppehållstillstånd.
          </p>
          <p xml:id="i-EJiZ1x1ZML4jbB3F4uXxDM">
            I Vänsterpartiets Sverige är migration naturligt och självklart.
            Här kan människor på flykt hitta en fristad, andra kan återförenas
            med sin släkt, studera eller påbörja ett liv med den de älskar.
            Vårt Sverige sätter mänskliga rättigheter i främsta rummet.
          </p>
          <head xml:id="i-StipXpqtoQVogQL1pRY5xF" type="h2">
            3.1 Varför drivs människor på flykt?
          </head>
          <p xml:id="i-N7Vfk21duCxLSDhBSTT2Rw">
            I år, 2017, befinner sig över 65 miljoner människor på flykt
            runt om i världen, enligt FN:s flyktingorgan UNHCR. FN uppskattar
            att över 128 miljoner människor är i behov av humanitärt stöd,
            vilket är den högsta siffran någonsin. Majoriteten av världens
            flyktingar har flytt från politiskt förtryck, krig och våld. Dessa
            konflikter utkämpas till största delen med vapen som tillverkats
            i den rika världen. Vapenhandeln har genererat stora vinster för
            vapenindustrin samtidigt som den orsakar död, förstörelse och
            massflykt. Även Sverige bidrar aktivt till att människor tvingas
            fly genom att exportera vapen till länder som kränker grundläggande
            mänskliga rättigheter och till länder som för krig. Samtidigt
            växer gruppen klimatflyktingar p.g.a. att klimatet förändras och
            slår sönder människors möjligheter att leva i sin hembygd. Ökad
            konkurrens om minskande naturresurser skapar och förstärker väpnade
            konflikter. Även när det kommer till klimatflyktingar har vi i
            Sverige ett stort medansvar genom våra utsläpp av växthusgaser.
          </p>
          <p xml:id="i-Qt9sBeyippKLbcxoxR5GYm">
            När behoven av hjälp är stora måste vi i den rika delen av världen
            ta vårt ansvar och hjälpa dem som är mest utsatta. Vi får aldrig
            använda de 65 miljoner människorna på flykt som ett argument för
            att stänga gränser och förvägra människor skydd. Ändå är det precis
            så Sverige och Europa agerat den senaste tiden. Denna politik
            måste förändras till en human och värdig behandling av människor
            på flykt.
          </p>
          <head xml:id="i-VBpBc4LR2CHnVrwP8r3RmB" type="h2">
            3.2 Flyktingkonventionen
          </head>
          <p xml:id="i-TqykFFm3dSQDamUwJRt9cg">
            FN:s flyktingkonvention, som utgör grunden till asylrätten och
            människors möjligheter att få skydd undan krig och förtryck, kom
            till 1951. Delvis som en konsekvens av lärdomarna från andra världskrigets
            grymheter och för att möta de uppenbara behoven av en politik
            som värnar dem som utsätts för förföljelse, krig och förtryck.
            Men också för att praktiskt hantera det faktum att stora folkgrupper
            hade tvångsförflyttats p.g.a. kriget och nu levde i ett annat
            land än det de var medborgare i. De behövde få en fristad, asyl
            i det nya landet.
          </p>
          <p xml:id="i-RfB3yNw8Ebpr9dSakm7yCi">
            Flyktingkonventionen har uppdaterats med tilläggsprotokoll för
            att anpassas efter nya verkligheter. Den har varit och är viktig
            för att garantera skyddet för människor på flykt, men både ursprungskonventionen
            och tilläggen innehåller flera begränsningar som i grunden beror
            på när de tillkommit. Den mest påtagliga utifrån dagens situation
            är att den förutsätter att den människa som flyr befinner sig
            i landet där hen ska söka asyl, eftersom det var så situationen
            såg ut efter andra världskriget. Det finns inga bestämmelser i
            konventionerna som reglerar rättigheterna under själva flykten.
          </p>
          <p xml:id="i-QZDEhvRWPDPNZmZoTW3s9i">
            I dag är situationen en annan än när konventionen och tilläggen
            skrevs. Människor flyr sina hemländer, där de utsätts för förtryck,
            förföljelse eller hotas av pågående krig. Ofta är situationen
            i grannländerna inte mycket säkrare. Välbevakade gränser och visumkrav
            förhindrar i många fall människor från att röra sig över nationsgränser.
            Resorna, särskilt i de fall då smugglare krävs för att ta sig
            fram, är ofta dyra, vilket innebär att många människor inte har
            möjligheten att fly.
          </p>
          <p xml:id="i-5rd6xv4zzd7ZqPiuBtvQB5">
            Flyktingkonventionen utgör också grunden för vilka som har rätt
            till asyl. I konventionen slås fast att rätt till asyl har ”en
            person som känner en välgrundad fruktan för att utsättas för förföljelse
            i sitt hemland på grund av ras, nationalitet, tillhörighet till
            en viss samhällsgrupp eller på grund av sin religiösa eller politiska
            uppfattning. ”Många länder, däribland Sverige, har mer långtgående
            bestämmelser. Utgångspunkten är dock densamma: att förföljelse,
            förtryck och krig utgör anledningar till att kunna få asyl. I
            svensk lagstiftning finns en bestämmelse om att särskilt och synnerligen
            ömmande skäl kan ge rätt till asyl. Det kan handla om svåra sjukdomstillstånd
            eller levnadsvillkor som gör det direkt stötande att avvisa eller
            utvisa de människor som är drabbade. Bestämmelsen har tillkommit
            efter starka folkopinioner som inte accepterat en lagstiftning
            som behandlar utsatta människor så inhumant.
          </p>
          <p xml:id="i-BrcFc6NCJJmABEL6kKvTgB">
            Den bestämmelsen är nu tillfälligt borttagen genom den lag som
            riksdagen röstade igenom i juni 2016. Att vara utsatt p.g.a. fattigdom,
            svält eller sjukdom ger enligt flyktingkonventionen inte rätt
            till asyl, trots att behoven av skydd inte nödvändigtvis är mindre
            för de drabbade. I debatten har begreppet ekonomiska migranter
            kommit att användas, ofta godtyckligt, för att beskriva människor
            på flykt som inte har rätt till skydd enligt flyktingkonventionen.
            Den rika världen har under senare år också blivit alltmer stängd
            för dessa grupper. På så vis används flyktingkonventionen för
            att begränsa möjligheterna att komma till den rikare delen av
            världen, snarare än att ses som en garanterad miniminivå för skydd.
          </p>
          <p xml:id="i-HAiHU5cMwBmLbMEkS8oR2x">
            Flyktingkonventionen behöver stärkas för att bättre motsvara
            dagens förhållanden. Men med tanke på det politiska klimat som
            råder globalt kring synen på människor på flykt och kring mänskliga
            rättigheter generellt är Vänsterpartiets bedömning att en sådan
            reformering inte är möjlig att få till stånd nu. Men vi ser alltjämt
            att behovet finns för en reformering längre fram i tiden.
          </p>
          <head xml:id="i-AGKx4RXnpaYonyPGCezQRg" type="h2">
            3.3 Feministisk migrationspolitik
          </head>
          <p xml:id="i-3azQLX5sosdcu9viDRSJzu">
            Vänsterpartiet är ett feministiskt parti. För oss innebär det
            att all vår politik präglas av en feministisk analys och ger samma
            möjligheter och rättigheter till alla människor. Vi för en feministisk
            migrationspolitik. Den svenska migrationspolitiken präglas av
            patriarkala strukturer. Möjligheterna att få asyl, mottagandet
            och vägarna till etablering i Sverige är anpassade för män. Den
            stora andelen män bland de asylsökande i Sverige är en konsekvens
            av EU:s och Sveriges politik. Flyktvägen till Europa och Sverige
            är farlig och kantad av stor utsatthet. Resan över Medelhavet
            sker med livet som insats. Livet på flykt medför stora hot mot
            den egna säkerheten, särskilt för kvinnor. Rapporterna är många
            om sexuella trakasserier, övergrepp och hur kvinnor erbjuds tjänster
            från lägervakter, poliser och smugglare i utbyte mot sex.
          </p>
          <p xml:id="i-TV96YuuYypkjWthCc48zp3">
            Lagen om tillfälliga begränsningar i möjligheterna att få uppehållstillstånd
            i Sverige gör det ännu svårare för kvinnor att ta sig till Sverige
            genom att avsevärt inskränka möjligheterna till familjeåterförening.
            Kvinnor och barn tvingas nu ut i osäkra båtar på Medelhavet. Den
            enda vägen till permanent uppehållstillstånd blir att få ett fast
            arbete, samtidigt som vi vet att nyanlända kvinnor har svårare
            att få jobb än män. Vänsterpartiet tar patriarkala strukturer
            och bristande jämställdhet på allvar. När de används som slagträ
            i debatten för att misstänkliggöra flyktingar skadar det både
            jämställdheten och spär på rasistiska strömningar. Med en feministisk
            migrationspolitik kan vi säkerställa ett värdigt och inkluderande
            mottagande där alla människor har samma möjligheter att ta sig
            till Sverige och samma möjligheter att etablera sig i samhället.
            Det är så vi har byggt ett av världens mest jämställda länder
            och det är så vi fortsätter bygga ett mer rättvist och jämlikt
            Sverige. Vänsterpartiets politik kring flyktingmottagande ur ett
            feministiskt perspektiv presenteras i motionen Rättighetsbaserat
            flyktingmottagande byggt på välfärd (2016/17:2471).
          </p>
          <head xml:id="i-93ZzueVuPbCq71mgRLVKxm" type="h1">
            4 Dra tillbaka den tillfälliga lagen
          </head>
          <p xml:id="i-Dq3neGXtHpZrar8mAYuZo5">
            Vänsterpartiet har länge riktat kritik mot den svenska migrationspolitiken.
            Det finns många och stora brister i det svenska asylsystemet,
            och vi har genom åren fått vänja oss vid uppmärksammade fall om
            hur systemet får orimliga konsekvenser för enskilda människors
            liv. Den 21 juni 2016 antog riksdagen lagen om tillfälliga begränsningar
            av rätten att få uppehållstillstånd i Sverige. Lagen innebär omfattande
            försämringar i asylsystemet, som får svåra konsekvenser för människor
            som flytt krig och förtryck. Vänsterpartiet är mycket kritiskt
            till lagen. Vår kritik utvecklas i motionen En mänsklig och välkomnande
            flyktingpolitik (2016/17:1200) och motionen med anledning av prop.
            2015/16:174 Tillfälliga begränsningar av möjligheten att få uppehållstillstånd
            i Sverige (2015/16:3412). Regeringen bör dra tillbaka lagen om
            tillfälliga begränsningar av möjligheten att få uppehållstillstånd
            i Sverige. Detta bör riksdagen ställa sig bakom och ge regeringen
            till känna.
          </p>
          <head xml:id="i-4zZMfLDSLDorkWsnZBWU9c" type="h2">
            4.1 Retroaktiv lag
          </head>
          <p xml:id="i-JYs9qziVospEzg7aFHd9cP">
            Den tillfälliga lagen innehåller vissa undantag för ansökningar
            som lämnats in före den 24 november 2015, det datum då dessa förändringar
            aviserades genom en presskonferens. Barn och barnfamiljer som
            ansökt om asyl före det datumet undantas från lagen och begränsningarna
            i rätten till familjeåterförening gäller inte för dem. I övriga
            fall gäller den tillfälliga lagen, trots att den trädde i kraft
            först den 20 juli 2016.
          </p>
          <p xml:id="i-EDFBa7b4VoSCRa5pNrVT12">
            I migrationsärenden tillämpas vanligtvis den lag som gäller när
            beslutet fattas. Denna bestämmelse i den tillfälliga lagen kan
            alltså ses som en viss lättnad av de mycket hårda regelverk som
            lagen föreskriver. Samtidigt går det inte att bortse från att
            den tillfälliga lagen får omfattande och svåra konsekvenser för
            enskilda individer, inte minst för barn. Flera av åtgärderna får
            anses oförenliga med svenska konventionsåtaganden. Lagstiftningen
            kommer med största sannolikhet att leda till mindre förutsebarhet
            och försämrad rättssäkerhet. Inom straffrätten är det en grundläggande
            princip att inte godta retroaktiv lagstiftning eftersom besluten
            är livsavgörande för en enskild. De förändringar i möjligheten
            att få asyl i Sverige som den tillfälliga lagen innebär måste
            ses som så omfattande att de straffrättsliga principerna bör gälla.
            Det finns också anledning att ifrågasätta om retroaktiv lagstiftning
            i detta fall inte skulle strida mot Europarätten, enligt Advokatsamfundet.
            Regeringen bör återkomma med förslag om att lagen om tillfälliga
            begränsningar av rätten att få uppehållstillstånd i Sverige inte
            ska tillämpas vid prövning av en ansökan om uppehållstillstånd
            som registrerats innan lagen trädde i kraft. Detta bör riksdagen
            ställa sig bakom och ge regeringen till känna.
          </p>
          <head xml:id="i-GmMzMHqAWPBX83YpnZRBZd" type="h1">
            5 Ensamkommande barn
          </head>
          <p xml:id="i-VQS1Y8jynCynLabW2bDXaX">
            Debatten om ensamkommande barn rör sig på många sätt mellan ytterligheter.
            Till viss del har debatten svängt en hel del under de senaste
            åren. Delvis går det också att beskriva debatten som väldigt polariserad
            där vissa inlägg karaktäriseras av en stor misstänksamhet mot
            de ensamkommande barnen som beskrivs som bedragare som egentligen
            är vuxna män som utgör ett hot mot kvinnor och flickor i Sverige.
            På den motsatta sidan beskrivs de ensamkommande som extremt utsatta
            och i stort behov av stöd och hjälp. Ett perspektiv som ibland
            kan bli för omhändertagande och framställer individerna i gruppen
            som utan egen handlingsförmåga. Ensamkommande barn är som alla
            andra en heterogen grupp som inte kan beskrivas i så svepande
            termer.
          </p>
          <p xml:id="i-QPwkTmm5yxR2MBR9ESJ8Vt">
            Införandet av den tillfälliga lagen har skapat stora problem
            och mycket lidande för gruppen ensamkommande barn. Det handlar
            framför allt om ändringarna av bestämmelsen om särskilt och synnerligen
            ömmande omständigheter i den tillfälliga lagen. Ändringarna har
            försvårat möjligheterna att få uppehållstillstånd i Sverige och
            skapat stor osäkerhet och psykiska ohälsa hos många ensamkommande.
            Vänsterpartiet vill se en ändring av dessa bestämmelser i enlighet
            med tidigare ordning. Bestämmelsen om särskilt och synnerligen
            ömmande omständigheter i lagen om tillfälliga begränsningar av
            möjligheten att beviljas uppehållstillstånd i Sverige ska ändras
            i enlighet med tidigare lagstiftning. Detta bör riksdagen ställa
            sig bakom och ge regeringen till känna.
          </p>
          <p xml:id="i-LLMqhqfPwBh5jAmZWcDWKd">
            Till följd av den tillfälliga lagen ändrade Migrationsverket
            sin praxis så att ensamkommande som var på väg att fylla 18 år
            fick avvisningsbeslut med uppskjuten verkställighet, i stället
            för uppehållstillstånd p.g.a. verkställighetshinder. Detta grundar
            sig i att det i många fall finns hinder för att utvisa någon som
            är under 18 år, och eftersom den tillfälliga lagen innebär tillfälliga
            uppehållstillstånd får de som inte kan utvisas när de är under
            18 år vänta tills de fyllt 18.
          </p>
          <p xml:id="i-BGNEJjMRM3nYEf2mqVYaom">
            Ytterligare en stor utmaning för ensamkommande barn är de långa
            handläggningstiderna vid prövning av asylansökan. Utöver en lång
            och osäker väntan innebär de långa handläggningstiderna att många
            av dem som kom till Sverige som barn hinner fylla 18 år innan
            de får beslut om asyl, vilket påverkar deras möjligheter att få
            uppehållstillstånd. Det är i grunden orimligt att den enskilde
            drabbas så hårt av omständigheter som är helt utom hens kontroll
            och får bära de mycket svåra konsekvenserna av att myndigheterna
            tar lång tid på sig. 18-årsgränsen är viktig för att värna barns
            rättigheter och stärka deras skydd. I dag har gränsen blivit alltför
            absolut. Det finns inget stöd för att påstå att den som är 18
            år lättare klarar av att återvända till det land hen flytt från
            än den som är 17. Våldet och förtrycket gör inga åldersbedömningar.
            I flera delar av den svenska lagstiftningen, exempelvis delar
            av asyllagstiftningen och lagstiftningen kring vård av barn finns
            särskilda bestämmelser för ungdomar upp till 21 år. Att införa
            särskilda regler för denna åldersgrupp bör undersökas, dock utan
            att försämra rättigheterna och skyddet för dem som är under 18
            år. Ett annat alternativ är att asylsökande bedöms enligt den
            ålder de har när de ansöker om asyl. Regeringen bör göra en översyn
            av asyllagstiftningen i syfte att stärka skyddet för dem mellan
            18 och 21 år. Detta bör riksdagen ställa sig bakom och ge regeringen
            till känna.
          </p>
          <p xml:id="i-H2A4YVXN2UcAaWK5TtEema">
            Åldersbedömningar av ensamkommande barn har diskuterats flitigt
            de senaste åren. Vänsterpartiet utvecklar sin syn på åldersbedömningarna
            i motionen Med anledning av prop. 2016/17:121 Åldersbedömning
            tidigare i asylprocessen (2016/17:3636).
          </p>
          <head xml:id="i-N2vwhhRhSq7jX1FWGRDv94" type="h2">
            5.1 Amnesti
          </head>
          <p xml:id="i-7chDeyeFmiM35GX6VRjfri">
            Vänsterpartiet anser normalt inte att amnesti är rätt väg att
            gå för att skapa en human och rättssäker asylprocess, men i vissa
            akuta lägen är det nödvändigt. Vi vill i första hand se en långsiktig
            förändring av migrationspolitiken i en mer human, välkomnande
            och ansvarstagande riktning. Därför driver vi främst att den tillfälliga
            lagen ska dras tillbaka.
          </p>
          <p xml:id="i-S9wBsSnMB2NH2t21XCKRcQ">
            Ensamkommande barn är extra hårt drabbade av regeringens omsvängning
            av migrationspolitiken och införandet av den tillfälliga lagen.
            Migrationsverkets handläggningstider för ensamkommande barn är
            rekordlånga. Den långa väntan med ett mycket osäkert slut skapar
            stor oro och ångest bland de ensamkommande. När självmord och
            självskadebeteende bland ensamkommande ökar samtidigt som rättssäkerheten
            brister inom asylprövningen och de åldersbedömningar som används
            också uppvisar stora brister är en amnesti nödvändig. En amnesti
            bör införas för de ensamkommande barn som varit i Sverige i över
            ett år. Detta bör riksdagen ställa sig bakom och ge regeringen
            till känna.
          </p>
          <head xml:id="i-KP9D1GheRioCew9cPxAn44" type="h2">
            5.2 Avsaknad av id-handlingar
          </head>
          <p xml:id="i-8TkVoKqn631zkri8YiKGUA">
            En stor del av de ensamkommande barn som sökt asyl i Sverige
            de senaste åren är afghanska medborgare. Av dem uppskattar Ensamkommandes
            förbund att 90 procent är födda eller uppväxta i Iran och har
            sina familjer där. En stor del av denna grupp saknar dessutom
            id-handlingar. Det gäller även andra grupper asylsökande. Enligt
            nuvarande bestämmelser tar det längre tid att få medborgarskap
            för dem som inte har id-handling. Denna bestämmelse bör tas bort.
            Regeringen bör återkomma med förslag om att se över lagen om medborgarskap
            för att ta bort bestämmelsen som säger att det tar längre tid
            att få medborgarskap för den som inte har id-handling. Detta bör
            riksdagen ställa sig bakom och ge regeringen till känna.
          </p>
          <head xml:id="i-KfACdnRw6Lrof3ScsJAunE" type="h2">
            5.3 Stärk barnrättsperspektivet i utlänningslagen
          </head>
          <p xml:id="i-AL1dBw32626vsNu5s7vkm2">
            Skyddet för barn är för svagt i utlänningslagen. Därför bör den
            ses över för att säkerställa att den överensstämmer med barnkonventionen.
            Det behövs också mer stöd för att säkerställa att tolkningen av
            den tillfälliga lagen sker i överensstämmelse med barnkonventionen.
            De rekommendationer som FN:s barnrättskommitté gett till Sverige
            om förföljelse som barn utsätts för måste återspeglas i utlänningslagen.
            Barns rätt till individuell prövning av sina asylskäl måste stärkas.
            Regeringen bör återkomma med förslag om att tydliggöra barnspecifika
            former av förföljelse som flyktinggrund i utlänningslagen. Detta
            bör riksdagen ställa sig bakom och ge regeringen till känna.
          </p>
          <p xml:id="i-F7HExi8KqoUKAhR81qbbgV">
            Även barnets rätt att komma till tals och barnets bästa måste
            stärkas. Det s.k. olämplighetsrekvisitet i paragrafen om barnets
            rätt att komma till tals i utlänningslagen utgör i dag ett hinder
            för att barnets rättigheter ska tillgodoses. Det måste därför
            tas bort. Barnets rätt till information måste stärkas. Barnets
            bästa ska utredas och särskilt beaktas i alla fall som rör ett
            barn och vid bedömningen av barnets bästa måste hänsyn tas till
            barnets åsikter. Handläggningen av asylärenden som rör barn måste
            ha ett tydligt barnrättsperspektiv. Regeringen bör återkomma med
            förslag om att stärka barnets rätt att komma till tals i utlänningslagen.
            Detta bör riksdagen ställa sig bakom och ge regeringen till känna.
          </p>
          <head xml:id="i-FRSjxFfnbVXdkTQDej6fse" type="h2">
            5.4 Stärk barnrättsperspektivet i asylutredningen
          </head>
          <p xml:id="i-Xmn4MUQFyRkT7GLbzTRn6L">
            För att asylprocessen ska bli korrekt, för att alla uppgifter
            ska komma fram på ett rättvisande sätt och för att den asylsökande
            ska känna förtroende för processen och Migrationsverket måste
            utredningarna ske på ett sätt som skapar förtroende hos de asylsökande.
            När Migrationsverket intervjuar barn använder de ett protokoll
            som får samtalen att likna förhör. En sådan ingång i en asylutredning
            där den asylsökande känner sig som en misstänkt brottsling från
            början kommer aldrig att kunna skapa det förtroende som behövs.
            De många gånger svåra och traumatiska upplevelser som asylsökande
            ensamkommande varit med om är krävande att prata om och riskerar
            att utelämnas med de nuvarande utredningsmetoderna. Under den
            period av hög belastning på Migrationsverket som rått till följd
            av det stora antalet asylsökande 2015 har barnrättsgruppen på
            Migrationsverket tagits bort. Kunskaperna om barns specifika behov
            blir därmed bristande och prövningen av deras skyddsskäl ofrånkomligen
            lidande.
          </p>
          <p xml:id="i-EKGuoDn7XkTuUS41DTFuRw">
            Barnrättsperspektivet måste stärkas i asylutredningarna. Det
            är delvis en kunskapsfråga. Därför anser Vänsterpartiet precis
            som Barnombudsmannen att barnanpassade utredningsenheter bör inrättas
            på Migrationsverket. Migrationsverkets metoder behöver utvecklas
            för att säkerställa att barn kommer till tals på ett bra och meningsfullt
            sätt, i synnerhet yngre barn och barn med funktionsnedsättning.
            Ambitionen bör vara att barn alltid ska höras av särskilt utbildade
            utredare som har tillgång till aktuell landinformation om barns
            livsvillkor. Även tolkar ska ha särskild kunskap om barn i asylprocessen
            och barns grundläggande rättigheter. Regeringen bör återkomma
            med förslag om inrättande av barnanpassade utredningsenheter på
            Migrationsverket. Detta bör riksdagen ställa sig bakom och ge
            regeringen till känna.
          </p>
          <p xml:id="i-S811ESKxSnmnBZz792dE8J">
            Det är särskilt viktigt att barns asylutredningar prioriteras
            eftersom barn är extra utsatta, minnen kan både blekna och påverkas
            under tiden. Tiden mellan asylansökan och asylutredning måste
            kortas. En gräns på maximalt två månader från registrering till
            asylutredning, som Barnombudsmannen föreslår vore att föredra.
            Regeringen bör återkomma med förslag om en tidsgräns för start
            av asylutredningar som rör barn. Detta bör riksdagen ställa sig
            bakom och ge regeringen till känna.
          </p>
          <p xml:id="i-EDj3VKV681uBqKiK1K46a2">
            I dag finns stora brister i hur handläggningen av ärenden där
            barn söker asyl går till. Varken lagar och förordningar eller
            Migrationsverkets egna rättsliga ställningstaganden och andra
            föreskrifter följs på ett tillfredsställande sätt, enligt Barnombudsmannen.
            Det bör därför inrättas en inspektion med uppdrag att granska
            om Migrationsverkets regelverk och rutiner tillämpas som det är
            tänkt. Regeringen bör återkomma med förslag om inrättande av en
            särskild inspektion för att säkerställa att Migrationsverkets
            rutiner och riktlinjer tillämpas rättssäkert och enhetligt. Detta
            bör riksdagen ställa sig bakom och ge regeringen till känna.
          </p>
          <head xml:id="i-4Dki9T7mZjP27bxW4JBcJi" type="h2">
            5.5 Stärk genusperspektivet
          </head>
          <p xml:id="i-CPGcd2fVEdbXGuZgDUGHrh">
            Flickor utgör en relativt sett liten del av de ensamkommande
            barn som söker asyl i Sverige. De flickor som har flytt kan vara
            extra utsatta om de skulle av- eller utvisas. Flykten i sig, och
            ett liv på egen hand i Sverige, kan utgöra så pass allvarliga
            hot mot dem om de skulle återvända att det bör kunna räknas som
            skyddsskäl i sig i vissa fall. Migrationsverket bedriver ett utvecklingsarbete
            när det gäller genusmedveten asylprövning genom den jämställdhetsintegrering
            som verket tillsammans med en rad andra myndigheter genomför.
            En del av det arbetet är det rättsliga ställningstagande om förföljelse
            p.g.a. kön avseende kvinnor som nyligen togs fram. Mycket pekar
            dock på att kunskapen om specifika asylskäl för ensamkommande
            flickor behöver stärkas. Regeringen bör utreda behoven av ökad
            kunskap om ensamkommande flickor och specifika asylskäl för gruppen.
            Detta bör riksdagen ställa sig bakom och ge regeringen till känna.
          </p>
          <head xml:id="i-VHJ8wbnywNGczwEiXyHyck" type="h1">
            6 En rättssäker asylprövning
          </head>
          <p xml:id="i-6nnFygdWN1otxMWuN59UtX">
            För att asylrätten ska tillgodoses fullt ut krävs en rättssäker
            process vid prövning av asylskäl. Sedan hösten 2015 har Migrationsverket
            haft en väldigt hög arbetsbelastning. Myndigheten har därför anställt
            många nya handläggare som med kort erfarenhet behövt hantera en
            stor mängd ärenden utifrån en komplicerad lagstiftning som förändrats
            flera gångar de senaste åren. Samtidigt finns det risker att den
            politiska debatten i stort, som handlar om snabbare handläggningar
            och om att signalera att det är svårt att få asyl i Sverige, påverkar
            handläggarnas bedömningar. Migrationsverket har över lag klarat
            denna svåra situation bra, men det finns flera tecken på allvarliga
            brister. Asylärenden får stora konsekvenser för den sökande. Därför
            är det mycket viktigt att prövningen sker korrekt och rättssäkert.
          </p>
          <p xml:id="i-JAruZ5fMtFWUywWkCGh1m2">
            Migrationsverkets utredningar har fått kritik i myndighetens
            interna granskningar för bristande kvalitet. Rörelsen #vistårinteut
            har i en rapport sammanställt en rad exempel på hur rättssäkerhet
            brister i asylprövningen för ensamkommande barn. Flera asylrättsjurister
            vittnar även om brister i asylprocessen. Tillsammans tecknar dessa
            uppgifter en allvarlig och oroande bild som kräver åtgärder. I
            detta avsnitt lyfter vi en rad brister när det gäller rättssäkerheten
            i asylprövningen. Vänsterpartiet menar att en utredning bör tillsättas
            för att stärka rättssäkerheten genom hela asylprocessen. Regeringen
            bör tillsätta en utredning för att noggrant se över rättssäkerheten
            genom hela asylprocessen. Detta bör riksdagen ställa sig bakom
            och ge regeringen till känna.
          </p>
          <head xml:id="i-H8aZoEEz3UCb8mvQAs1u2w" type="h2">
            6.1 Asylprocessen – brister i prövningen och långa handläggningstider
          </head>
          <p xml:id="i-Tv5rqqAxacjtjpB71RtvSY">
            I EU:s asylprocedurdirektiv anges att handläggare ska ha kunskaper
            och den utbildning som krävs för att utreda asylskäl på ett korrekt
            sätt. Mycket talar för att det finns stora brister i hur Sverige
            efterlever direktivet. Rapporten från #vistårinteut beskriver
            hur asylärenden hanteras med bristande neutralitet. Konsekvensen
            blir att asylskäl som bygger på hot om våld, klanhämnd, tortyr
            och sexuell läggning inte utreds tillräckligt. Vänsterpartiet
            anser att dessa berättelser om asylprocessen visar på allvarliga
            brister i rättssäkerhet. För att komma till rätta med detta behövs
            en översyn av asylprocessen för att se till att den följer asylprocedurdirektivet
            och grundläggande krav på rättssäkerhet. Regeringen bör återkomma
            med förslag om att säkerställa att asylprocessen följer EU:s asylprocedurdirektiv
            och grundläggande krav på rättssäkerhet. Detta bör riksdagen ställa
            sig bakom och ge regeringen till känna.
          </p>
          <p xml:id="i-JncRuHEmc3yxVXAsme7NkB">
            De långa handläggningstiderna för asylärenden utgör ett stort
            problem för de asylsökande som tvingas till en lång väntan i osäkerhet.
            Samtidigt riskerar den önskan som finns, inte minst från politiskt
            håll, att korta ned handläggningstiderna att leda till sämre kvalitet
            på besluten som fattas och till sämre rättssäkerhet. Regeringen
            måste säkerställa att ambitionerna att korta ned handläggningstiderna
            inte påverkar rättssäkerheten och kvaliteten i asylutredningarna.
            Detta bör riksdagen ställa sig bakom och ge regeringen till känna.
          </p>
          <head xml:id="i-786fzGpXLse3yw4cC489HL" type="h2">
            6.2 Tolkar
          </head>
          <p xml:id="i-RXeGCSFp4EceyirepWRwCK">
            Tolken har en mycket viktig roll i asylprövningen för att den
            sökandes asylskäl och hotbild ska tydliggöras i beslutsunderlaget,
            men också för att sökanden ska förstå de frågor handläggaren ställer
            så att utredningen blir begriplig. Det begränsade antalet tolkar
            som har relevanta kunskaper skapar problem. Handläggningstiderna
            blir orimligt långa och kvaliteten på utredningarna blir lidande.
            Tolkarnas kunskap brister ibland avseende språket de ska tolka
            från och ibland är det svenskan som brister. I vissa fall är det
            kunskaperna om och förståelsen för ärendena som de arbetar med
            som är otillräckliga. I en process där det ligger på den sökande
            att bevisa att den har asylskäl drabbar bristerna ofta de sökande.
            Samtidigt ligger ansvaret att säkerställa att den asylsökande
            förstår information som ges och frågor som ställs av handläggaren
            på Migrationsverket, enligt EU:s asylprocedurdirektiv. Det är
            alltså Migrationsverkets ansvar att se till att tolken som används
            har goda kunskaper i svenska, att tolken inte har tolkningsföreträde
            i förhållande till den asylsökande och att handläggare avbryter
            intervjun när det är uppenbart att tolkningen inte fungerar.
          </p>
          <p xml:id="i-XGvTvmvQb36M5yP5rWwMVw">
            I rapporten från #vistårinteut lyfts flera exempel på hur bristande
            kunskaper hos tolkar påverkat asylprocesser. Det är bl.a. vanligt
            att sökande blir feltranskriberade vid ankomst till Sverige och
            när de försöker rätta till det blir de anklagade för inkonsekvens
            och lögn. Dessa brister resulterar ofta i att Migrationsverkets
            beslutsfattare anser att beslutsunderlaget är detaljfattigt, osammanhängande
            och inte tillräckligt trovärdigt. Det finns också exempel på hur
            tolkar brister i neutralitet vilket gör att det blir mycket svårt
            för den sökande att berätta om traumatiska upplevelser som sexuella
            övergrepp eller våld. Det är inte heller ovanligt att tolkar som
            inte kan den sökandes språk tillförordnas.
          </p>
          <p xml:id="i-2VVHPQyW876X6HutuAa6ko">
            Regeringen bör se över regelverket och utbildningskraven för
            tolkar i asylprocesser, samt säkerställa att bristande kunskaper
            hos tolkar inte drabbar asylsökande på ett orättfärdigt sätt.
            Detta bör riksdagen ställa sig bakom och ge regeringen till känna.
          </p>
          <head xml:id="i-J6igHJHqxUvMn9tPHdPgpj" type="h2">
            6.3 Exkluderingsärenden
          </head>
          <p xml:id="i-PzCTP65nDVHymZtHJZzZvf">
            Migrationsverket anmäler misstankar mot asylsökande om folkmord,
            krigsbrott och brott mot mänskligheten till polisens krigsbrottskommission.
            Misstankar om andra grova brott i utlandet anmäler verket till
            åklagare. När det finns goda skäl att tro att en person gjort
            sig skyldig till något av dessa brott, eller utgör en fara för
            rikets säkerhet, ska hen inte få uppehållstillstånd av skyddsskäl.
            Dessa ärenden kallas exkluderingsärenden.
          </p>
          <p xml:id="i-Stm2UWD5c96NU2Dks2GPXa">
            I dagsläget finns det stora brister i hanteringen av exkluderingsärenden
            när det gäller misstänkta krigsförbrytare. Sedan en tid tillbaka
            har det skett en förskjutning från en alltför tillåtande bedömning
            till en som är alltför hård. Principen om att den sökande ska
            styrka sina asylskäl har sannolikt påverkat hanteringen av exkluderingsärenden
            så att den sökande i praktiken tvingas bevisa att den inte deltagit
            i krigsförbrytelser. Detta trots att det uttryckligen är staten
            som ska ha bevisbördan och måste styrka att den sökande gjort
            sig skyldig till brott. Biträden vittnar om fall där sökande som
            befunnit sig långt ifrån det verkliga ansvaret för ett krigsbrott
            ändå exkluderats. De team med experter på exkluderingsärenden
            som ska följa samtliga dessa utredningar verkar inte fungera som
            avsett. Vänsterpartiet menar att dessa mycket viktigt och alvarliga
            frågor förtjänar extra uppmärksamhet. Den som begått ett krigsbrott
            måste hållas ansvarig för sina handlingar, men det kan aldrig
            vara acceptabelt att neka någon asyl på lösa grunder. Regeringen
            bör återkomma med förslag om hur rättssäkerheten i exkluderingsärenden
            kan stärkas. Detta bör riksdagen ställa sig bakom och ge regeringen
            till känna.
          </p>
          <head xml:id="i-NpEaaCZzagKqpQzcV9ESmY" type="h2">
            6.4 Stöd från Migrationsverket och biträden
          </head>
          <p xml:id="i-GufYaj8fESGGjg3N9zWZHf">
            Många biträden är överbelastade med alltför många fall, samtidigt
            som Migrationsverket har sänkt ersättningen till biträden. Sökande
            hänvisas ibland till biträden som saknat kompetens inom sakområdet,
            varit oengagerade och t.o.m. begått tjänstefel. Flera anmälningar
            till Advokatsamfundet och JO har gjorts. Asyl- och migrationsrätt
            är ett komplicerat område som kräver kunskap både avseende juridiken,
            de aktuella länderna och erfarenhet av människor i svår ohälsa.
            Det är också mycket svårt att få byta offentligt biträde om man
            som sökande är missnöjd.
          </p>
          <p xml:id="i-NYbknGJBToRGSQPunkrA6p">
            Biträden vittnar även om hur Migrationsverket brister i sin information
            till sökande, vilket leder till att ett stort ansvar landar på
            biträdena, vilket påverkar de sökandes möjlighet att få en rättvis
            prövning. Vänsterpartiet menar att högre krav bör kunna ställas
            på biträdena, antingen i form av ett visst antal ärenden de måste
            hantera per år för att förordnas nya klienter eller vissa krav
            på fortbildning. Regeringen bör se över hur Migrationsverket kommunicerar
            till asylsökande och återkomma med förslag om att införa krav
            när det gäller biträdenas kunskaper. Detta bör riksdagen ställa
            sig bakom och ge regeringen till känna.
          </p>
          <head xml:id="i-R2fygQBuyriLMee5QW55o2" type="h2">
            6.5 Åldersbedömningar
          </head>
          <p xml:id="i-5MKwdwZN2eu9Kmx8acM4WT">
            Våren 2017 ändrades lagstiftningen kring åldersbedömningar. Vänsterpartiet
            menade att det var ett steg i rätt riktning på flera sätt, men
            att det fortfarande finns mycket kvar att göra för att förbättra
            åldersbedömningarna. Lagstiftningen trädde i kraft den 1 maj 2017
            och vi kan nu se att det fortsatt finns stora brister i hur Migrationsverket
            hanterar åldersbedömningar. Flera biträden pekar på hur verkets
            handläggare fortsatt gör bedömningarna på mycket lösa grunder
            och utan hänsyn till den bevisning som den sökande lägger fram.
            När det gäller de medicinska åldersbedömningarna räcker det med
            att en av de två undersökningarna pekar på att den sökande är
            över 18 år för att Migrationsverket ska bedöma hen som över 18.
            Detta måste anses gå rakt emot principen om ”benefit of the doubt”
            som enligt den proposition som riksdagen antog våren 2017 ska
            gälla i dessa fall.
          </p>
          <p xml:id="i-U98kFeX83MT6QmczAZnurg">
            I rapporten om bristande rättssäkerhet från #vistårinteut beskrivs
            flera fall där felaktiga transkriberingar lett till att sökande
            fått fel ålder och hur Migrationsverket inte ändrat åldern när
            felet väl uppdagats. I ett annat fall fick en sökande sin ålder
            uppskriven efter att personal på ett boende sett en bild på personen
            i en bil och därför dragit slutsatsen att personen måste vara
            över 18 år. Efter att personalen meddelat detta till Migrationsverket
            har myndigheten skrivit upp den sökandes ålder. Ett annat uppseendeväckande
            exempel handlar om ett syskonpar som anlände till Sverige 2015.
            De uppger exakta födelsedagar vid asylansökan, en 1998, en 2000.
            De lämnar skoldokument, läkarintyg, foton på syskonen under uppväxten
            m.m. Migrationsverket slår efter utredningen fast att de är födda
            1997 respektive 1998 och har en åldersskillnad på sju månader.
            Båda får avslag. Vänsterpartiet är mycket kritiskt till hur åldersbedömningar
            i samband med asylprocesser genomförs. Åldern har stor betydelse
            för möjligheten att få asyl. Det är därför av mycket stor vikt
            att dessa bedömningar görs på ett korrekt och rättssäkert sätt.
            Regeringen bör skyndsamt agera för att säkerställa att Migrationsverket
            följer den gällande lagstiftningen avseende åldersbedömningar.
            Detta bör riksdagen ställa sig bakom och ge regeringen till känna.
          </p>
          <head xml:id="i-MMPBJkKgrL3Lnob14TQNrh" type="h2">
            6.6 Migrationsöverdomstolen
          </head>
          <p xml:id="i-VfWtHLuuNsRysLWucpRmsy">
            Migrationsöverdomstolen har en central roll i utveckling av rättspraxis
            och vägledning för migrationsärenden. Domar som tas upp i Migrationsöverdomstolen
            påverkar utfallet i kommande prövningar av uppehållstillstånd.
            I ett läge då riksdagen stiftat många nya lagar som lett till
            en komplicerad och svåröverskådlig lagstiftning är behoven av
            vägledning från högre instans stort. Denna vägledning brister
            dock i dag. Endast 0,8 procent av dem som ansöker om prövningstillstånd
            får det, vilket är extra anmärkningsvärt just p.g.a. att den komplicerade
            lagstiftningen borde leda till att fler fall behöver överprövas.
            Vänsterpartiet menar att kraven för att få prövningstillstånd
            behöver lättas upp och biträdena kan behöva mer vägledning kring
            hur överklaganden ska göras. Regeringen bör genomföra en översyn
            av Migrationsöverdomstolens uppdrag att ge vägledning i migrationsärenden
            och särskilt kraven för att få prövningstillstånd och vägledningen
            för biträden kring överklaganden. Detta bör riksdagen ställa sig
            bakom och ge regeringen till känna.
          </p>
          <head xml:id="i-PT1JQtgdtLq1uBuumq4kJf" type="h2">
            6.7 Rätten till biträde
          </head>
          <p xml:id="i-QBctoYHYaDAjquoKvUAzXp">
            Enligt 18 kap. 1 § i utlänningslagen har asylsökande rätt till
            offentligt biträde om det inte måste antas att behov av biträde
            saknas. Paragrafen har tolkats av Migrationsverket som att asylsökande
            med bifallspresumtion inte ska ha rätt till biträde under asylprocessen.
            Det har i praktiken inneburit att syrier inte har rätt till biträde,
            eftersom de p.g.a. situationen i landet väntas få bifall på en
            asylansökan. Med tanke på de stora osäkerheter som den tillfälliga
            lagen om begränsade möjligheter att få uppehållstillstånd i Sverige
            innebär och den otydliga rättstillämpning den kommer att resultera
            i bör rätten till biträde utvidgas till att även omfatta denna
            grupp. Inte minst i ljuset av den stora betydelse skyddsgrunden
            har för den asylsökandes framtid och möjlighet att återförenas
            med sin familj samt vetskapen om hur få syrier som beviljas flyktingstatus.
            Att ge asylsökande som antas få uppehållstillstånd som alternativt
            skyddsbehövande rätt till biträde skulle till viss del kunna lindra
            den bristande rättssäkerhet som lagen innebär. Mot denna bakgrund
            bör regeringen utreda möjligheten att stärka rätten till biträde
            för asylsökande som väntas få uppehållstillstånd som alternativt
            skyddsbehövande. Detta bör riksdagen ställa sig bakom och ge regeringen
            till känna.
          </p>
          <head xml:id="i-NHT5dEbYsRWtCFaMS7MLzz" type="h1">
            7 EU:s flyktingpolitik
          </head>
          <p xml:id="i-BPHLBjF8o8JZJkkxfFCfET">
            EU:s flyktingpolitik påverkar och styr i stor utsträckning den
            svenska flyktingpolitiken. Det beror dels på att EU-lagstiftning
            i vissa fall är tvingande, och dels på att den fria rörligheten
            inom unionen har drivit fram ett starkare fokus på unionens yttre
            gränser och bevakningen av dem. Detta är en utveckling som Vänsterpartiet
            är mycket kritiskt till. Vänsterpartiet har varit kritiskt mot
            harmoniseringen av EU:s flyktingpolitik sedan den inleddes i och
            med antagandet av Amsterdamfördraget. I dag kan vi tydligt se
            resultatet av harmoniseringen. EU har byggt murarna runt ”Fästning
            Europa” allt högre i stället för att genom mellanstatligt samarbete
            ta ansvar för de flyktingar som söker skydd undan förföljelse.
            Sverige har medverkat till att sätta Genèvekonventionen ur spel,
            t.ex. genom transportörsansvaret och genom att acceptera att asylansökningar
            från EU-medborgare ska anses uppenbart ogrundade. Systemet med
            minimiregler har inneburit en harmonisering nedåt i riktning mot
            den sämsta tillåtna nivån på rättssäkerhet och behandling. Dublinförordningen
            gör att de EU-länder som flyktingar först kommer till tvingats
            ta ett mycket stort ansvar för människor på flykt. Många flyktingar
            har fastnat i Grekland och Italien. Omfördelningen av asylsökande
            från dessa länder har gått mycket långsamt. I augusti 2017 hade
            strax över 27 000 asylsökande omfördelats till andra länder sedan
            september 2015 då EU enades om att 100 000 asylsökande skulle
            omfördelas. Vi ser nu även hur ankomsterna till Spanien ökar.
          </p>
          <p xml:id="i-5qjtqkawkhRpHBB7HBViWF">
            Som svar på att ett stort antal människor sökte sig till Europa
            under 2015 producerade EU-kommissionen flera lagförslag under
            våren och sommaren 2016 med det huvudsakliga syftet att försämra
            möjligheterna för flyktingar att ta sig till Europa. Dublinförordningen
            har uppdaterats, förordningen om Eurodac har omarbetats och en
            ny förordning om den Europeiska unionens byrå för asylfrågor har
            lagts fram. Dessutom har förslag på förordningar om vidarebosättning,
            asylförfarande och normer för internationellt skydd samt ett direktiv
            om mottagande tagits fram. I de lagförslag som kommissionen producerade
            under 2016 uttrycks ambitionen att motverka asylshopping och sekundära
            förflyttningar genomgående. Att kommissionen använder ett sådant
            språk för att beskriva situationen för människor på flykt är ett
            tydligt tecken på normaliseringen av rasismen i Europa.
          </p>
          <p xml:id="i-EcTStq7q2zg9ZG84TzHV9Z">
            EU:s flyktingpolitik är i stort behov av reformer men i stället
            för de förslag som kommissionen nu lägger fram bör de införa lagliga
            vägar att söka sig till Europa. Att öka de lagliga vägarna skulle
            både göra resan mycket säkrare och billigare för de människor
            som tvingas fly, samtidigt som migrationen skulle bli mycket mer
            ordnad. Vänsterpartiets förslag på hur lagliga vägar till Europa
            skulle kunna garanteras presenteras längre fram i denna motion.
          </p>
          <p xml:id="i-Y9n7wjKYsouzviZf6jKJQY">
            Flera av kommissionens förslag har fastnat i förhandlingar mellan
            EU:s medlemsstater eftersom flera länder i stort sett vill se
            ett totalt stopp för flyktingars möjligheter att ta sig till Europa.
            Vänsterpartiet är mycket kritiskt till de förslag som EU-kommissionen
            lagt fram för att de begränsar möjligheterna för människor att
            få skydd i Europa. Samtidigt ser vi med stor oro på att de stoppas
            av krafter som vill begränsa asylrätten ytterligare. Det ger få
            anledningar att tro att vi kan få en human flyktingpolitik i Europa
            i närtid. Sverige bör inom EU verka för en flyktingpolitik som
            värnar asylrätten och grundläggande mänskliga rättigheter. Detta
            bör riksdagen ställa sig bakom och ge regeringen till känna.
          </p>
          <head xml:id="i-8NbCGm7tjSp5EfbdhiS1wN" type="h2">
            7.1 Vidarebosättningsförordning
          </head>
          <p xml:id="i-XquWsGrKBhsKEuEXTY6QVt">
            Av de lagförslag EU-kommissionen lagt fram på migrationsområdet
            finns ett som syftar till att förbättra möjligheten för människor
            på flykt att få asyl i Europa, nämligen den vidarebosättningsförordning
            som nu förhandlas i EU-parlamentet under ledning av Vänsterpartiets
            EU-parlamentariker Malin Björk. Fler möjligheter till vidarebosättning
            vore ett mycket bra steg mot fler lagliga vägar till Europa. Det
            finns dock kritik mot att systemet riskerar att underminera UNHCR:s
            arbete med vidarebosättning genom att göra det till ett verktyg
            för att uppnå andra policymål och utrikespolitiska intressen.
            EU-kommissionen har också velat använda systemet för att få till
            stånd liknande avtal som det mellan EU och Turkiet. Vänsterpartiet
            anser att förordningen bör säkerställa att EU täcker minst 25
            procent av UNHCR:s globala vidarebosättningsbehov per år och att
            förordningen på inga sätt får användas för att förhandla fram
            avtal med syfte att stoppa människor på flykt från att komma till
            Europa, inklusive genom s.k. humanitarian admission programmes.
            Sverige bör inom EU verka för att vidarebosättningsförordningen
            inte används för att sluta avtal liknande det mellan EU och Turkiet
            eller s.k. humanitarian admission programmes. Detta bör riksdagen
            ställa sig bakom och ge regeringen till känna.
          </p>
          <head xml:id="i-44uRoFk4K6rcjfJ9pYwNWy" type="h2">
            7.2 Avtal för att stoppa människor på flykt
          </head>
          <p xml:id="i-CNv7C1nAWPqtjQBF623bbn">
            I mars 2016 ingick EU ett avtal med Turkiet om hur de människor
            som flyr via Turkiet och tar sig till Grekland ska hanteras. Från
            den 20 mars 2016 skulle de få möjlighet att söka asyl, men endast
            i Grekland. De som inte söker asyl skickas tillbaka till Turkiet,
            så även de som får avslag på sin ansökan eller saknar id-handlingar.
            För varje syrier som sänds tillbaka till Turkiet ska en annan
            syrier föras vidare till ett EU-land. Flyktingar av övriga nationaliteter
            förs inte vidare till EU, enligt avtalet.
          </p>
          <p xml:id="i-EnUpZCo1x6uDBkLnuFmgs9">
            Uppgörelsen skulle även innebära att turkiska medborgare ska
            undantas från EU:s visumkrav, samt en nystart för Turkiets ansökan
            om EU-medlemskap. Dessutom ska EU bidra ekonomiskt till mottagandet
            av flyktingar i Turkiet.
          </p>
          <p xml:id="i-QecWQ2HXPM2x2eogX2P72e">
            Vänsterpartiet är mycket kritiskt till avtalet. Turkiet är inget
            säkert tredjeland. Man ger inte flyktingstatus åt icke-europeiska
            flyktingar och flera rapporter vittnar om undermåliga asylprocesser
            samt att man skickat tillbaka flyktingar till krigets Syrien och
            andra länder. Det har även kommit rapporter om att turkiska gränsvakter
            beskjutit syrier som försökt ta sig in i landet. Gränsen mellan
            Turkiet och Syrien är i dag i praktiken stängd och Turkiet har
            byggt en lång mur längs den. Som konsekvens av att vägen mellan
            Turkiet och Grekland har stängts har allt fler människor på flykt
            tvingats göra den ännu längre och farligare resan mellan Libyen
            och Italien. Under 2016 drunknade rekordmånga människor på flykt
            i Medelhavet p.g.a. de farliga resor de tvingades göra.
          </p>
          <p xml:id="i-Bpj4QYM64gZjbMrdrGehSQ">
            Erdoğans Turkiet har under senare år tagit flera betydande steg
            i auktoritär riktning. Rapporterna om grova kränkningar av mänskliga
            rättigheter, inskränkt yttrandefrihet och ett växande förtryck
            av landets kurder avlöser varandra. Efter det misslyckade kuppförsöket
            i juli 2016 har förtrycket av oppositionella ökat. Regimen har
            massarresterat över 40 000 människor, däribland flera journalister,
            jurister och lärare. Inskränkningarna av yttrande- och tryckfriheten
            har ökat.
          </p>
          <p xml:id="i-FDB7RjCvL2LXTKqJm13aim">
            Vänsterpartiet är starkt kritiskt till uppgörelsen mellan EU
            och Turkiet. Vi menar att den innebär ett avsteg från asylrätten
            och legitimerar president Erdoğans kamp mot grundläggande fri-
            och rättigheter och övergrepp på den kurdiska befolkningen. Regeringen
            bör verka för att avtalet mellan EU och Turkiet sägs upp. Detta
            bör riksdagen ställa sig bakom och ge regeringen till känna.
          </p>
          <p xml:id="i-4qedyqKn41bExgoPySdCZo">
            När vägen mellan Turkiet och Grekland nu är stängd har Libyen
            blivit det främsta avreselandet för människor på flykt från Afrika
            och delar av Mellanöstern till Europa. Det beror till stor del
            på det rådande kaoset och bristen på kontroll över landets gränser.
            EU har fokuserat sitt engagemang i Libyen på att stoppa flyktingar
            från att ta sig in i Europa, trots att det innebär att de fastnar
            i det krigshärjade landet. Situationen för de flyktingar som befinner
            sig i Libyen är fruktansvärd. Flera rapporter, bl.a. från FN och
            Human Rights Watch, vittnar om flyktingar som säljs som slavar,
            trafficking, sexuella övergrepp och tortyr. Samtidigt betalar
            EU den libyska kustbevakningen för att stoppa båtar med flyktingar
            trots att FN-rapporter beskriver hur den libyska kustbevakningen
            vid upprepade tillfällen har skjutit mot, skjutit sönder och sänkt
            flyktingbåtar. Flyktingar som omhändertas av den libyska kustbevakningen
            förs tillbaka till Libyens migrationshäkten där de intagna utsätts
            för tortyr, svält och våldtäkter.
          </p>
          <p xml:id="i-N3nVaqSGbuUpMRC9MLQ2ov">
            Trots situationen i Libyen och vetskapen om de övergrepp som
            begås utökade EU stödet till landets kustbevakning under sommaren
            2017. 46 miljoner euro ska förmedlas till kustbevakningarna från
            en av EU:s biståndsfonder. Detta går rakt emot de principer som
            ska styra bistånd och utvecklingssamarbete, det är kontraproduktivt
            och medför uppenbara risker för aktivt bidragande till grova brott
            mot mänskliga rättigheter. Trots det står Sverige bakom EU:s politik
            i Libyen. Det är uppenbart att mänskliga rättigheter väger lätt
            mot ambitionerna att stoppa flyktingar från att komma till Europa.
            Det är dessutom uppenbart att den förda politiken leder till att
            landet destabiliseras ytterligare. Regeringen bör verka för att
            EU slutar finansiera den libyska kustbevakningen och att relationer
            med Libyen bygger på full respekt för asylrätten och mänskliga
            rättigheter. Detta bör riksdagen ställa sig bakom och ge regeringen
            till känna.
          </p>
          <p xml:id="i-8EuENfZGCS33N4zYP8XFn5">
            När EU hösten 2016 tecknade återtagandeavtal med Afghanistan
            var det med hot om att dra tillbaka biståndet på motsvarande 10
            miljarder kronor årligen under en fyraårsperiod. Afghanistan är
            ett av världens fattigaste länder. Deras inhemska intäkter utgör
            endast 10,4 procent av BNP och de är därmed så pass beroende av
            utländskt bistånd att regeringen hade svårt att stå emot pressen
            från EU. Afghanistan kan på inget sätt beskrivas som ett säkert
            land och utvecklingsutmaningarna är enorma. Den afghanska flyktingministern
            har vid flera tillfällen vädjat till EU att inte deportera människor
            till landet. Att Sverige genom EU:s avtal har tecknat ett bilateralt
            återtagandeavtal med Afghanistan är direkt skamligt.
          </p>
          <p xml:id="i-o7C8npMEHgD9KUCV2vR2A">
            Kommissionen har också föreslagit en blandning av främjande och
            tvingande åtgärder för att få andra stater, framför allt i Afrika,
            att hindra migranter från att ta sig mot Europa. Det är uppenbart
            att EU använder sin politiska och ekonomiska makt för att begränsa
            asylrätten och människors rätt att röra sig. Genom att samarbeta
            med tvivelaktiga stater som Etiopien, Sudan och Libyen för att
            stoppa människor på flykt finns uppenbara risker för att EU bidrar
            till grova kränkningar av mänskliga rättigheter. Sverige bör som
            enskilt land såväl som inom EU och FN motverka alla beslut som
            innebär att asylrätten och flyktingars mänskliga rättigheter kränks.
            Detta bör riksdagen ställa sig bakom och ge regeringen till känna.
          </p>
          <head xml:id="i-AVh6eMjcAa8NyJz93R7BXa" type="h2">
            7.3 Avveckla Frontex
          </head>
          <p xml:id="i-QkLrZe2TARrbyRc1tpTQBt">
            I syfte att hantera den migration som når EU:s yttre gränser
            har EU skapat Frontex, en byrå för yttre gränskontroll, som bl.a.
            organiserar patrullering och övervakning av den afrikanska västkusten
            och centrala Medelhavet. De alltmer avancerade övervakningssystem
            som används har lett till att fler väljer längre och farligare
            vägar. Tusentals människor har omkommit under flykten till Europa.
          </p>
          <p xml:id="i-2iTrCc64DeFoRGx1yK9Uhx">
            Frontex mandat har i allt väsentligt varit inriktat på att skydda
            EU:s gränser och saknat en explicit mekanism för att tillförsäkra
            skydd för asylsökande eller andra utsatta grupper. Frontex har
            därför haft ödesdigra effekter för EU:s politik för mottagande
            av flyktingar och andra skyddsbehövande.
          </p>
          <p xml:id="i-HzcK3QqmV8P9dXjLMqr4Gj">
            Den fria rörligheten i EU utvecklas på bekostnad av den fria
            rörligheten i EU:s grannstater. Afrikanska länder pressas att
            införa en hårdare politik för att bekämpa migration baserad på
            den europeiska modellen med gränskontroller, kriminalisering,
            frihetsberövande och utvisning. EU:s gränskontroll förläggs på
            detta sätt på tredjeländers sjöterritorium. I praktiken stämplar
            EU en individ som ”irreguljär migrant” redan innan hen lämnar
            sitt land och kommer in på EU-territorium. Dessa ”förebyggande
            aktioner” tar ingen hänsyn till att personen kan vara potentiell
            asylsökande eller flykting. Detta förhandsantagande om ”illegalitet”
            och förebyggande gränskontroll omöjliggör ett fullständigt respekterande
            av mänskliga rättigheter och tillträde till en reguljär asylprocess
            med en individuell bedömning av asylärendet som föreskrivs i flyktingkonventionen.
          </p>
          <p xml:id="i-UuXQ5qhCW9iKEuMnihZpZ">
            Enligt Frontexförordningen ska grundläggande mänskliga rättigheter
            och asylrätten respekteras i verksamheten liksom skyldigheten
            att bistå dem som befinner sig i sjönöd. Tyvärr saknas effektiva
            övervakningsmekanismer beträffande Frontex iakttagande av dessa
            skyldigheter. En rapport till Europarådet från april 2013 påpekar
            att Frontex måste respektera och skydda de mänskliga rättigheterna,
            en skyldighet som är än viktigare i och med Frontex gränsbevakningssystem
            Eurosur från 2013. Bland de problem rapporten pekar på finns avsaknaden
            av system som gör det möjligt för Europaparlamentet att granska
            Frontex och för migranter som anser sig ha blivit felaktigt behandlade
            att framföra sina klagomål.
          </p>
          <p xml:id="i-E4gqY7thbCie1p8wt47zt8">
            2016 antogs en ny förordning om europeiskt gräns- och kustbevakningssystem.
            Förordningen innebär delvis att Frontex ersätts av den europeiska
            gräns- och kustbevakningsbyrån, som kommer att ha långt större
            befogenheter, mer resurser samt tre gånger så stor personalstyrka
            som Frontex. Den europeiska gräns- och kustbevakningsbyrån ska
            sättas in när ett EU-land utsätts för ett stort migrationstryck
            eller annan påfrestning. Om det finns kvalificerad majoritet bland
            medlemsländerna att låta den europeiska gräns- och kustbevakningsbyrån
            gå in i ett EU-land och landet inte samtycker, har medlemsländerna
            rätt att stänga sina inre gränser mot landet. Detta innebär att
            gräns- och kustbevakningsbyrån också kommer att kunna gå in i
            EU-länder om övriga länder anser att återvändandet av flyktingar
            inte fungerar tillräckligt bra. Den europeiska gräns- och kustbevakningsbyrån
            kommer också att finnas på plats i tredjeland, exempelvis i Turkiet,
            för att hjälpa landet att stänga sina gränser.
          </p>
          <p xml:id="i-XSCRW1FqmT4dGbzvSa8mYM">
            Vänsterpartiet är djupt kritiskt mot utvecklingen av den europeiska
            gräns- och kustbevakningen, att EU bygger ännu högre murar, militariserar
            och externaliserar gränserna. Som konsekvens kommer EU snart att
            ha en överstatlig gränspolis som finns till för att stoppa människor
            från att ta sig till Europa, för att rädda den inre rörligheten.
            Detta sker på bekostnad av att människor som flyr från krig och
            konflikt inte kan ta sig hit. Regeringen bör verka för att den
            europeiska gräns- och kustbevakningsbyrån avvecklas. Detta bör
            riksdagen ställa sig bakom och ge regeringen till känna.
          </p>
          <p xml:id="i-2vZK7iaG5RYeNhz5WV1Rhj">
            Fram till att den europeiska gräns- och kustbevakningsbyrån är
            avvecklad bör regeringen skyndsamt verka för att inriktningen
            av dess verksamhet ändras på ett djupgående sätt så att både asylrätten
            och skyldigheten att bistå skeppsbrutna respekteras. Detta bör
            riksdagen ställa sig bakom och ge regeringen till känna.
          </p>
          <head xml:id="i-H6RjUTFvUxBL1Wtp3YBCfx" type="h1">
            8 Lagliga vägar till Europa
          </head>
          <p xml:id="i-MUWtU2rJndc4So6c7aajfQ">
            Konflikter, förtryck och oroshärdar i Europas närområde resulterar
            i att människor söker sig till Europa för ett liv i säkerhet och
            trygghet. I stället för att välkomna de människor som söker vårt
            skydd har Sverige och EU tagit flera steg för att göra det svårare
            för människor på flykt att komma till kontinenten. Resultaten
            av EU:s politik syns på Medelhavets botten, i de överfulla grekiska
            lägren, på gränsen mellan Turkiet och Syrien, där turkiska gränsvakter
            skjuter ned syriska flyktingbarn samt i övergreppen som sker i
            flyktingförvaren i Libyen. Det är så flykten slutar när alternativen
            står mellan att stanna kvar i kriget och förtrycket eller att
            ta sig förbi ”Fästning Europas” hinder och murar. Därför behövs
            lagliga vägar in i Europa, för att människor på flykt ska kunna
            få en trygg och säker resa till ett nytt liv i trygghet på världens
            rikaste och mest välmående kontinent.
          </p>
          <p xml:id="i-JPGcMnbQTyCqjmvpTuo7NR">
            Att regeringen har tillsatt en utredning för att analysera förutsättningarna
            för att skapa lagliga vägar för att söka asyl i EU är välkommet.
            Uppdraget ska redovisas i december 2017. Under tiden fortsätter
            människor att genomleva konsekvenserna av EU:s flyktingpolitik.
            Lagliga vägar måste införas nu.
          </p>
          <head xml:id="i-2AA8BSUHPRBooohdMDP8hH" type="h2">
            8.1 Avskaffa visumkrav
          </head>
          <p xml:id="i-zG6FvwiMMxU6wZYGAATa9">
            Visumkrav riktade mot länder där det pågår krig eller omfattande
            kränkningar av mänskliga rättigheter är en viktig del av EU:s
            politik för att stänga flyktingar och andra skyddsbehövande ute.
            Detta är ett allvarligt hot mot asylrätten. Regeringen bör därför
            inom EU verka för att korta ner listan över visumpliktiga länder
            och för att visumkrav inte ska användas för att stänga ute flyktingar.
            Detta bör riksdagen ställa sig bakom och ge regeringen till känna.
          </p>
          <head xml:id="i-SDy3nnDBVWwgEkDgaNxx8j" type="h2">
            8.2 Inför asylvisum
          </head>
          <p xml:id="i-XPmMnDb4mrLdiCeuyaooMR">
            I dag går det inte att söka asyl i Sverige från utlandet. Ett
            exempel som belyst detta är de tolkar som arbetat för den svenska
            styrkan i Afghanistan och som sökt asyl i Sverige. De fick avslag
            på sina ansökningar eftersom de inte befann sig i Sverige. Det
            är också i det närmaste omöjligt att ta sig till Sverige för att
            söka asyl för den som inte kan betala betydande penningsummor
            till människosmugglare.
          </p>
          <p xml:id="i-Fxh3avLY7yGwmeY9FHsrgk">
            För att möjliggöra asylansökningar från utlandet bör svenska
            beskickningar få utfärda visum till skyddsbehövande antingen när
            dessa befinner sig i hemlandet eller i tredjeland. Det finns dock
            flera svåra praktiska problem med asylvisum. Avsaknad av en svensk
            ambassad i flyktingens hemland är ett problem som delvis skulle
            kunna åtgärdas genom ett samarbete med andra länders ambassader,
            exempelvis våra nordiska grannländers. Ett sådant samarbete skulle
            också kunna omfatta möjligheterna att ansöka om familjeåterförening.
            Andra problem är risker för den asylsökande att besöka ambassaden
            som ofta kan stå under bevakning, problem med sekretessen gentemot
            lokalanställd personal vid ambassaden, rädsla att berätta om sina
            asylskäl medan man finns kvar i sitt hemland, svårigheter att
            skaffa medicinsk bevisning om eventuella tortyrskador, frånvaro
            av möjlighet till advokathjälp, osv. Vänsterpartiet menar att
            utfärdande av asylvisum, som komplement till det traditionella
            sättet att söka asyl, bör ses som en viktig möjlighet att skapa
            lagliga vägar att söka skydd undan förföljelse. Hur proceduren
            för dessa viseringar bör utformas för att undanröja de risker
            och problem som ovan angivits bör ses över. Regeringen bör med
            hänvisning till ovanstående tillsätta en utredning med uppgift
            att lägga fram förslag om en procedur för utfärdande av asylvisum.
            Detta bör riksdagen ställa sig bakom och ge regeringen till känna.
          </p>
          <head xml:id="i-PDVwtBzM6v72E5X36jdVqU" type="h2">
            8.3 Avskaffa flygbolagens transportörsansvar
          </head>
          <p xml:id="i-2MeLJvvfXP5V4QGVDj8aBE">
            Transportörsansvaret innebär att exempelvis flygbolag är skyldiga
            att betala återresan och eventuellt uppehälle för en person som
            saknar pass eller tillstånd, och som kommit till destinationslandet
            med hjälp av flygbolaget. Brott mot den lagstiftningen kan dessutom
            straffas med böter för flygbolaget. Artikel 26 i Schengenkonventionen
            och direktiv 2001/51/EG innebär ett transportörsansvar vid alla
            resor till Schengenområdet. Genom transportörsansvaret tvingas
            flygbolagen att vägra transportera alla personer som saknar giltiga
            identitetshandlingar och/eller visum, i de fall det krävs för
            inresa, eftersom de får stå för alla kostnader i de fall deras
            passagerare ansöker om asyl och får avslag. I praktiken hindrar
            transportörsansvaret således asylsökande från att ta sig in till
            Schengenområdet med t.ex. flyg. Konsekvensen av transportörsansvaret
            är att flyktingar tvingas vända sig till smugglare med sjöovärdiga
            båtar för resa över Medelhavet, med livet som insats. Regeringen
            bör inom EU verka för att transportörsansvaret avskaffas. Detta
            bör riksdagen ställa sig bakom och ge regeringen till känna.
          </p>
          <head xml:id="i-GnwFZCAGJNTdHcfwpwo6GP" type="h2">
            8.4 Öka antalet kvotflyktingar
          </head>
          <p xml:id="i-BsPfaDyfDF4L8MYgdsDmzk">
            Kvotflyktingar är flyktingar som via FN:s flyktingorgan UNHCR
            får vidarebosätta sig i något av de 27 länder i världen, varav
            Sverige är ett, som tar emot kvotflyktingar. Flyktingarna väljs
            ut av UNHCR och varje land väljer självt hur många det vill ta
            emot. Kvotflyktingar bedöms vara särskilt utsatta för förföljelse
            p.g.a. ras, nationalitet eller annan utsatt samhällsgrupp och
            flygs ofta direkt från krisområdenas närhet till vidarebosättningslandet.
            Tidigare tog Sverige emot mellan 1 700 och 1 900 kvotflyktingar
            varje år. Kvotflyktingar är den enda grupp som får permanent uppehållstillstånd
            enligt den tillfälliga lagen och är en av få lagliga vägar till
            Sverige. Regeringen ökade antalet kvotflyktingar som Sverige tar
            emot under 2017 till 3 400 2017 och fr.o.m. 2018 kommer vi att
            ta emot 5 000 per år. Detta välkomnar Vänsterpartiet.
          </p>
          <head xml:id="i-UmyfTwTdizZ5PjPp63c8mr" type="h1">
            9 Utvidga rätten till familjeåterförening
          </head>
          <p xml:id="i-BQXoWP4eCfaKcqTn7xCVyT">
            En av få lagliga vägar till Sverige går genom familjeåterförening.
            Genom lagen om tillfälliga begränsningar av möjligheten att få
            uppehållstillstånd i Sverige har den vägen begränsats avsevärt.
            Om fler familjer på flykt skulle tillåtas att återförenas, skulle
            det innebära att många människor slapp ta den livsfarliga vägen
            över Medelhavet. Att få bo ihop med sin familj är en mänsklig
            rättighet som har starkt skydd i internationella konventioner.
            Vänsterpartiet vill se en utvidgning av rätten till familjeåterförening.
          </p>
          <head xml:id="i-J59D15HNWxyYDMLDGYc4ro" type="h2">
            9.1 Familjeåterförening i praktiken
          </head>
          <p xml:id="i-3YMCSqLHth7PSkUzdJuegP">
            Principen om familjens enhet fastslogs första gången 1948 i FN:s
            allmänna förklaring om mänskliga rättigheter. Att familjen har
            rätt till samhällets och statens skydd har sedan dess fastslagits
            i flera konventioner om mänskliga rättigheter. Enligt FN:s konvention
            om barnets rättigheter ska ett barns ansökan om familjeåterförening
            behandlas på ett positivt, humant och snabbt sätt, dessutom ska
            barnets bästa komma i främsta rummet vid alla åtgärder som rör
            barnet. Detta har införlivats i EU:s familjeåterföreningsdirektiv
            (2003/86/EG) som Sverige har implementerat i sin lagstiftning.
          </p>
          <p xml:id="i-LS5qS5hr9xyELhC7SAYmvF">
            Inskränkningarna i rätten till familjeåterförening i lagen om
            tillfälliga begränsningar av möjligheten att få uppehållstillstånd
            i Sverige får mycket stora konsekvenser för människor på flykt,
            asylsökande och nyanlända. Endast de som beviljas asyl som flyktingar
            får denna rätt enligt lagen. Sverige är mest restriktivt i EU
            när det gäller beviljande av asyl som flykting. Endast 10 procent
            av de syrier och 50 procent av de irakier som beviljats asyl i
            Sverige har fått flyktingstatus. Det går att jämföra med EU-snittet
            på 80 procent respektive 90 procent. Lagändringen innebär alltså
            omfattande inskränkningar i rätten till familjeåterförening.
          </p>
          <p xml:id="i-T354eQNSyQrnL3XKxKPwBv">
            Sedan tidigare finns stora brister i hur denna rättighet efterlevs.
            För att få rätt att återförenas med en familjemedlem som har fått
            uppehållstillstånd i Sverige måste den som är kvar i sitt hemland
            intervjuas vid en svensk ambassad. Den svenska ambassaden i Damaskus
            har sedan den 29 mars 2012 reducerad verksamhet och viserings-
            och migrationsfrågor hanteras av ambassaderna i grannländerna.
            Tidigare kunde syrier resa till Turkiet utan visum, men den 8
            januari 2016 införde Turkiet visumkrav för syrier. Handläggningstiderna
            är långa och i många fall avslås ansökan. Resan till Turkiet är
            dyr och farlig. Flera rapporter om hur syrier har beskjutits vid
            gränsen till Turkiet har kommit den senaste tiden. Andra länder
            som syrier kan ta sig till för att ansöka om familjeåterförening
            är Saudiarabien, Egypten, Jordanien eller Förenade Arabemiraten.
            Det är nästintill omöjligt att få inresevisum som syrier till
            dessa länder, vilket i praktiken innebär att rätten till familjeåterförening
            inskränks för många syrier. Under 2017 har regeringen gjort det
            möjligt för syrier att ansöka om familjeåterförening i Sudan och
            i budgetpropositionen för 2018 aviserar de att det även ska bli
            möjligt i Iran fr.o.m. hösten 2017. Vänsterpartiet välkomnar de
            utökade möjligheterna då vi lyft frågan vid flera tillfällen tidigare.
            Att ge syrier möjlighet att ansöka om familjeåterförening vid
            ambassader i ytterligare andra länder de kan ta sig till eller
            att göra ansökan helt elektronisk är två sätt att säkerställa
            att rätten till familjeåterförening respekteras. Dessa alternativ
            och ytterligare sätt bör undersökas. Regeringen bör återkomma
            med förslag på hur rätten till familjeåterförening kan stärkas.
            Detta bör riksdagen ställa sig bakom och ge regeringen till känna.
          </p>
          <p xml:id="i-AqqDmYfUxAwpf3Qbczw53N">
            Dublinförordningen fastslår vilken stat som ska pröva en asylansökan
            från en person som befinner sig i en Dublinstat (EU-stat eller
            Norge, Schweiz, Island eller Liechtenstein). Om den sökande har
            familj (make/maka och/eller minderåriga barn) som beviljats skydd
            eller befinner sig i asylprocessen i en annan Dublinstat ska det
            landet även pröva den sökandes asylansökan. Omkring 45 000 flyktingar
            är fast i grekiska flyktingläger efter att grannländerna och stora
            delar av övriga Europa stängt sina gränser. Många av dem har familj
            i Sverige som beviljats skydd eller befinner sig i asylprocessen,
            och har därmed rätt att återförenas med dem. På grund av bristande
            kunskaper hos asylsökande och handläggare, samt otillräcklig rätt
            till juridisk rådgivning och en undermålig hantering av asylärenden
            i Grekland sker detta inte i dag. Regeringen bör verka för att
            rätten till familjeåterförening i enlighet med Dublinförordningen
            efterlevs. Detta bör riksdagen ställa sig bakom och ge regeringen
            till känna.
          </p>
          <head xml:id="i-UxxQ5jaDnXH68TWomdheGz" type="h2">
            9.2 Ta bort 18-årsgränsen för familjeåterförening
          </head>
          <p xml:id="i-9qkrgAhQifrufTiPmVt69f">
            Utlänningslagen innehåller en 18-årsregel som innebär att uppehållstillstånd
            p.g.a. familjeanknytning mellan föräldrar och barn endast beviljas
            om barnet är under 18 år. Vänsterpartiet anser att denna bestämmelse
            är onödigt snäv. Om en person i familjen (begreppet familj avser
            i gällande lagstiftning en kärnfamilj bestående av föräldrar och
            barn (biologiska eller adopterade)) har skyddsbehov är det sannolikt
            att samma sak gäller även för övriga familjen. För de flesta av
            oss är relationen mellan föräldrar och barn livslång, och det
            är orimligt att kräva att den ska avslutas just för att barnet
            hunnit fylla 18 år. I en situation där det som nu finns mycket
            få lagliga vägar för att få skydd i EU ger en vidgning av denna
            bestämmelse dessutom möjlighet att ge fler människor skydd utan
            att de ska behöva riskera livet. Regeringen bör återkomma till
            riksdagen med förslag om ett borttagande av 18-årsregeln i utlänningslagen.
            Detta bör riksdagen ställa sig bakom och ge regeringen till känna.
          </p>
          <head xml:id="i-RsYvkhnjcVNw6tqV5XKgLM" type="h2">
            9.3 Återinför sista-länken-bestämmelsen
          </head>
          <p xml:id="i-EFC1yzYN3GmzttdCnDHoAb">
            Tidigare fanns en s.k. sista-länken-bestämmelse i utlänningslagen
            som innebar att om en enda familjemedlem var kvar i hemlandet
            kunde denne beviljas uppehållstillstånd för att komma till Sverige
            och leva med övrig familj här. När bestämmelsen togs bort stängdes
            dörren för många av dessa människor. Det finns åtskilliga exempel
            på kvarvarande, åldriga föräldrar som har separerats från sina
            vuxna barn p.g.a. att den typen av familjeåterförening har omöjliggjorts.
            Vänsterpartiet anser att sista-länken-bestämmelsen måste återinföras.
            Regeringen bör återkomma till riksdagen med förslag om ett återinförande
            av sista-länken-bestämmelsen i utlänningslagen. Detta bör riksdagen
            ställa sig bakom och ge regeringen till känna.
          </p>
          <head xml:id="i-75S9zs2U7ra8LpKwBqZhtj" type="h2">
            9.4 Ändra femårsregeln för kärleksinvandring
          </head>
          <p xml:id="i-TQUaiTbgXbLNWUazqi3HjL">
            Debatten om den s.k. tvåårsregeln för kärleksinvandring har pågått
            under en lång tid. Att utlandsfödda kvinnor, som misshandlats
            av sina män under den tvååriga prövotiden för permanent uppehållstillstånd,
            blivit utvisade från Sverige om de brutit upp från förhållandet
            har upprört många. Denna rättstillämpning har alltför länge tillåtits
            få oacceptabla konsekvenser, t.ex. att många kvinnor sett sig
            tvingade att stanna kvar i förhållanden trots misshandel från
            mannens sida eftersom en utvisning till hemlandet skulle kunna
            medföra ännu värre konsekvenser för dem. Den starka kritiken,
            bl.a. i riksdagsmotioner från Vänsterpartiet, ledde till att den
            dåvarande regeringen i januari 2000 lade fram en proposition för
            riksdagen. Tyvärr begränsade propositionen skyddet för kvinnan
            till fall där det varit fråga om våld eller handlingar som inneburit
            allvarlig kränkning.
          </p>
          <p xml:id="i-EULCgKvuMJ48ynxqSv7nch">
            Vänsterpartiet påpekade i en reservation till utskottsbetänkandet
            att formuleringen kunde få till följd att visst våld och kränkning
            kunde komma att accepteras och att myndigheterna medgavs ett för
            stort tolkningsutrymme. Det är nu alldeles uppenbart, vilket bl.a.
            visats genom rapporter från Riksorganisationen för kvinnojourer
            och tjejjourer i Sverige (Roks) både 2009 och 2010, att detta
            försök att genom en lagändring rätta till den stötande rättstillämpningen
            har misslyckats fullständigt.
          </p>
          <p xml:id="i-ASNVx31PadQimwT41UAr51">
            I juni 2012 publicerades utredningsbetänkandet Kvinnor och barn
            i rättens gränsland, SOU 2012:45. I betänkandet riktas förödande
            kritik mot den gällande lagstiftningen, dess tillämpning och konsekvenser
            för offren. De krav på förändringar av utlänningslagen för att
            skydda utsatta kvinnor och barn som Vänsterpartiet drivit i många
            år får ett starkt stöd av utredningen.
          </p>
          <p xml:id="i-RGc3V74P1ttJcodCXzcWd2">
            Den tillfälliga lagen om begränsade möjligheter att få uppehållstillstånd
            i Sverige innebär stora steg i helt fel riktning. Relationen måste
            numera bestå under fem års tid, utan undantag, för att den som
            anlänt genom anhöriginvandring ska kunna få förlängt uppehållstillstånd.
            Det innebär alltså att en person som misshandlas av sin partner
            kan stå inför valet att skickas tillbaka till det land hen flytt
            från, eller leva med misshandeln tills de fem åren har passerat.
            Det är en obegriplig ordning, som Vänsterpartiet ifrågasätter
            skarpt. Det finns inte heller någon motivering för den i propositionen.
            Att en regering som kallar sig feministisk driver en politik med
            dessa konsekvenser är oförsvarbart. Regeringen bör återkomma med
            förslag på förändringar i bestämmelserna om anhöriginvandring
            i syfte att värna utsatta kvinnors situation, både i den tillfälliga
            lagen och i utlänningslagen. Detta bör riksdagen ställa sig bakom
            och ge regeringen till känna.
          </p>
          <head xml:id="i-Lub9JLGfWU6GitVT63odpR" type="h2">
            9.5 Familjeåterförening för barn
          </head>
          <p xml:id="i-VQF5iH7kPoHYR4rkkzZ1nx">
            Enligt nuvarande lagstiftning förlorar barn som beviljats asyl
            i Sverige rätten till familjeåterförening när de blir svenska
            medborgare. Vänsterpartiet ifrågasätter starkt denna ordning.
            Det är inte rimligt att svenska medborgare ska behandlas sämre
            an andra i detta avseende. Regeringen bör återkomma med förslag
            på lagändring avseende rätten till familjeåterförening så att
            barn behåller rätten till familjeåterförening när de blivit svenska
            medborgare. Detta bör riksdagen ställa sig bakom och ge regeringen
            till känna.
          </p>
          <head xml:id="i-NTN9AAeoMKdnwztRtseyjG" type="h1">
            10 Hbtq-personers rättigheter i asylprocessen
          </head>
          <p xml:id="i-BWBg5kkYvrFtB8ouRHGezp">
            Enligt utlänningslagen 4 kap. 1 § räknas den som känner välgrundad
            fruktan för förföljelse p.g.a. kön eller sexuell läggning som
            flykting. Trots detta är det vanligt att personer som riskerar
            att bli förföljda om de återvänder till sitt hemland får avslag
            på sin asylansökan. Migrationsöverdomstolen har inte heller tagit
            upp tillräckligt många fall där den asylsökande angett förföljelser
            p.g.a. kön eller sexuell läggning som asylskäl för att det ska
            ha hunnit utformas någon rättspraxis på området. Även när det
            kommer till förföljelse p.g.a. könsuttryck och könsidentitet är
            rättsläget osäkert.
          </p>
          <p xml:id="i-KCHNnyTBpJ9NN6oNvZNQHL">
            En konsekvens av denna brist på praxis är att migrationsmyndigheterna
            kan fortsätta att utvisa hbtq-personer till länder som exempelvis
            Iran. Eftersom det är klarlagt att människor avrättas p.g.a. sin
            sexuella läggning i Iran bör asylsökande homosexuella och bisexuella
            iraniers fruktan anses välgrundad så länge paragrafen om dödsstraff
            och kroppsbestraffning finns kvar i den iranska strafflagen. Detsamma
            gäller alla andra länder som avrättar och bestraffar homosexuella
            och bisexuella p.g.a. deras sexuella läggning samt transpersoner
            p.g.a. deras könsidentitet och könsuttryck. Tillämpningen av utlänningslagen
            avviker i praktiken från riksdagens intentioner med lagen. För
            att komma till rätta med det här vill Vänsterpartiet att lagstiftningen
            förtydligas.
          </p>
          <p xml:id="i-VSsQifJb7id67k3AU3r2DV">
            År 2012 presenterade RFSL rapporten ”Asylprövningen vid flyktingskap
            på grund av sexuell läggning – En analys av riskprövningen och
            möjligheten till skydd i hemlandet”, där det konstateras att förarbetena
            till utlänningslagen innehåller motstridiga formuleringar gällande
            asyl p.g.a. sexuell läggning om den sökande dolt sin sexuella
            läggning i ursprungslandet. I förarbetena framgår att det kan
            ha betydelse för riskprövningen om någon i hemlandet har dolt
            sin sexuella läggning och därigenom minskat förföljelserisken.
            Samtidigt framhålls att ingen ska behöva dölja en så grundläggande
            egenskap som sexuell läggning. Detta leder till motstridiga bedömningar
            och tillämpningar rakt motsatta lagstiftarens intention att sexuell
            läggning är en grundläggande egenskap som ingen ska behöva dölja.
            För att säkerställa att asylsökande hbtq-personer får en rättssäker
            asylprövning kan vi dock inte vänta på att en tydlig praxis etableras.
            En översyn av utlänningslagen bör göras i syfte att tydliggöra
            vad som gäller i de fall en person åberopar sexuell läggning som
            asylskäl men exempelvis dolt sin läggning i ursprungslandet. Detta
            bör riksdagen ställa sig bakom och ge regeringen till känna.
          </p>
          <p xml:id="i-GbzrYTRyixjYyM5b56HSfC">
            Vänsterpartiet har länge påtalat brister i rättstillämpningen
            hos Migrationsverket avseende hbtq-personer som söker asyl. Regeringen
            gav i augusti 2017 Migrationsverket i uppdrag att stärka den rättsliga
            kvaliteten i asylärenden där sexuell läggning och könsidentitet
            åberopas genom att stärka kompetensen och tillföra ytterligare
            resurser. Satsningen är mycket välkommen och behöver nu följas
            noga för att se om den leder till de förändringar som behövs.
          </p>
          <p xml:id="i-So1PUZ3xgDkbdo2PVpLNXj">
            Tolkar och tolkning är ett viktigt inslag i asylprocessen och
            det är därför viktigt att den tolk som anlitas av Migrationsverket
            i förekommande fall har sådan kompetens om hbtq-frågor att tolken
            kan bemöta den asylsökande på ett respektfullt sätt samt behärskar
            hbtq-relevanta ord. Regeringen bör säkerställa att Migrationsverket
            kan erbjuda tolkar med hbtq-kompetens. Detta bör riksdagen ställa
            sig bakom och ge regeringen till känna.
          </p>
          <head xml:id="i-ABibtUc6PkR7Ti6tpbQrcy" type="h1">
            11 Återvändande
          </head>
          <p xml:id="i-8pXCmNBFME77XX9ynKPF5y">
            Vänsterpartiet anser att den som får avslag på sin asylansökan
            måste respektera beslutet. Beslut om av- och utvisning ska följas.
            Det är en viktig del av rättsordningen. Likaså att beslut fattas
            rättssäkert och på korrekta grunder. Till följd av att många människor
            sökte asyl i Sverige 2015 har regeringen intensifierat arbetet
            för att få dem med avslag på asylansökan att lämna landet. I stället
            för att bygga det arbetet på kunskap om vad som fungerar har regeringen
            valt att driva en politik som syftar till att få människor att
            lämna Sverige genom att göra livet här mer outhärdligt än livet
            där. Det är en ogenomtänkt signalpolitik som inte kommer att få
            fler att återvända, utan bara leda till en ökad utsatthet och
            fler som lever i det skuggsamhälle som regeringen säger sig vilja
            bekämpa.
          </p>
          <p xml:id="i-aWLD35LNFnoRXNGuSUfLi">
            Förändringen av lag (1994:137) om mottagande av asylsökande (LMA),
            som innebär att den som får avslag på sin asylansökan, undantaget
            barn och barnfamiljer, mister rätten till bistånd och boende utgör
            det tydligaste exemplet på hur regeringens politik får förödande
            effekter. Att dra in biståndet för dem som inte följer dessa beslut
            kan därmed vid en första anblick anses rimligt. Vänsterpartiet
            ifrågasatte dock om lagändringen skulle få de effekter som regeringen
            eftersträvade. Valet mellan att följa ett av- eller utvisningsbeslut
            är valet mellan att återvända till den plats man flytt ifrån eller
            stanna kvar på den plats man flytt till. Även i de fall det saknas
            grund för asyl flyr människor från hemska och osäkra förhållanden.
            Att tro att ett indraget bistånd skulle vara nog för att få dessa
            människor att vilja återvända är naivt. Det finns en hel del dokumenterad
            erfarenhet om vilken typ av återvändandearbete som fungerar, inte
            minst från Svenska Röda Korsets verksamhet. Dessa erfarenheter
            har regeringen konsekvent ignorerat. Vår bedömning var, när förslaget
            lades fram, att förändringen i lagen skulle resultera i att allt
            fler skulle leva som papperslösa i Sverige och att situationen
            för människor som redan var väldigt utsatta skulle bli ännu svårare.
            Vissa kostnader minskar i och med att rätten till bistånd och
            boende försvinner för den aktuella gruppen, men andra kostnader
            uppstår till följd av deras utsatta levnadssituation – kostnader
            som belastar kommuner, ideella organisationer och lokalsamhället.
          </p>
          <p xml:id="i-FwHqGvXemdumXHGm2feqPy">
            Vi kan redan nu konstatera att mycket pekar på att vi hade rätt
            i vår bedömning. Även om lagändringen inte varit i kraft under
            så lång tid är resultaten nedslående och oroväckande. Svenska
            Röda Korset gjorde en nulägesanalys av konsekvenserna av ändringen
            i LMA i början av 2017 och uppmärksammade då en ökad oro och utsatthet
            bland de personer som berörs av lagändringen och konstaterade
            att allt fler asylsökande med avslag har kontaktat dem för att
            få stöd och hjälp. Omkring 90 procent av de berörda som Röda Korset
            har haft kontakt med har efterfrågat mat. Drygt 30 procent har
            uppgivit gravt försämrad hälsa. Det handlar framför allt om personer
            som inte längre har tillgång till för dem nödvändiga mediciner
            för att behandla till exempel cancer, diabetes eller tarmsjukdomar.
            Över 80 procent av de som Röda Korset mött beskriver att de mår
            psykiskt dåligt som följd av den situation de befinner sig i.
          </p>
          <p xml:id="i-FLnoX3KA9irGeDzZZkHt3m">
            Rådgivningsbyrån lyfter flera fall där personer avhysts trots
            att de gjort allt de kunnat för att medverka vid avvisning eller
            utvisning. Röda Korsets erfarenheter stärker den bilden. Mer än
            50 procent av de personer Röda Korset mött uppger att de inte
            förstår varför rätten till bistånd har upphört och att något skriftligt
            beslut om att biståndet upphört inte överlämnats. De har inte
            heller fått information om möjligheten att överklaga. I Röda Korsets
            rapport går också att läsa om gravida kvinnor som kastas ut på
            gatan till följd av lagändringen.
          </p>
          <p xml:id="i-3zckaP2j6wRKxvvDTD9vuk">
            Röda Korset beskriver också en ökning av antalet personer som
            lever utanför samhällets skyddsnät till följd av lagändringen
            och en ökad risk för att denna grupp exploateras genom utnyttjande
            på arbetsmarknaden, prostitution och droghandel. Det innebär en
            ökad utsatthet för individen och även stora konsekvenser för samhället
            i stort.
          </p>
          <p xml:id="i-8B3yyDZ7WyeSK9cSZDYQ6N">
            I juli 2017 hade, enligt uppgifter från Migrationsverket, omkring
            6 000 personer fått besked om att deras rätt till bistånd enligt
            LMA hade upphört. Av dem hade 700 lämnat landet frivilligt. Omkring
            2 000 tros ha gått under jorden. Regeringens ambition att öka
            återvändandet har därmed knappast uppfyllts. Regeringen bör se
            över återvändandearbetet utifrån erfarenheterna från Röda Korsets
            arbete. Detta bör riksdagen ställa sig bakom och ge regeringen
            till känna.
          </p>
          <head xml:id="i-2ZPThxN4AWqEJUmtiShp9n" type="h1">
            12 Verkställighetshinder
          </head>
          <p xml:id="i-3GLJbJrsbm7BTLJNy3cagc">
            När en asylsökande har fått avslag i alla instanser anses proceduren
            avslutad och utvisningsbeslutet ska verkställas. Det finns dock
            undantagsbestämmelser i lagen som ska användas om det uppstår
            någon ny omständighet som gör att en utvisning behöver stoppas.
            Ett sådant verkställighetshinder kan leda till tidsbegränsat eller
            permanent uppehållstillstånd.
          </p>
          <p xml:id="i-UGLLgHSnraWTQBKbcQDHHh">
            Beviskraven för verkställighetshinder är höga. Individen måste
            bevisa att hen har gjort allt som är möjligt för att möjliggöra
            sin egen utvisning och dessutom att landet som utvisningen ska
            ske till uttryckligen har förklarat en ovilja att ta emot individen,
            vilket kan vara svårt att bevisa. Dessutom krävs ofta att polisen
            ska ha försökt verkställa utvisningen.
          </p>
          <p xml:id="i-B8YDetH5qApZvbcJAHMPHe">
            Detta innebär att individer hamnar i ett juridiskt vakuum, utan
            att vare sig kunna utvisas eller få uppehållstillstånd i Sverige.
            Vuxna har varken rätt att arbeta eller studera i en sådan situation.
            Barn har rätt att gå i skola men fortsätter att leva i otrygghet
            och på en ytterst låg levnadsnivå. Det finns i dag ingen bortre
            gräns för hur länge en sådan situation kan bestå. Det förekommer
            att både polisen och det aktuella landets ambassad har intygat
            att utvisningen inte går att verkställa, men att Migrationsverket
            ändå anser att det skulle gå och håller den asylsökande ansvarig.
            Vänsterpartiet menar att det är orimligt att lagstiftningen möjliggör
            att människor hamnar i denna typ av juridiska vakuum. Regeringen
            bör genomföra en översyn av lagstiftningen för att undvika att
            människor hamnar i en situation där de varken kan återvända eller
            få uppehållstillstånd och att de beviljas uppehållstillstånd.
            Detta bör riksdagen ställa sig bakom och ge regeringen till känna.
          </p>
        </div>
        <div xml:id="i-ELWLrU1VHBsTrCxtFVGBCy" type="signatureBlock">
          <list xml:id="i-5KCSnvsXQPodYWq3vvFB6Q">
            <item xml:id="i-QRN3zZup6SyVET6xsmWAK9" who="i-PPZKpwNr5kqkWArvESGC5X" type="signature">
              Jonas Sjöstedt (V)
            </item>
            <item xml:id="i-Udgwd9CJxmgXm1QfFznqfb" who="i-HNw1w34Sd2tGfFnWtdrzZb" type="signature">
              Jens Holm (V)
            </item>
            <item xml:id="i-Bs7VoUnsnuy4m7fntoxBJD" who="i-3SiHjpmKqDX1ahURx9ZWt3" type="signature">
              Maj Karlsson (V)
            </item>
            <item xml:id="i-HBffFW94btEbd7HcMMU5wF" who="i-9XTMNkDLu5u66FsWiwysh1" type="signature">
              Karin Rågsjö (V)
            </item>
            <item xml:id="i-ULW4g5N9bKs1CCYLspmvbL" who="i-PAfMpaW8KP2UfRTBpXARTc" type="signature">
              Linda Snecker (V)
            </item>
            <item xml:id="i-KCqDNCTkRu3jqp6BDBapvb" who="i-B4hV7rgBZqLtXzSvZhQHbo" type="signature">
              Mia Sydow Mölleby (V)
            </item>
            <item xml:id="i-UBXT9mJrqzZ4Tr82oR2tAR" who="i-WjgeYy5RFWngMB9NwFvFEY" type="signature">
              Christina Höj Larsen (V)
            </item>
          </list>
        </div>
      </div>
    </body>
  </text>
</TEI>
