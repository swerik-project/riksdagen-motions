<?xml version='1.0' encoding='utf-8'?>
<TEI xmlns="http://www.tei-c.org/ns/1.0" xmlns:xi="http://www.w3.org/2001/XInclude" xml:id="mot-202021-TU-04037">
  <teiHeader>
    <fileDesc>
      <titleStmt>
        <title>med anledning av prop. 2020/21:151 Framtidens infrastruktur - hållbara investeringar i hela Sverige</title>
        <author corresp="i-HNw1w34Sd2tGfFnWtdrzZb">av Jens Holm m.fl. (V)</author>
      </titleStmt>
      <publicationStmt>
        <authority>SWERIK PROJECT</authority>
      </publicationStmt>
      <sourceDesc>
        <bibl>
          <title>Motion 2020/21:4037 av Jens Holm m.fl. (V)</title>
          <idno type="rdwebb">H8024037</idno>
          <rs type="number">4037</rs>
          <orgName type="comitteeAbbreviation">TU</orgName>
          <ref type="dokument_url_text">http://data.riksdagen.se/dokument/H8024037/text</ref>
          <ref type="dokument_url_html">http://data.riksdagen.se/dokument/H8024037</ref>
          <ref type="dokumentstatus_url_xml">http://data.riksdagen.se/dokumentstatus/H8024037</ref>
          <ref type="docx">http://data.riksdagen.se/fil/DE938C3C-A4F2-49D6-8E70-D87675CF574D</ref>
          <ref type="pdf">http://data.riksdagen.se/fil/3D9CA112-9B52-4251-B7F2-18AEBBFEACDD</ref>
        </bibl>
      </sourceDesc>
    </fileDesc>
    <profileDesc>
      <particDesc>
        <listPerson>
          <person gender="man">
            <idno>i-HNw1w34Sd2tGfFnWtdrzZb</idno>
            <name>Jens Holm</name>
            <state type="partyAffiliation" ref="Q110837">
              <desc>V</desc>
            </state>
          </person>
          <person gender="woman">
            <idno>i-6CAgZyR6FvVqYZHQfCw5HJ</idno>
            <name>Hanna Gunnarsson</name>
            <state type="partyAffiliation" ref="Q110837">
              <desc>V</desc>
            </state>
          </person>
          <person gender="woman">
            <idno>i-7EGhEVdWhirq9oiHvVcrQR</idno>
            <name>Lotta Johnsson Fornarve</name>
            <state type="partyAffiliation" ref="Q110837">
              <desc>V</desc>
            </state>
          </person>
          <person gender="woman">
            <idno>i-CgLZxiLTqtr669ULBLHcuK</idno>
            <name>Yasmine Posio</name>
            <state type="partyAffiliation" ref="Q110837">
              <desc>V</desc>
            </state>
          </person>
          <person gender="woman">
            <idno>i-KNRqa17M8avm4WSafSQiUy</idno>
            <name>Elin Segerlind</name>
            <state type="partyAffiliation" ref="Q110837">
              <desc>V</desc>
            </state>
          </person>
          <person gender="man">
            <idno>i-HG8uLqLT7SnwSx5YRobkVr</idno>
            <name>Håkan Svenneling</name>
            <state type="partyAffiliation" ref="Q110837">
              <desc>V</desc>
            </state>
          </person>
          <person gender="woman">
            <idno>i-G9GHaoV5TJoYjtjUJ6EXYj</idno>
            <name>Jessica Thunander</name>
            <state type="partyAffiliation" ref="Q110837">
              <desc>V</desc>
            </state>
          </person>
        </listPerson>
      </particDesc>
      <correspDesc>
        <correspAction type="status" subtype="closed"/>
        <correspAction type="basedOn" xml:id="i-D144XwdBn7t2Bt4EbQch2m"/>
        <correspContext corresp="i-D144XwdBn7t2Bt4EbQch2m">
          <ref>Proposition 2020/21:151</ref>
        </correspContext>
        <correspAction xml:id="i-F78ZUq82vHbK7i3u3h2Pjw" type="signed"/>
        <correspContext corresp="i-F78ZUq82vHbK7i3u3h2Pjw">
          <note type="signatory" corresp="i-HNw1w34Sd2tGfFnWtdrzZb"/>
          <note type="signatory" corresp="i-6CAgZyR6FvVqYZHQfCw5HJ"/>
          <note type="signatory" corresp="i-7EGhEVdWhirq9oiHvVcrQR"/>
          <note type="signatory" corresp="i-CgLZxiLTqtr669ULBLHcuK"/>
          <note type="signatory" corresp="i-KNRqa17M8avm4WSafSQiUy"/>
          <note type="signatory" corresp="i-HG8uLqLT7SnwSx5YRobkVr"/>
          <note type="signatory" corresp="i-G9GHaoV5TJoYjtjUJ6EXYj"/>
        </correspContext>
        <correspAction type="submitted" xml:id="i-PXg2HDqX34dsGt6XH43EXd">
          <date when="2021-05-05"/>
          <time when="11:29:33"/>
        </correspAction>
        <correspAction type="dismissed" xml:id="i-MqyCmJuQeMCdGykMz2irfW">
          <date when="2021-05-06"/>
        </correspAction>
        <correspAction type="reviewed" xml:id="i-XXzvgXYqpj4MHHyWq46sAH">
          <date when="2021-05-06"/>
          <time when="16:01:00"/>
        </correspAction>
        <correspAction type="referred" xml:id="i-UxbFzpLQLZAeF1xEZQ3JUG">
          <date when="2021-05-07"/>
        </correspAction>
        <correspAction type="assigned" xml:id="i-N8XGFSK13GtjPCVJHuzRsx">
          <date when="2021-06-22"/>
          <time when="17:16:19"/>
        </correspAction>
        <correspContext corresp="i-N8XGFSK13GtjPCVJHuzRsx">
          <ref type="assignedTo">Trafikutskottet</ref>
        </correspContext>
        <correspAction type="behandlas_i" xml:id="i-XW876Ttx617J93xocJjHzL"/>
        <correspContext corresp="i-XW876Ttx617J93xocJjHzL">
          <ref type="uppgift">2020/21:TU16</ref>
          <ref type="ref_dok_id">H801TU16</ref>
          <ref type="ref_dok_typ">bet</ref>
          <ref type="ref_dok_rm">2020/21</ref>
          <ref type="ref_dok_bet">TU16</ref>
          <ref type="ref_dok_titel">Framtidens infrastruktur</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
      </correspDesc>
      <textClass>
        <catRef scheme="#docType" target="#mot"/>
        <catRef scheme="#motionType" target="#kommitte"/>
        <catRef scheme="#motionType" target="#följd"/>
      </textClass>
    </profileDesc>
  </teiHeader>
  <text>
    <body>
      <div type="motHeader">
        <div type="motTitle">Motion till riksdagen 2020/21:4037 av Jens Holm m.fl. (V) med anledning av prop. 2020/21:151 Framtidens infrastruktur – hållbara investeringar i hela Sverige</div>
      </div>
      <div type="motBody">
        <div type="TOC" xml:id="i-FpzGsKmTEtpZzcs5ntvPD7">
          <head xml:id="i-8JHSBSjaNVNeUNxZ1zqGrt">
            1 Innehållsförteckning
          </head>
          <list>
            <item style="indent-level: 1">
              2 Förslag till riksdagsbeslut
            </item>
            <item style="indent-level: 1">
              3 Bakgrund
            </item>
            <item style="indent-level: 1">
              4 Utgångspunkter för infrastrukturen
            </item>
            <item style="indent-level: 2">
              4.1 Våra klimatmål måste vara styrande för transportsystemet
            </item>
            <item style="indent-level: 3">
              4.1.1 Trängselskatter och trängselavgifter
            </item>
            <item style="indent-level: 3">
              4.1.2 Överflyttning av gods till järnväg och sjöfart
            </item>
            <item style="indent-level: 2">
              4.2 Fyrstegsprincipen
            </item>
            <item style="indent-level: 2">
              4.3 Ett transporteffektivt samhälle – med lägre klimatpåverkan
            </item>
            <item style="indent-level: 2">
              4.4 Inför en investeringsbudget
            </item>
            <item style="indent-level: 2">
              4.5 Medfinansiering
            </item>
            <item style="indent-level: 2">
              4.6 En hållbar samhällsplanering
            </item>
            <item style="indent-level: 2">
              4.7 Ökad it-användning för minskad klimatpåverkan
            </item>
            <item style="indent-level: 1">
              5 Resor och transporter i dag och utveckling till 2040
            </item>
            <item style="indent-level: 1">
              6 Pågående arbete
            </item>
            <item style="indent-level: 1">
              7 Satsningar på att vidmakthålla och utveckla transportinfrastrukturen
            </item>
            <item style="indent-level: 2">
              7.1 Vidmakthållande av vägar och järnvägar
            </item>
            <item style="indent-level: 3">
              7.1.1 Järnväg
            </item>
            <item style="indent-level: 3">
              7.1.2 Vägar
            </item>
            <item style="indent-level: 3">
              7.1.3 Sjöfart
            </item>
            <item style="indent-level: 2">
              7.2 Utveckling av transportsystemet
            </item>
            <item style="indent-level: 3">
              7.2.1 Trimnings- och miljöåtgärder
            </item>
            <item style="indent-level: 3">
              7.2.2 Inför satsning på Hållbara, jämlika och transporteffektiva
              städer
            </item>
            <item style="indent-level: 3">
              7.2.3 Statliga investeringar för förbättrad kollektivtrafik
            </item>
            <item style="indent-level: 3">
              7.2.4 Cykelinfrastruktur
            </item>
            <item style="indent-level: 3">
              7.2.5 Elektrifiering av transportsektorn – med fungerande laddinfrastruktur
            </item>
            <item style="indent-level: 3">
              7.2.6 Tillgång till bredband i hela landet
            </item>
            <item style="indent-level: 3">
              7.2.7 Flexibel pott för investeringar i hållbara transportlösningar
              för näringslivet
            </item>
            <item style="indent-level: 3">
              7.2.8 Större investeringar i järnväg
            </item>
            <item style="indent-level: 3">
              7.2.9 Större investeringar i sjöfart
            </item>
            <item style="indent-level: 3">
              7.2.10 Anslagskredit
            </item>
          </list>
        </div>
        <div type="motProposal" subtype="förslag">
          <head xml:id="i-KU16fkb59f7z3SdZaWHK2N">
            2 Förslag till riksdagsbeslut
          </head>
          <list style="ol">
            <item xml:id="i-Be7Dy7CpovUpMfCU6bfmuV">
              Riksdagen ställer sig bakom det som anförs i motionen om att
              regeringen ska återkomma med ett nytt förslag till inriktning
              på satsningar i transportinfrastrukturen för perioden 2022–2033
              som är helt förenligt med Sveriges klimatmål och tillkännager
              detta för regeringen.
            </item>
            <item xml:id="i-6cLzH9WEZGjCHBQMiC7X5R">
              Riksdagen ställer sig bakom det som anförs i motionen om att
              regeringen ska återkomma med ett nytt förslag med en målstyrd
              planering där klimatmålet är den styrande principen för framtidens
              infrastruktur och därmed styr planeringen, inriktningen och de
              ekonomiska ramarna för samtliga satsningar i transportinfrastrukturplaneringen
              och tillkännager detta för regeringen.
            </item>
            <item xml:id="i-6zUYqMkgdRVFizuQkRRypZ">
              Riksdagen ställer sig bakom det som anförs i motionen om att
              regeringen bör återkomma med förslag om avskaffade banavgifter
              för hela 2021 samt att banavgifterna inte bör höjas under hela
              planperioden så länge jämbördiga villkor inte är uppnådda med
              konkurrerande trafikslag och tillkännager detta för regeringen.
            </item>
            <item xml:id="i-FFjCJrenRFvkLszmZWHQaJ">
              Riksdagen ställer sig bakom det som anförs i motionen om att
              regeringen bör förtydliga för Trafikverket hur myndigheten ska
              arbeta med det första steget i fyrstegsprincipen, som består i
              att försöka lösa brister genom sänkt efterfrågan eller överflyttningar
              mellan trafikslag, och tillkännager detta för regeringen.
            </item>
            <item xml:id="i-Mi2MuRLXyT6Shg5hpmkroz">
              Riksdagen ställer sig bakom det som anförs i motionen om att
              regeringen bör återkomma med förslag om införande av en transporthierarki
              som ska genomsyra alla beslut om transportplanering och tillkännager
              detta för regeringen.
            </item>
            <item xml:id="i-XqG1SSYNEVT1h2QsS17UxE">
              Riksdagen ställer sig bakom det som anförs i motionen om att
              byggandet av nya stambanor för höghastighetståg bör göras till
              ett sammanhängande projekt som finansieras med lånade medel med
              sikte på att färdigställa banorna till 2030 och tillkännager detta
              för regeringen.
            </item>
            <item xml:id="i-6KyFQDYK4bh3bevZDVjL6M">
              Riksdagen ställer sig bakom det som anförs i motionen om att
              regeringen bör ge Trafikverket i uppdrag att utreda och förtydliga
              principerna för medfinansiering och dess effekter, inte minst
              för fördelningen av infrastrukturmedel mellan olika delar av landet,
              och tillkännager detta för regeringen.
            </item>
            <item xml:id="i-KJksFGSarNrgt7Xrb9awJP">
              Riksdagen ställer sig bakom det som anförs i motionen om en hållbar
              samhällsplanering och tillkännager detta för regeringen.
            </item>
            <item xml:id="i-FpEAjRWhEyEd4qFnZfb35q">
              Riksdagen ställer sig bakom det som anförs i motionen om att
              regeringen ska ge Trafikverket i uppdrag att som komplement till
              dagens basprognoser utveckla målorienterade prognoser där man
              utgår från att transportplaneringen ska styras mot ett mer transporteffektivt
              samhälle och tillkännager detta för regeringen.
            </item>
            <item xml:id="i-91gL95XJBEExdeNV38nu29">
              Riksdagen ställer sig bakom det som anförs i motionen om att
              regeringen ska ge Trafikverket i uppdrag att utveckla metodik
              och samverkansformer där man i samråd med regioner och kommuner
              kan identifiera tidigare beslutade objekt som inte uppfyller dagens
              krav i enlighet med klimat- och miljömål och tillkännager detta
              för regeringen.
            </item>
            <item xml:id="i-Rb2PT1Y22CWoYFoVPXVJe5">
              Riksdagen ställer sig bakom det som anförs i motionen om att
              regeringen ska ge Trafikverket i uppdrag att omförhandla i syfte
              att ta bort de beslutade vägprojekt, i såväl befintlig nationell
              plan som kommande nationell plan, som bidrar till att det av riksdagen
              beslutade klimatmålet inte nås och tillkännager detta för regeringen.
            </item>
            <item xml:id="i-RH1JWM1sjmH8M1wbsqtA7u">
              Riksdagen ställer sig bakom det som anförs i motionen om att
              den ekonomiska ramen för åtgärder i den statliga transportinfrastrukturen
              m.m. under perioden 2022–2033 bör uppgå till 969 miljarder kronor
              samt att nya stambanor bör finansieras med lån utanför denna ekonomiska
              ram och tillkännager detta för regeringen.
            </item>
            <item xml:id="i-GhkRhmQigTFLwnNDqobvfx">
              Riksdagen ställer sig bakom det som anförs i motionen om att
              den ekonomiska ramen för vidmakthållande av statliga järnvägar
              inklusive reinvesteringar bör ökas och uppgå till 225 miljarder
              kronor samt ökas till 207 miljarder kronor att användas till vidmakthållande
              av statliga vägar inklusive bärighet, tjälsäkring och reinvesteringar
              av vägar samt till statlig medfinansiering av enskilda vägar och
              tillkännager detta för regeringen.
            </item>
            <item xml:id="i-TMMKryjdzrBPZVmmAts2Kx">
              Riksdagen ställer sig bakom det som anförs i motionen om att
              regeringen bör införa ett anslag med full kostnadstäckning för
              drift och underhåll av isbrytare i nationell plan för transportinfrastruktur
              och tillkännager detta för regeringen.
            </item>
            <item xml:id="i-Saer66tePopq9v8P3Y7VwT">
              Riksdagen ställer sig bakom det som anförs i motionen om att
              regeringen bör göra nödvändiga ändringar i förordningen (2009:236)
              om en nationell plan för transportinfrastruktur för att isbrytning
              ska kunna finansieras genom nationell plan för transportinfrastruktur
              och tillkännager detta för regeringen.
            </item>
            <item xml:id="i-KydDydS8o1ravVxuNEaFNP">
              Riksdagen ställer sig bakom det som anförs i motionen om att
              537 miljarder kronor av den ekonomiska ramen ska användas till
              utveckling av transportsystemet samt att denna del av den ekonomiska
              ramen bör få användas för investeringar i statliga järnvägar och
              vägar, trimnings- och miljöåtgärder i befintlig infrastruktur,
              statlig medfinansiering av vissa regionala kollektivtrafikanläggningar
              m.m., bidrag till åtgärder i allmänna farleder och slussar, stöd
              för att främja hållbara stadsmiljöer samt räntor och amorteringar
              för investeringar som finansieras med lån, och detta tillkännager
              riksdagen för regeringen.
            </item>
            <item xml:id="i-GV3VZjPQo5CPWSkkmvtycy">
              Riksdagen ställer sig bakom det som anförs i motionen om att
              regeringen bör prioritera trimningsåtgärder som leder till förbättrad
              tillgänglighet och standard för mindre energiintensiva trafikslag
              såsom cykel, gång och kollektivtrafik och tillkännager detta för
              regeringen.
            </item>
            <item xml:id="i-GXo1pcX7en4RqnTpuVNkqd">
              Riksdagen ställer sig bakom det som anförs i motionen om att
              regeringen bör återkomma med ett separat statligt anslag för cykelinfrastruktur
              till den nationella infrastrukturplanen som uppfyller krav på
              utbyggd cykelinfrastruktur och tillkännager detta för regeringen.
            </item>
            <item xml:id="i-VwdKrmXYDUfbeNpb9Fney7">
              Riksdagen ställer sig bakom det som anförs i motionen om att
              regeringen bör återkomma med ett finansierat förslag till en satsning
              på elektrifiering av transportsektorn med en fungerande laddinfrastruktur
              i hela Sverige och tillkännager detta för regeringen.
            </item>
            <item xml:id="i-BvckKao9Ayk9JerTcJ4hpw">
              Riksdagen ställer sig bakom det som anförs i motionen om att
              regeringen bör finansiera nya isbrytare inom den nationella planen
              för transportinfrastruktur och tillkännager detta för regeringen.
            </item>
            <item xml:id="i-FBSvTAXqZfp42i1ToSRghd">
              Riksdagen ställer sig bakom det som anförs i motionen om att
              Trafikverkets anslagskredit ska höjas till 10 procent för vidmakthållande
              samt utveckling av statens infrastruktur och tillkännager detta
              för regeringen.
            </item>
          </list>
        </div>
        <div type="motContent">
          <head type="h1" xml:id="i-AaNS44KvDGYXcXVHqpyjmU">
            3 Bakgrund
          </head>
          <p xml:id="i-YGsBgfJrr5GftgHXjCXVKg">
            Regeringen redovisar i propositionen förslag till inriktning
            på satsningar i transport­infrastrukturen för perioden 2022–2033.
            Propositionen innehåller de ekonomiska ramar samt regeringens
            förslag till övergripande prioriteringar för den åtgärdsplanering
            som kommer att följa efter att propositionen blivit antagen av
            riksdagen. Regeringen föreslår att planeringsramen sätts till
            799 miljarder kronor för perioden 2022–2033. Av detta föreslås
            437 miljarder avsättas till utveckling av transportsystemet. Olikt
            i den tidigare infrastrukturpropositionen preciserar inte regeringen
            hur stora anslagen blir mellan de respektive trafikslagen, vilket
            är olyckligt när det försvårar möjligheten att jämföra investeringarna
            i de olika trafikslagen. Regeringen föreslår vidare 165 miljarder
            kronor till drift, underhåll och reinvesteringar av statens järnvägar
            och 197 miljarder kronor till drift, underhåll och reinvesteringar
            av de statliga vägarna. Till detta tillkommer ytter­ligare 52
            miljarder kronor i form av inkomster från trängselskatt eller
            infrastruktur­avgifter (främst banavgifter från järnvägen).
          </p>
          <p xml:id="i-UgFYPSjsyaMdohqTWFHmyP">
            I presentationen av infrastrukturpropositionen har regeringen
            låtit göra gällande att detta är den största ekonomiska ramen
            till en infrastrukturproposition någonsin. Det är sant i så måtto
            att denna proposition har en större ram än tidigare, men sett
            till andel av BNP är den föreslagna infrastrukturpropositionen
            mindre än många tidigare. För ett antal decennier sedan låg svenska
            infrastrukturinvesteringar på 2 procent av BNP. Denna proposition
            följer de senaste decenniernas snåla investeringsram på ca 1 procent
            av BNP. Dessutom, sett utifrån de stora utmaningar som transportsektorn
            står inför, inte minst sektorns klimatmål att minska utsläppen
            med 70 procent till 2030 och det extremt ökande slitaget under
            de senaste årtiondena i en infrastruktur som är byggd för betydligt
            lägre transportvolymer, är den föreslagna ramen helt och hållet
            otillräcklig. Som nämnt går det inte att spåra hur stora investeringar
            som förespeglas i järnvägen jämfört med väg. Men propositionen
            understryker att alla tidigare objekt ska finnas kvar; lagt kort
            ligger. Det innebär dessvärre att regeringen planerar för många
            fortsatta stora motor­vägsbyggen, som kommer att konkurrera om
            anslagen med andra transportslag samt leda till ökade utsläpp
            när de färdigställts.
          </p>
          <head type="h1" xml:id="i-5dPJZeT3EcwE2dvxZNSac2">
            4 Utgångspunkter för infrastrukturen
          </head>
          <p xml:id="i-5iGd9QAojD2weCScgiLiPP">
            Vänsterpartiets utgångspunkt är att transportslag ska komplettera
            varandra och ses som en helhet. Förslag till kommunikationslösningar
            måste utgå från ett trafikslagsöver­gripande perspektiv. Centrala
            utgångspunkter när det gäller vägar, järnvägar, sjöfart, hamnar
            och flygplatser är på det övergripande planet att inriktningen
            av infrastruktur­investeringarna ska leda till att
          </p>
          <list style="ul">
            <item xml:id="i-8XsoDoEskBR8zWHJYSbtNX">
              klimatmålen nås
            </item>
            <item xml:id="i-L3sLYqwtQY87eXutHrNWF6">
              de nationella miljömålen nås
            </item>
            <item xml:id="i-XPs72cqekcap6msrTBw3Y5">
              jämlikheten ökar
            </item>
            <item xml:id="i-KoD5CxduxXg9yjjt11Kxhr">
              jämställdheten ökar
            </item>
            <item xml:id="i-WeNZmC2FzCpuU9mgHNaedJ">
              trafiksäkerheten förbättras
            </item>
            <item xml:id="i-GCcBvyvPuvwGqcQup8BpSe">
              det demokratiska inflytandet över infrastrukturen stärks
            </item>
            <item xml:id="i-NvbySSPB6o67mnuRej2Szx">
              transportsystemet byggs utifrån hela Sveriges behov.
            </item>
          </list>
          <p xml:id="i-QSbjPbyBGfNempZSU5ENpK">
            I princip, under förutsättning att det inte kommer i konflikt
            med något av ovanstående, anser vi att infrastrukturinvesteringarna
            även ska leda till att
          </p>
          <list style="ul">
            <item xml:id="i-2wAcvGvUBADnmHBsGZa5jh">
              tillgängligheten ökar för resenärer och näringsliv
            </item>
            <item xml:id="i-JKwFpPXSsqWxtzYf3Ga5eE">
              den regionala utvecklingen stärks
            </item>
            <item xml:id="i-Q39k3Z11W4YfMp1NMVWs1V">
              kvaliteten inom transportsektorn förbättras.
            </item>
          </list>
          <p xml:id="i-BsDvWv1e26kNQJ2wbN9u4u">
            De regionala skillnaderna kräver olika lösningar inom transportsektorn.
            Det går inte att använda en metod eller ett medel överallt, utan
            åtgärderna kommer att skifta beroende på var i landet gods och
            människor behöver transporter.
          </p>
          <head type="h2" xml:id="i-HK7rTU3Tiv89pkAY9Kf4xs">
            4.1 Våra klimatmål måste vara styrande för transportsystemet
          </head>
          <p xml:id="i-mvGoGWhJ7AxV4N8XHAKYP">
            Klimatmålet måste vara den styrande principen för framtidens
            infrastruktur och därmed styra planeringen, inriktningen och de
            ekonomiska ramarna för samtliga satsningar i transportinfrastrukturplaneringen
            2022–2033.
          </p>
          <p xml:id="i-PbZqDm2YkLbEkZmpQ8ZEFZ">
            Vänsterpartiet har under flera år kritiserat det planeringsarbete
            som föregått Trafik­verkets förslag till inriktningsunderlag inför
            transportinfrastrukturplaneringen för perioden 2022–2033 och 2022–2037.
            Det enda rimliga är att underlag och förslag till inriktning på
            satsningar i transportinfrastrukturen för perioden 2022–2033 ska
            ha riks­dagens beslutade klimatmål som utgångspunkt, och inte
            oönskade trafikökningar på våra vägar. I denna kritik har vi inte
            varit ensamma – både miljörörelsen, Naturvårds­verket och Klimatpolitiska
            rådet delar denna bedömning. Då klimathotet med icke önskvärd
            tydlighet visar att åtgärder snabbt behöver vidtas för att radikalt
            minska utsläppen av växthusgaser är det alltmer orimligt att hänga
            kvar i gamla planerings­grunder, inte minst i skuggan av riksdagens
            beslutade klimatpolitiska ramverk för Sverige med klimatlag och
            nya klimatmål som ska ge oss en ambitiös, långsiktig och stabil
            klimatpolitik.
          </p>
          <p xml:id="i-2DtTDaLdRZb7MRrRCgfQP6">
            Även Klimatpolitiska rådet uppmanar regeringen att låta klimatmålet
            vara styrande gällande den nationella transportinfrastrukturplanen.
            En av de största bristerna i reger­ingens proposition och Trafikverkets
            inriktningsförslag är den missade möjligheten att verka för ett
            mer transporteffektivt samhälle, med förändrat och ibland minskat
            resande. Den pågående coronapandemin har dessutom visat att det
            finns stor potential för just förändrade resmönster, något regeringen
            hittills har missat möjligheten att dra nytta av.
          </p>
          <p xml:id="i-G4jQPJz9vknCtTk6XbLHt1">
            Klimatpolitiska rådet anser därför inte att regeringen kan lägga
            fram förslag till en infrastrukturproposition och ny nationell
            infrastrukturplan baserat på det inriktnings­underlag som Trafikverket
            presenterat. Infrastrukturpropositionen och infrastruktur­planen
            måste hålla sig inom transportsektorns klimatmål och tydligt bidra
            till ett mer transporteffektivt samhälle. Klimatpolitiska rådet
            skriver:
          </p>
          <p xml:id="i-BSCFPnhpHYfWeb51riHF7n">
            Klimatpolitiska rådet menar därför att det föreliggande inriktningsunderlaget
            inte kan ligga till grund för ett så stort och långsiktigt beslut.
            Den kommande infrastrukturpropositionen kommer att styra investeringar
            i transportinfrastrukturen under minst halva den period som återstår
            till 2045, då transportsektorn ska ha uppnått noll utsläpp av
            växthusgaser. Det är oroande att ännu en planeringsperiod riskerar
            att förflyta utan att transportplaneringen på något påtagligt
            sätt förändras utifrån det klimatpolitiska ramverket. Regeringen
            behöver göra ett omtag, dels vad gäller det föreliggande inriktningsunderlaget,
            dels för att förändra den nuvarande processen för infrastrukturplanering
            till en mer integrerad transportplanering.
          </p>
          <p xml:id="i-Ggm4otyuhu9kWjH5qtbtGT">
            Klimatpolitiska rådets tydliga uppmaning till regeringen är:
            ”Se till att den nationella planen för transportinfrastruktur
            bidrar till ett mer transporteffektivt samhälle inom klimatmålens
            ramar.”
          </p>
          <p xml:id="i-4vkfZnZe4d9Sy9kdZEEWS4">
            Likaså avstyrker Naturvårdsverket förslaget i sitt yttrande över
            Trafikverkets förslag till inriktningsunderlag inför transportinfrastrukturplaneringen
            för perioden 2022–2033 och 2022–2037, vilket endast marginellt
            avviker från regeringens nu antagna plan, då det i sin nuvarande
            form inte innehåller någon inriktning som bidrar till att klimatmål
            och övriga nationella miljökvalitetsmål nås, och menar att det
            därför är ett otillräckligt underlag för fördelningen av den ekonomiska
            ramen till kommande transportinfrastruk­turplaner. Myndigheten
            konstaterar att transportinfrastrukturplanerna behöver bidra till
            minskad klimatpåverkan för att klimatmålen ska nås. Inriktningsunderlaget
            behöver därför kompletteras med analyser av hur och i vilken grad
            den statliga transportinfra­strukturplaneringen kan bidra till
            klimatmålet med de åtgärder som finns inom dess rådighet. Naturvårdsverket
            konstaterar vidare att det saknas inriktningar som visar hur den
            ekonomiska ramen då behöver fördelas. Därtill noterar myndigheten
            att Trafik­verkets basprognos innebär att biltrafikarbetet med
            både bil och lastbil ökar kraftigt och konstaterar att Trafikverkets
            basprognos inte är förenlig med klimatmålen och flera andra av
            miljökvalitetsmålen. Det är starka ord från den myndighet som
            är vår drivande och samordnande kraft i miljö- och klimatarbetet.
            Men regeringen har valt att inte lyssna på denna varningssignal.
            Vänsterpartiet delar Naturvårdsverkets bedömning att inriktningsunderlagets
            trafikprognoser inte är förenliga med klimatmålen. Därmed vilar
            regeringens proposition på otillräckligt underlag samt helt felaktig
            bedömning av framtida transportbehov för att nå klimatmålen. Med
            andra ord nås inte klimatmålen genom de satsningar som regeringen
            föreslår.
          </p>
          <p xml:id="i-X2ngY7e9YWSRhDjfAZW8cd">
            Därför bör regeringen återkomma med ett nytt förslag till inriktning
            på satsningar i transportinfrastrukturen för perioden 2022–2033
            som är helt förenligt med Sveriges klimatmål. Detta bör riksdagen
            ställa sig bakom och ge regeringen till känna.
          </p>
          <p xml:id="i-UkGBtZHMDzC4vt9cpejuEV">
            Vänsterpartiet delar miljörörelsens, Naturvårdsverkets och Klimatpolitiska
            rådets bedömning att det nuvarande systemet med prognosstyrd planering
            för transportinfra­strukturen ska ersättas med en målstyrd planering
            där klimatmålet är den styrande principen för framtidens infrastruktur
            och därmed styr planering, inriktning och de ekonomiska ramarna
            för samtliga satsningar i transportinfrastrukturplaneringen.
          </p>
          <p xml:id="i-4qWRRJAfPwNrDmV9RkfGYf">
            Regeringen ska återkomma med ett nytt förslag med en målstyrd
            planering där klimatmålet är den styrande principen för framtidens
            infrastruktur och därmed styr planering, inriktning och de ekonomiska
            ramarna för samtliga satsningar i transport­infrastrukturplaneringen.
            Detta bör riksdagen ställa sig bakom och ge regeringen till känna.
          </p>
          <p xml:id="i-Wo1LX1PapgjKJcroPYw6sH">
            Ett klimatanpassat transportsystem kräver styrmedel. Vänsterpartiet
            föreslår därför en rad klimat- och miljöskatter inom trafikområdet
            i kombination med ökade infrastruk­turinvesteringar för ett hållbart
            transportsystem. Dessa styrmedel har Vänsterpartiet i många år
            föreslagit och det är vår förhoppning att regeringen snarast realiserar
            dem.
          </p>
          <head type="h3" xml:id="i-9FMPYfV5L4bQAHXBzD7SU3">
            4.1.1 Trängselskatter och trängselavgifter
          </head>
          <p xml:id="i-EMWZaGRyUnb7rXDR1QyKgY">
            Den intensiva privatbilismen i våra större städer är ett betydligt
            större hot mot miljön än biltrafik i våra landsbygder. Större
            städers miljö- och klimatpåverkan från transporter kan t.ex. åtgärdas
            med hjälp av trängselavgifter och stora satsningar på en förbättrad
            kollektiv- och cykeltrafik.
          </p>
          <p xml:id="i-2N6ftcMhsaRzDTZbWhfRRM">
            Vänsterpartiet välkomnade införandet av trängselskatt i Göteborg
            2013 och ser behov av ytterligare åtgärder för att stärka trängselavgifter
            som styrmedel. En kommun kan i dag inte själv bestämma om att
            införa trängselavgift. Vi anser att kommuner och regioner själva
            bör få avgöra om de vill införa trängselavgift samt hur intäkterna
            ska användas. De av riksdagen och staten redan fattade besluten
            och ingångna avtalen gällande redan införda trängselskatter i
            Stockholm och Göteborg ska inte beröras av ny lagstiftning. Regeringen
            bör ges i uppdrag att senast 2022 återkomma med förslag på ny
            lagstiftning som ger kommuner och regioner möjlighet att själva
            besluta om införande av trängselavgifter och deras utformning.
          </p>
          <head type="h3" xml:id="i-YDoXaH6xHZLsk2btMqpg6y">
            4.1.2 Överflyttning av gods till järnväg och sjöfart
          </head>
          <p xml:id="i-SPsEad2EiT3eo78MGhQsYH">
            Regeringen har som ambition att flytta över godstransporter från
            väg till järnväg och sjöfart. Med fler godstransporter på järnväg
            och till sjöss i stället för med lastbil på väg kan utsläppen
            minska kraftigt. Målsättningen om överflytt beskrivs både i infrastruktur­propositionen
            och tidigare i regeringens s.k. godsstrategi. Vare sig i sagda
            strategi eller i infrastrukturpropositionen kan regeringen visa
            på några mätbara positiva effekter av vidtagna åtgärder avseende
            överflytt av gods. Det är uppenbart att det behövs tydligare styrmedel
            för att gods på allvar ska kunna flyttas över från lastbilar på
            väg till hållbarare transportslag.
          </p>
          <p xml:id="i-3gSBB229hF8r1Kh9ffYzRZ">
            Det är därför hög tid att på allvar flytta över gods från väg
            till järnväg och sjöfart. Vi har ett antal konkreta förslag som
            skulle göra betydande skillnad och skapa hållbarare godstransporter.
            Vänsterpartiet föreslår därför att regeringens förslag till en
            kilometer­skatt/vägslitageavgift för tunga transporter på väg
            förverkligas. I samarbete med Vänster­partiet tog den föregående
            regeringen fram promemorian En ny inriktning för beskatt­ning
            av tung lastbilstrafik som remitterades 2018. I promemorian föreslås
            att beskattning­en ändras från en tidsbaserad till en avståndsbaserad
            beskattning för tung lastbilstrafik. Inriktningen på promemorian
            syftar till att lastbilstrafiken i högre grad ska betala för sina
            externa kostnader, i större utsträckning bidra till att finansiera
            infrastruktur och jämna ut konkurrensförhållandena mellan svensk
            och utländsk lastbilstrafik som kör i Sverige. Skatten bör differentieras
            geografiskt dels utifrån tätorts- och landsbygdskörning, dels
            utifrån områden där det finns respektive saknas alternativ till
            vägtransporter. En väg­slitageskatt innebär en prissättning av
            godstransporter på väg. Detta kommer enligt promemorian att leda
            till att en viss andel av transporterna flyttar över till alternativa
            trafikslag som sjöfart och järnväg. Framför allt gäller det transporter
            över 30 mil, som är utsatta för konkurrens från andra trafikslag.
            Förutom den klimatnytta en sådan beskatt­ning skulle kunna medföra
            ser vi stora vinster med att svenska och utländska lastbilar skulle
            kunna beskattas på lika villkor och att myndigheter skulle ges
            bättre möjligheter, genom ett automatiserat avläsningsbart system,
            att upptäcka den illegala lastbilstrafiken. Regeringen bör skyndsamt
            återkomma med förslag på avståndsbaserad vägslitageskatt på tung
            lastbilstrafik.
          </p>
          <p xml:id="i-WHuj9VmG8hg39aNjxbdCMp">
            På samma sätt som det är bra att låta vägtransporterna betala
            mer vore det bra att sänka banavgifterna så att järnvägen får
            betala mindre. De senaste 15 åren har banavgif­terna för järnvägen
            höjts med 300 procent. Det årliga anslaget om miljökompensation
            på 400 miljoner kronor räcker inte till för att kompensera för
            de negativa effekter som banavgifterna medför. Sänkta banavgifter
            skulle öka järnvägens konkurrenskraft och mer gods- och persontransporter
            skulle kunna flytta över till järnvägen. I synnerhet under pandemin
            har järnvägsbranschen drabbats hårt av minskade biljettintäkter
            utan motsvarande kompensation från regeringen. Regeringen bör
            därför återkomma med förslag om avskaffade banavgifter för hela
            2021 samt att banavgifterna inte höjs under hela planperioden
            så länge som jämbördiga villkor inte är uppnådda med konkurrerande
            trafikslag. Detta bör riksdagen ställa sig bakom och ge regeringen
            till känna.
          </p>
          <p xml:id="i-LP2RAxSJya75TGiafnaQWK">
            Vänsterpartiet vill också att det tas fram ett antal fasta linjer
            för transport av gods på järnväg, s.k. godspendlar. Det finns
            redan nu konkreta förslag på godspendlar från Helsingborg till
            Stockholm/Årsta samt Göteborg–Stockholm/Årsta. Statliga fastighets­bolaget
            Jernhusen äger och driver kombiterminalen i Årsta och de har efter
            att ha gjort stora investeringar nu stor kapacitet och nya kranar.
            En godspendel skulle kunna ta gods motsvarande 36 lastbilar och
            gå företrädesvis på natten (då det finns kapacitet på spåren).
            Enligt bedömningar skulle det behövas några tiotal miljoner kronor
            för att få igång en godspendel, troligen ett mindre belopp då
            finansieringen bara behöver täcka tomma platser i tåget. Efter
            ett eller ett par år skulle den kunna drivas utan statligt stöd.
            Enligt branschen skulle godspendlar till nämnda destinationer
            kunna dras igång med mycket kort varsel. Under coronapandemin
            har vi sett att godstransporterna på järnväg har fungerat bra.
            Kapaciteten finns på våra spår, särskilt nattetid, och viljan
            finns hos branschen. Det enda som saknas är en mindre medfinansiering
            från regeringen. En godspendel av det här slaget skulle bespara
            Sverige 36 lastbilstransporter per dygn och på ett år minska utsläppen
            med 6 000 ton samt minska trängsel, vägslitage och buller. Vi
            förväntar oss att regeringen snarast tar fram ett stödsystem för
            godspendlar som löper under några års tid.
          </p>
          <head type="h2" xml:id="i-N2E1oFz1WWiT7q6UAMzKP2">
            4.2 Fyrstegsprincipen
          </head>
          <p xml:id="i-TaNHVUB7qDN7eeFCkyG8NJ">
            Vänsterpartiet stöder propositionens bedömning att fyrstegsprincipen
            är en viktig utgångspunkt för den fortsatta utvecklingen av transportsystemet.
            Däremot har reger­ingen i propositionen inga förslag till förändringar
            för att så ska bli fallet. Vänsterpartiet delar Naturvårdsverkets
            bedömning att de hinder i regelverket som Trafikverket anser finns
            för att bredare arbeta med samt finansiera och medfinansiera steg
            1‑ och steg 2‑åtgärder är angelägna att undanröja inför fördelningen
            av de ekonomiska ramarna.
          </p>
          <p xml:id="i-Hn7CU2mw9VpeVvoWWYx4ba">
            För att utsläppen av växthusgaser ska minska i nödvändig takt
            i enlighet med våra klimatmål krävs att fyrstegsprincipen tillämpas
            för ett transporteffektivt samhälle. Att fyrstegsprincipen till
            fullo tillämpas för ett trafikslagsövergripande arbetssätt är
            en förutsättning för att nå effektiva och hållbara transporter.
            Detta är en central hörnsten i bygget för att Sverige till 2030
            ska nå mål om att minska transportsektorns utsläpp med 70 procent
            jämfört med 2010. Principen innebär att möjliga förbättringar
            i transport­systemet ska prövas stegvis enligt följande:
          </p>
          <list style="ol">
            <item xml:id="i-2gzN1byc4LzQKdrb5FfM7i">
              Det första steget innebär att överväga åtgärder som kan påverka
              transportefterfrågan och val av transportsätt.
            </item>
            <item xml:id="i-97guCj4rZqtgYVUZFh86gF">
              Det andra steget innebär att överväga åtgärder som medför ett
              mer effektivt utnyttjande av befintlig infrastruktur.
            </item>
            <item xml:id="i-F3FsBJkxUVPNX5iAZLS11Q">
              Det tredje steget innebär att vid behov överväga begränsade ombyggnationer.
            </item>
            <item xml:id="i-SZ4RPCqbGeXHgnPPY5dtQX">
              Det fjärde steget innebär att, om behovet inte kan tillgodoses
              i de tre tidigare stegen, överväga nyinvesteringar eller större
              ombyggnadsåtgärder.
            </item>
          </list>
          <p xml:id="i-Dg21NxDfCrVUeBzS4YcNW">
            Riksrevisionen har i rapporten Fyrstegsprincipen inom planeringen
            av transportinfrastruk­tur – tillämpas den på avsett sätt? (RiR
            2018:30) konstaterat att steg 1-och steg 2‑åtgärder vidtas i alltför
            låg utsträckning för att åtgärda brister i vår infrastruktur.
            Det försvårar Sveriges möjligheter att ekonomiskt effektivt uppnå
            ett transportsystem som är klimat- och miljömässigt hållbart.
            Vänsterpartiet har under lång tid uppmärksammat dessa brister.
            I juni 2019 tillkännagav riksdagen för regeringen, med anledning
            av motion från bl.a. Vänsterpartiet, att åtgärder behöver vidtas
            för att fyrstegsprincipen ska tillämpas. Regeringen har sedan
            i propositionen En samlad politik för klimatet – klimatpolitisk
            handlingsplan (prop. 2019/20:65) aviserat att den i större utsträckning
            ska prioritera kostnadseffektiva åtgärder som påverkar transportefterfrågan
            och val av transportsätt (steg 1) samt åtgärder som medför ett
            mer effektivt nyttjande av befintlig infrastruktur (steg 2). I
            regeringens uppdrag till Trafikverket, i juni 2020, att ta fram
            inriktnings­underlag inför transportinfrastrukturplanering för
            en ny planperiod upprepar regeringen att man har denna avsikt.
            Hittills har dock inte regeringen vidtagit konkreta åtgärder för
            att säkerställa fyrstegsprincipens genomslag och för att stimulera
            fler steg 1- och steg 2‑åtgärder i våra kommuner och regioner.
          </p>
          <p xml:id="i-8ZXHMXrfu739J5LTqd56U">
            Det finns få steg 1‑åtgärder i fyrstegsprincipen som Trafikverket
            råder över. Det är i huvudsak regeringen, kommunerna och regionerna
            som ansvarar för att genomföra steg 1‑åtgärder som kan gälla t.ex.
            skatter, avgifter och informationsinsatser. Regeringen bör förtydliga
            för Trafikverket hur myndigheten ska arbeta med det första steget
            i fyr­stegsprincipen, som består i att försöka lösa brister genom
            sänkt efterfrågan eller över­flyttningar mellan trafikslag. Detta
            bör riksdagen ställa sig bakom och ge regeringen till känna.
          </p>
          <head type="h2" xml:id="i-BiLzcjTGXr5DamzuDuwshL">
            4.3 Ett transporteffektivt samhälle – med lägre klimatpåverkan
          </head>
          <p xml:id="i-PCUPxc7hbPmfN9SbNz3kD3">
            Transporternas klimatpåverkande utsläpp kan reduceras genom minskat
            trafikarbete, ökad energieffektivitet hos fordon och drivmedel
            eller minskad andel fossil energi. Kunskapsläget om hur transportsektorn
            ska kunna minska sina utsläpp i enlighet med uppsatta mål är gott
            då ett flertal utredningar och rapporter tagits fram i detta syfte.
            En viktig slutsats av dessa underlag är att styrmedel och åtgärder
            för omställningen på­verkar olika samhällsgrupper olika. Vänsterpartiet
            anser att det är av central betydelse för acceptansen att utformning
            och genomförande av styrmedel och åtgärder tar hänsyn till fördelningseffekter
            och utformas med klimaträttviseperspektiv.
          </p>
          <p xml:id="i-SpBpCTPRBfgbf6zrHrpmyD">
            För att Sverige ska nå uppsatta mål inom transportpolitiken måste
            enligt Vänster­partiet mer kraftfulla åtgärder genomföras för
            att öka transporteffektiviteten framför allt i våra städer och
            tätorter. En sådan inriktning kräver överflyttning av bil‑, flyg-
            och last­bilstransporter till mer hållbara transportsätt, men
            även ökad beläggningsgrad i trans­porterna. På så sätt får vi
            person- och godstransporter med minskad energiförbrukning och
            klimatpåverkan. Även i gles- och landsbygder finns potential för
            åtgärder för att stärka transporteffektiviteten, men här behöver
            tyngdpunkten vara att stärka tillgången till alternativ till fossila
            drivmedel.
          </p>
          <p xml:id="i-Sfey9ohNGgbkSrM5K79hDD">
            Regeringen har under lång tid valt att inte prioritera åtgärder
            för ett mer transport­effektivt samhälle, detta trots det omfattande
            empiriska underlaget för att det är ekono­miskt lönsamt och nödvändigt
            för klimatomställningen. I stället har regeringen i stor utsträckning
            fortsatt i gamla spår i transportpolitiken där stora anslag fortsatt
            går till nya vägprojekt och där anslag i stor utsträckning saknas
            för hållbara gods- och persontrans­porter.
          </p>
          <p xml:id="i-PpbuDXAniLPRHmnm1JY3xd">
            Med anledning av coronapandemin har vi kunnat skönja stora beteendeförändringar
            i världens städer. Inte minst i trafiken har detta blivit uppenbart.
            Efter ett halvår med fysisk distansering börjar människor uppskatta
            städer utan buller och luftföroreningar och vill sannolikt inte
            ha ett rakt återgående till hur det var innan pandemin. Krisen
            ger därmed en möjlighet att bygga mer hållbara städer där transporter
            och resor sker med minskad påverkan på miljö och klimat och med
            förbättrad folkhälsa. Med gröna inve­steringar och styrmedel för
            ett transporteffektivt samhälle stimuleras sysselsättningen efter
            pandemin.
          </p>
          <p xml:id="i-TW1SxRmqtmwDXnDhYbFBJJ">
            En transporthierarki bör genomsyra alla beslut som rör kommunikationer.
            Grunden för en sådan hierarki är att de olika transportslagens
            klimatpåverkan ska leda mot de övergripande klimatmålen. Vid behov
            av kommunikation bör man först ställa sig frågan om det är nödvändigt
            att över huvud taget fysiskt förflytta sig. För att minska behov
            av förflyttningar krävs därför i grunden en god samhällsplanering.
            Det kan också vara för­delaktigt att använda digitala tjänster
            för att på så sätt minska behovet av transporter. Om det ändå
            finns behov av att förflytta sig i det fysiska rummet bör man
            i första hand använda sig av gång eller cykel. Är det inte möjligt
            ska kollektiva transportmedel såsom buss, spårtrafik och järnväg
            användas. För busstrafik ska drivmedlet i första hand vara förnybart
            och för spårtrafik ska elen komma från förnybar energi. Sedan
            följer sjöfart som ett alternativ i transporthierarkin främst
            för godstransporter. Det är viktigt att en ökad andel förnybara
            drivmedel eftersträvas för en hållbar sjöfart. Är det inte möjligt
            att använda något av dessa transportslag måste man använda vägtransporter
            och då i första hand de som utnyttjar drivmedel som inte påverkar
            miljön negativt. I sista hand ska flyg användas.
          </p>
          <p xml:id="i-V56291pJfqs4WxTPivEQ21">
            Delar man in olika transporter och kommunikationssätt i en önskad
            rangordning kan det se ut enligt nedan:
          </p>
          <list style="ul">
            <item xml:id="i-82nfJkzyGxt8oKvPcvUc7M">
              samhällsplanering
            </item>
            <item xml:id="i-2NsVjoz2SRD1JXKysrJMJW">
              it och bredband
            </item>
            <item xml:id="i-HY6KGBFbS2ss1RA4WwXbr7">
              gång och cykel
            </item>
            <item xml:id="i-PYaayEG3fe6rcGRd1WfZMY">
              kollektivtrafik
            </item>
            <item xml:id="i-5yABKHKQMPCVQqf7hUJqqD">
              a) spår- och järnvägstrafik samt busstrafik med förnybara drivmedel
            </item>
            <item xml:id="i-Q3wGiFr9gEHJ4w5nWa3teo">
              b) buss med fossila drivmedel
            </item>
            <item xml:id="i-BkdN7jktPbnXBD7mf2Z4VQ">
              sjöfart för främst godstransporter
            </item>
            <item xml:id="i-CPsY5sSLPS9B29scjfUL7Z">
              vägtrafik
            </item>
            <item xml:id="i-PQqRnhqy1hij4kW5YnKsUm">
              flygtrafik.
            </item>
          </list>
          <p xml:id="i-FpjwsxZ7YzyXodffyi8AUT">
            Regeringen bör återkomma med förslag om införande av en transporthierarki
            som ska genomsyra alla beslut för transportplanering. Detta bör
            riksdagen ställa sig bakom och ge regeringen till känna.
          </p>
          <head type="h2" xml:id="i-6sSMEFaAuZRgtVUxdp5Ggf">
            4.4 Inför en investeringsbudget
          </head>
          <p xml:id="i-FSMNR3DTvcaH3QSDxkPhAn">
            För att möta klimatkrisen kommer Sverige att behöva göra mycket
            stora investeringar i förnybar energi, industriomställning, upprustning
            av bostäder, hållbar livsmedelsproduk­tion och inte minst inom
            infrastruktursektorn. Sett till volymer är infrastruktur den sektor
            där staten lägger mest pengar på investeringar. Historiskt sett
            har Sverige investe­rat ungefär 2 procent av BNP i infrastruktur,
            men de senaste decennierna har den siffran sjunkit märkbart. En
            förklaring till detta är att regeringen inte längre finansierar
            infra­strukturinvesteringar med lån utan genom löpande anslag
            från statsbudgeten. För att göra de stora investeringarna i omställningen
            av transportsektorn anser Vänsterpartiet att det är rimligt att
            delar finansieras med lån utanför den ordinarie infrastrukturplanen.
            Vi anser dessutom att det är mycket lämpligt att göra detta nu.
            Våra ekonomier behöver återstartas efter pandemin och investeringar
            i hållbar omställning av transportsystemet både skapar nya gröna
            jobb och bidrar till att våra miljö- och klimatmål kan nås. Dess­utom
            har EU uppmanat medlemsstaterna till stora hållbara investeringar
            som ett sätt att återstarta ekonomierna efter pandemin. EU har
            tydliggjort att det numera råder ”full flexibilitet” avseende
            EU:s finansiella ramverk, dvs. tidigare regler avseende statsskuld
            och budgetunderskott är pausade för att underlätta stora investeringar.
            Detta gäller också EU:s annars rigida statsstödsregler, där EU
            som en pandemiåtgärd numera är mer tillåtande till statlig intervention.
          </p>
          <p xml:id="i-3Lx8paNagX3aLrCbx3LhPd">
            Vänsterpartiet anser därför att staten ska införa en investeringsbudget,
            vilket innebär att kostnaden för investeringen fördelas över dess
            livslängd. Det är ett system som an­vänds av företag, kommuner,
            regioner m.fl. Även hushåll agerar i praktiken på samma sätt då
            det är få som kan betala av sitt hus eller sin bil samma dag som
            köpet görs. En investering bör ses som något som man konsumerar
            under en längre tid. Hus, järnväg, vägar och cykelinfrastruktur
            är exempel på typiska investeringar. Det finns de som häv­dar
            att om man låter investeringar finansieras genom lån i stället
            för anslag så lämnar man en skuld till nästa generation. Vi hävdar
            att det är tvärtom. Med nuvarande synsätt riskerar i stället nödvändiga
            investeringar för ett hållbart samhälle att utebli. Kostnaden
            för järnvägssträckor som kan användas av många generationer framöver
            och bidra till ökad hållbarhet ska rimligen kunna delas upp under
            en längre amorteringstid. Dagens låga räntor gör också att det
            nu är extra förmånligt att låna till investeringar.
          </p>
          <p xml:id="i-2iqZxz6YYeFMAuK2pVTgzV">
            Vänsterpartiet anser att byggandet av nya stambanor för höghastighetståg
            är särskilt lämpligt som lånefinansierat projekt. Genom att lyfta
            ut stambanorna ur innevarande infrastrukturplan kan de nya stambanorna
            byggas som ett sammanhängande projekt som inte konkurrerar med
            anslag till andra viktiga investeringar. Att bygga höghastighets­banorna
            som ett lånefinansierat projekt i en egen projektorganisation
            har också föresla­gits av Trafikverket. Både Riksgälden och Europeiska
            investeringsbanken har signalerat sin beredvillighet att finansiera
            svenska infrastrukturinvesteringar. Byggandet av nya stambanor
            för höghastighetståg bör därför göras till ett sammanhängande
            projekt som finansieras med lånade medel med sikte på att färdigställa
            banorna till 2030. Detta bör riksdagen ställa sig bakom och ge
            regeringen till känna.
          </p>
          <head type="h2" xml:id="i-Mrqg8LnGaAnaKjJtzaw5KX">
            4.5 Medfinansiering
          </head>
          <p xml:id="i-6QEq3m8p2AjRv6Q7MgwN37">
            Investeringar i infrastruktur är i hög grad, och bör förbli,
            en i huvudsak statlig angelä­genhet. All medfinansiering är frivillig,
            men metoden får inte bli ett sätt att ”köpa sig före i kön” och
            målet om samhällsekonomisk effektivitet får inte frångås. Det
            är den samhällsekonomiska nyttan som ska styra prioriteringen
            av objekt, förekomsten av medfinansiering får inte avgöra prioriteringen
            och mindre lönsamma projekt med med­finansiering får inte konkurrera
            ut mer lönsamma åtgärder utan medfinansiering. Risken är att mer
            resurssvaga kommuner och regioner inte får ta del av statliga
            investerings­medel i samma utsträckning som de med stora resurser.
            Konsekvenserna för fördelning­en av resurser behöver utredas.
          </p>
          <p xml:id="i-6nV61sz5nATEaieKWzuika">
            Vänsterpartiet är inte principiellt motståndare till medfinansiering
            men avvisar ett förfaringssätt som riskerar att både förändra
            prioritetsordningen för nationella infra­strukturobjekt och påföra
            kostnader från staten till lokala och regionala företrädare. Det
            måste finnas tydliga principer för att den samhällsekonomiska
            nyttan ska vara överord­nad finansieringsform vid prioritering
            av infrastrukturobjekt.
          </p>
          <p xml:id="i-9gKkiHJpeY757SNg7oEhDR">
            Medfinansiering kan också gå åt andra hållet, då staten medfinansierar
            exempelvis kommunala projekt. På grund av Trafikverkets allt dyrare
            processer hjälper detta dock ofta inte mindre kommuner som inte
            har så mycket resurser. Statens medfinansiering sträcker sig till
            själva byggandet av t.ex. en cykelväg, men för själva prospekteringen
            och planeringen måste kommunen betala Trafikverket för hela summan.
            På grund av de skenande kostnaderna för dessa delar så är det
            inte sällan den delen av projektet som innebär högst kostnader.
          </p>
          <p xml:id="i-GgmFJG1DtAZL7FRBjHk9g8">
            Regeringen bör ge Trafikverket i uppdrag att utreda och förtydliga
            principerna för medfinansiering och dess effekter, inte minst
            för fördelningen av infrastrukturmedel mellan olika delar av landet.
            Detta bör riksdagen ställa sig bakom och ge regeringen till känna.
          </p>
          <head type="h2" xml:id="i-FBvFtcDd8L1SsWNTZtu7vq">
            4.6 En hållbar samhällsplanering
          </head>
          <p xml:id="i-NVF8UabzqHxjMLMw1CHLKL">
            Vänsterpartiet menar att nuvarande kris med coronapandemin också
            ger möjligheter. Med coronapandemin har stora beteendeförändringar
            varit nödvändiga. Under pande­min har människor runt om i världen
            kunnat erfara hur ett liv också kan levas. Plötsligt går luften
            i storstäderna att andas, fågelkvitter hörs i våra städer, människor
            slipper slösa bort timmar i ringlande bilköer och bergen kan för
            första gången på länge skönjas utan­för stadsgränsen.
          </p>
          <p xml:id="i-7gmRWp7sSNNPNRRYzGZ2Ft">
            Inom samhällsplaneringen finns stora möjligheter att minska transportsektorns
            klimat- och miljöpåverkan. Strukturellt och långsiktigt handlar
            det om att få till stånd en samhällsplanering och ett byggande
            som minskar behovet av långväga fysiska trans­porter och en planering
            som bygger på mer energisnåla och miljövänliga transporter, t.ex.
            kollektiva transporter på spår och med buss. Även användning av
            it-infrastruktur för att möjliggöra virtuella möten är av stor
            betydelse för att minska sektorns klimat­påverkan.
          </p>
          <p xml:id="i-YaCwu8tJXiWstDHqArY61E">
            Om bebyggelsen förtätas, redan exploaterad mark tas i anspråk
            och infartsparker­ingar byggs etc. kan samhällsplaneringen vara
            ett verktyg för ett mer transporteffektivt och energisnålare samhälle.
            Det skapar möjlighet för fler människor att gå eller cykla och
            ökar därmed även kapaciteten för övriga trafikslag.
          </p>
          <p xml:id="i-X3JkpyQWqBp8t1v2G25RVG">
            Genom ökad och förbättrad kollektivtrafik och järnväg ges stora
            möjligheter att minska vägtransporter och klimatbelastning, men
            effekten blir även att behov av nya väginvesteringar minskar.
            Med en förbättrad samverkan mellan transportslagen kan transporter
            effektiviseras. Därför är s.k. intermodala transporter, där godset
            kan byta lastbärare i transportkedjan, av väsentlig betydelse
            för ett transportsnålt samhälle. Även sjöfarten är här av stor
            betydelse för att minska miljö- och klimatpåverkan.
          </p>
          <p xml:id="i-7EvAuEnjYk4fpRxjebAvHt">
            På korta transportsträckor (vilket gäller merparten av alla förflyttningar)
            i större städer har gång och cykel den största potentialen, vilket
            bl.a. kan stimuleras genom nya cykelbanor, lånecyklar och regionala
            cykelleder. I glesare bygder kan anropsstyrd kollektivtrafik minska
            bilresorna på kortare sträckor.
          </p>
          <p xml:id="i-HNTYnUFMu7913HdJXzJdMy">
            För att samhällsplaneringen ska vara en del i att nå ett ekologiskt
            hållbart transport­system föreslår vi att
          </p>
          <list style="ul">
            <item xml:id="i-2Y4hpkdKHzsPPPaMgYXbFY">
              regeringen återkommer med lagförslag som stärker den regionala
              samordningen så att klimatbelastande transporter kan minska
            </item>
            <item xml:id="i-Y7yyTMvhcjsmxPhV4FGVv6">
              staten ska föregå med gott exempel med effektiva och klimatanpassade
              transporter genom att alla myndigheter och offentligt ägda företag
              bör upprätta en miljöanpassad resepolicy
            </item>
            <item xml:id="i-XqFPXGxapFQHRhPmEyUsYK">
              kommuner ska kunna ålägga verksamhetsutövare att etablera transportplaner
              för minskad miljö- och klimatpåverkan
            </item>
            <item xml:id="i-3hVpsUiXVYM4XTnUZQHNhz">
              befintliga stadskärnor ska utvecklas och det ska i plan- och
              bygglagen (PBL) införas begränsande bestämmelser rörande detaljhandelsanläggningar
              i externa lägen
            </item>
            <item xml:id="i-PpgNEtazPbeMebJMTevjna">
              i avvaktan på lagändringar angående detaljhandelsanläggningar
              i externa lägen bör det omgående införas ett moratorium mot externa
              köpcentrum.
            </item>
          </list>
          <p xml:id="i-PwaCB1aj7f6wyKvDxy8A1n">
            Vad som ovan anförs om en hållbar samhällsplanering bör riksdagen
            ställa sig bakom och ge regeringen till känna.
          </p>
          <head type="h2" xml:id="i-82hzk43nDno4ti93PZmbPo">
            4.7 Ökad it-användning för minskad klimatpåverkan
          </head>
          <p xml:id="i-6XRqSPKKaXVtE8LiE1va5G">
            Klimatnödläget och överkonsumtionen innebär att vi måste minska
            transportarbetet i Sverige och i världen, oavsett ny teknik och
            nya drivmedel. Teknikutvecklingen gällande bredband och digitala
            lösningar har gått fort. Inte minst har coronapandemin visat att
            vissa yrken kan ställa om så att de anställda kan resa betydligt
            mindre och där­med spara både utsläpp och pengar. Det har också
            inneburit att många genom minskade pendlingstider upplever att
            de har betydligt mer tid och stressar mindre, vilket ger stora
            hälsovinster.
          </p>
          <p xml:id="i-Cz77t3sGrZPdvPBST61Z4s">
            Pandemin har också visat de stora klyftorna, inte bara mellan
            de människor som har privilegiet att kunna arbeta hemifrån och
            de som måste vara på plats för att göra sitt arbete och därmed
            utsätta sig för smittorisk, utan också mellan dem som har tillgång
            till digitala verktyg och tillräckligt snabb uppkoppling och dem
            som inte har det. Dessa skillnader är såväl geografiska, då stora
            delar av landet inte har utbyggt bredband och därmed inte tillgång
            till den digitala världen, som mellan befolkningsgrupper när det
            gäller kunskap men också ekonomiska möjligheter. Samtidigt kräver
            både myndigheter och företag att man har möjlighet att använda
            sig av digitala tjänster.
          </p>
          <p xml:id="i-CpLSxU2yXw4yhZzMiHDnkz">
            Det finns stora samhällsvinster i att snabbt bygga ut Sveriges
            digitala infrastruktur. Inte minst under coronapandemin har bristerna
            i denna infrastruktur blottlagts. Så många som vart femte hushåll
            i Sverige, de flesta i landsbygder, saknar i dag bra bred­band.
            Regeringens mål om att 95 procent av alla hushåll och företag
            ska ha tillgång till snabbt bredband senast 2020 har inte nåtts.
            Bredbandsutbyggnaden har dessvärre tappat i tempo snarare än att
            ha ökat de senaste åren, vilket hade krävts för att nå regeringens
            mål.
          </p>
          <p xml:id="i-V5Df1DAwdrpWBPhMYX6GiT">
            Sveriges bredbandsutbyggnad utförs av en mängd olika aktörer,
            och detta med mycket varierande utfall. Som ett exempel kan nämnas
            att det bolag som fått mest statliga bidrag också är det som fått
            mest kritik av konsumenter i form av anmälningar till Allmänna
            reklamationsnämnden. Detta kan ses som ett direkt resultat av
            en politik där den bärande delen är att utbyggnaden ska vara ”marknadsdriven”.
            Vänsterpartiet hade önskat en utbyggnad där marknaden inte är
            ett självändamål utan bredband ses som grundläggande infrastruktur
            och där samhället tar ett större ansvar.
          </p>
          <p xml:id="i-SPV8NZsx3ex4CtbSpVtkEj">
            Vänsterpartiet vill också poängtera faran i att 5G-nätet inte
            byggs ut av staten. Vi riskerar att få samma utveckling som när
            det gäller det fasta bredbandet, att inte alla delar av landet
            nås eftersom privata bolag inte ser vinster i att bygga ut överallt.
            Dess­utom ser vi redan nu hur systemet man valt orsakar förseningar
            och dyra rättsprocesser och det finns fortfarande en risk att
            Sveriges säkerhet äventyras genom att främmande makt får makten
            över viktig infrastruktur. Vänsterpartiet inser att auktionerna
            är genom­förda men anser fortfarande att utbyggnaden ska ske i
            statlig regi.
          </p>
          <p xml:id="i-WTnAhcfasm3ovcXgXVj5CA">
            Vänsterpartiet ser bredband, internet och it som det sjätte trafikslaget.
            Bredbands­utbyggnaden är en infrastruktursatsning som bör ingå
            i Sveriges infrastrukturplan. Staten måste ta ett betydligt större
            ansvar för att bredband och digitalisering når ut i hela landet
            och till alla befolkningsgrupper.
          </p>
          <head type="h1" xml:id="i-13rkYaKLbfwiQBMiDTQ7Xj">
            5 Resor och transporter i dag och utveckling till 2040
          </head>
          <p xml:id="i-DfWTYXk9K4ZDrVgJCs4WJ8">
            När Trafikverkets basprognos, som är regeringens enda prognos
            för utvecklingen av resor och transporter, pekar på en kraftig
            trafikutveckling framöver och läggs till grund för infrastrukturplaneringen
            så motverkar det såväl ambitiösa planer för omställning i många
            regioner och kommuner som regeringens egen ambition att stärka
            arbetet med exempelvis steg 1‑ och 2‑åtgärder. Det blir en motsättning
            mellan regeringens prognos och ambitioner, som regeringen har
            att hantera, vilket sänder minst sagt tvetydiga signa­ler om Sveriges
            möjligheter att uppnå riksdagens beslutade klimatmål.
          </p>
          <p xml:id="i-BhbNyE8vTcndpaF1gUPupY">
            Trafikverkets, och därmed regeringens, underlag för beslut, analys-
            och beräknings­modeller för prognoser för utvecklingen av transporter
            bygger på ålderdomliga modeller och är allvarligt bristfälliga.
            Rapporten Miljömålen i transportplaneringen från forsk­ningsprojektet
            Stafetten som tagits fram av IVL Svenska Miljöinstitutet, Trivector
            och Lunds universitet, visar att Sveriges klimatmål inte får tillräckligt
            genomslag i infra­strukturplaneringen. I rapporten konstateras
            att vägutbyggnader som genererar ny trafik går emot flera viktiga
            miljömål och att det inte är i linje med miljömålen att spendera
            miljardbelopp på vägobjekt som dels leder i motsatt riktning i
            förhållande till miljö­målen, dels innebär att stora ekonomiska
            resurser tas i anspråk som behövs för att ställa om till ett hållbart
            transportsystem. Rapporten föreslår därför att regeringen ska
            ge Trafikverket i uppdrag att utveckla metodik och samverkansformer
            där man i samråd med regioner och kommuner kan identifiera tidigare
            beslutade objekt som inte uppfyller dagens krav. Trafikverket
            behöver utveckla modeller för att göra det möjligt att riva upp
            och ompröva gamla beslut om den typen av objekt utan att rasera
            tilliten mellan parter­na. Detta är kritik som är i linje med
            vad Vänsterpartiet tidigare uppmärksammat reger­ingen på och där
            vi föreslagit åtgärder och satsningar.
          </p>
          <p xml:id="i-FtkVsDpJZhvLUQp1yapjjx">
            Vänsterpartiet anser därför att Trafikverket i sin planering
            tydligare ska ta utgångs­punkt i klimatmålet för transportsektorn
            och aktivt styra investeringar mot åtgärder som bidrar till en
            omställning av transportsystemet på både kort och lång sikt. Regeringen
            bör ge Trafikverket i uppdrag att som komplement till dagens basprognoser
            utveckla målorienterade prognoser, där man utgår från att transportplaneringen
            ska styras mot ett mer transporteffektivt samhälle. Detta bör
            riksdagen ställa sig bakom och ge regeringen till känna.
          </p>
          <p xml:id="i-PkDFp6zu2etVv2wcSovHRB">
            Därutöver ska regeringen ge Trafikverket i uppdrag att utveckla
            metodik och sam­verkansformer där man i samråd med regioner och
            kommuner kan identifiera tidigare beslutade objekt som inte uppfyller
            dagens krav i enlighet med klimat- och miljömål. Detta bör riksdagen
            ställa sig bakom och ge regeringen till känna.
          </p>
          <head type="h1" xml:id="i-RuDUijejTHBRi2gMPdvPDk">
            6 Pågående arbete
          </head>
          <p xml:id="i-BfJFaLrJGjcPaLLT9WQv1e">
            I regeringens antagna nationella plan ökade andelen och volymen
            investeringar i järn­väg jämfört med planen för 2014–2025. Det
            är enligt vår bedömning ett steg i rätt rikt­ning. Den antagna
            planen innehåller dock fortfarande betydande investeringar i nya
            vägar, vilket resulterar i ökad personbilstrafik och tränger undan
            ytterligare invester­ingsutrymme för järnväg. Vi ställer oss oförstående
            till att t.ex. en satsning på Tvär­förbindelse Södertörn fortfarande
            kan ingå i regeringens planering. Naturvårdsverket avfärdade 2017
            satsningen då den motverkar omställningen till ett långsiktigt
            hållbart urbant transportsystem såväl som regionala och nationella
            mål för klimat och miljö. Forskning visar att fler motorvägar
            också ger ökad biltrafik. Vänsterpartiet anser i princip att vägnätet
            i Sverige är färdigutbyggt och är emot att det ligger kvar beslutade
            större vägprojekt såsom Östlig förbindelse, följdprojekt till
            Förbifart Stockholm, samt E22 Malmö–Lund.
          </p>
          <p xml:id="i-AU32oRv94K7pm6W31Y7Kif">
            Regeringen ska ge Trafikverket i uppdrag att omförhandla i syfte
            att ta bort de be­slutade vägprojekt, i såväl befintlig nationell
            plan som kommande nationell plan, som bidrar till att det av riksdagen
            beslutade klimatmålet inte nås. Detta bör riksdagen ställa sig
            bakom och ge regeringen till känna.
          </p>
          <head type="h1" xml:id="i-UXaseD1Cn7HEEuhAyRNSGM">
            7 Satsningar på att vidmakthålla och utveckla transportinfrastrukturen
          </head>
          <p xml:id="i-Vvb5Z5M3k26DZWddciXD2W">
            Regeringen föreslår att den ekonomiska ramen för åtgärder i den
            statliga transportinfra­strukturen m.m. som finansieras med anslagsmedel
            under perioden 2022–2033 ska upp­gå till 799 miljarder kronor.
            Vänsterpartiet välkomnar att regeringen sedan förra infra­strukturpropositionen
            höjt sina ambitioner för transportsystemet. Mot bakgrund av klimat-
            och miljöskäl och de stora brister i kapacitet och tillgänglighet
            som resenärer och godstrafik ställs inför är nivån dock otillräcklig.
          </p>
          <p xml:id="i-JeVAKJenthrRa26QtDMEPg">
            Vänsterpartiet menar att vi måste genomföra ett systemskifte
            inom infrastrukturen. För en sådan omställning krävs ökade anslag
            till hållbara transportslag och införande av nya styrmedel. Transportinfrastrukturen
            ska planeras så att den verkar i enlighet med våra nationella
            klimat- och miljömål och ger människor möjlighet att färdas med
            håll­bara transporter och så att fler företag kan frakta sina
            varor med en godstrafik som mini­merar utsläppen och ger svensk
            industri ökad konkurrenskraft med snabba, leverans­säkra transporter.
            Satsningen på nya stambanor för höghastighetståg bör lånefinansieras.
            Därmed frigörs 71 miljarder kronor ur regeringens föreslagna ekonomiska
            ram för åtgär­der i den statliga transportinfrastrukturen m.m.
            under perioden 2022–2033, som ska satsas på andra järnvägsinvesteringar.
            Med anledning av det ovan anförda bör den eko­nomiska ramen för
            åtgärder i den statliga transportinfrastrukturen m.m. under perioden
            2022–2033 uppgå till 969 miljarder kronor, samt att nya stambanor
            finansieras med lån utanför denna ekonomiska ram. Detta bör riksdagen
            ställa sig bakom och ge regeringen till känna.
          </p>
          <head type="h2" xml:id="i-FMDCGHpxsdqzsvGhF4bJAh">
            7.1 Vidmakthållande av vägar och järnvägar
          </head>
          <p xml:id="i-QswaW8dkqtPReoLTNnoLZM">
            Regeringen föreslår att 165 miljarder kronor av den ekonomiska
            ramen ska användas till vidmakthållande av statliga järnvägar
            inklusive reinvesteringar samt att 197 miljarder kronor ska användas
            till vidmakthållande av statliga vägar inklusive bärighet, tjälsäkring
            och reinvesteringar av vägar samt till statlig medfinansiering
            till enskilda vägar. Trafik­verket beskriver i inriktningsunderlaget
            inför transportinfrastrukturplaneringen för perio­den 2022–2033
            och 2022–2037 att det finns behov av att återta det eftersatta
            underhållet på järnväg med 43 miljarder kronor i 2017 års priser
            (dvs. ca 45,3 miljarder kronor i 2021 års priser enligt SCB) respektive
            på väg med 23 miljarder kronor i 2017 års priser (dvs. ca 24,3
            miljarder kronor i 2021 års priser enligt SCB). Det eftersatta
            underhållet beräknas sammantaget därmed till 66 miljarder kronor
            i 2017 års priser (dvs. ca 69,6 miljarder kronor i 2021 års priser
            enligt SCB).
          </p>
          <p xml:id="i-EnyX1GNfCjdKBs87nZRbQy">
            Av regeringens proposition framgår att regeringen inte har någon
            avsikt att återta det eftersatta underhållet på väg och järnväg
            då denna underhållsskuld inte ens nämns, annat än som återgivande
            av remissinstansernas yttrande. Vänsterpartiet delar remiss­instanserna
            Föreningen Sveriges Järnvägsentreprenörer, Green Cargo AB, Svenskt
            Näringsliv och Transportföretagens bedömning och anser att Trafikverket
            bör upprätta en långsiktig och finansierad underhållsplan för
            järnvägar och vägar med mål att ta igen det eftersläpande underhållet.
          </p>
          <p xml:id="i-7ubMMJmb6LnB85nweBNm7i">
            Vänsterpartiet vill särskilt uppmärksamma det extremt eftersatta
            underhållet av vägar i landsbygder och glesbygder. Att företag
            låter bli att etablera sig i landsbygder på grund av bristande
            infrastruktur och indragna kollektivtrafiklinjer för att vägar
            utgör ett arbetsmiljöproblem är inte hållbart. För att hela Sverige
            ska leva och både människor och företag ska kunna verka i hela
            landet behöver arbetet med att underhålla och rusta upp vägarna
            ute i landet prioriteras på ett helt annat sätt i dag.
          </p>
          <p xml:id="i-7u8jSSm4fF3YwqimxPSmme">
            Med anledning därav bör den ekonomiska ramen för vidmakthållande
            av statliga järnvägar inklusive reinvesteringar ökas och uppgå
            till 225 miljarder kronor, samt ökas till 207 miljarder kronor
            att användas till vidmakthållande av statliga vägar inklusive
            bärighet, tjälsäkring och reinvesteringar av vägar samt till statlig
            medfinansiering till enskilda vägar. Detta bör riksdagen ställa
            sig bakom och ge regeringen till känna.
          </p>
          <head type="h3" xml:id="i-CFqAuEBH2c9dYPvpRXNTiS">
            7.1.1 Järnväg
          </head>
          <p xml:id="i-Pa3jbzurh63G5KzGNwQAeh">
            I propositionen föreslår regeringen att 165 miljarder kronor
            avsätts till vidmakthållande av statliga järnvägar inklusive reinvesteringar
            för planperioden. Det är en höjning jäm­fört med innevarande underhållsram
            men dessvärre långt ifrån tillräckligt. Trafikverket har i sitt
            underlag pekat på ett behov av 194 miljarder kronor i underhållsinvesteringar
            för planperioden, dvs. ca 30 miljarder kronor mer än regeringens
            förslag. Sveriges tåg­företag har pekat på att med regeringens
            förslag kommer underhållsskulden att växa till 60 miljarder kronor
            under planperioden. Regeringens förslag räcker med andra ord inte
            ens till för att vidmakthålla det järnvägssystem vi har. Med den
            fortsatta underhållsskuld som blir följden av regeringens förslag
            kommer svensk järnväg successivt att brytas ned. Med detta följer
            ökade förseningar och ökad risk för olyckor. Tilltron till järnvägen
            som transportslag riskerar att urholkas. Vi ser att regionala
            banor och järnväg i glesbygd överlag kommer att drabbas extra
            hårt när Trafikverkets underhållsbudget inte räcker till. Risken
            för nedläggningar är uppenbar. Detta är en utveckling Vänsterpartiet
            vill undvika och den går att avhjälpa med ökade resurser till
            järnvägsunderhåll. Vänsterpartiet vill därför öka den ekonomiska
            ramen för vidmakthållande, inklusive reinvesteringar, av det statliga
            järnvägsnätet till 225 miljarder kronor.
          </p>
          <p xml:id="i-29yKiLeMn9rU1XrgKJPWqU">
            Ett bra järnvägsunderhåll handlar inte bara om hur mycket pengar
            som anslås utan också om vem som har huvudmannaskapet och ansvaret.
            I dag är järnvägsunderhållet helt och hållet avreglerat. Trafikverket
            är reducerat till en upphandlare av i dagsläget 34 baskontrakt
            med olika entreprenörer. Resultatet har blivit att Trafikverket
            som för­valtare har dålig koll på sin egen anläggning. Denna negativa
            bild stärks av den statliga granskningen av järnvägsunderhållet,
            Framtidens järnvägsunderhåll (SOU 2020:18). Utredaren konstaterar
            att avregleringen inte lett till det önskade resultatet med ett
            effek­tivare och bättre järnvägsunderhåll och skriver: ”Konkurrensutsättningen
            av järnvägs­underhållet har inte lett till den effektivisering
            och innovation i underhållsverksamheten som var förhoppningen.”
            Dessutom har avregleringen bidragit till kraftiga kostnads­ökningar.
            Riksrevisionen pekar i rapporten Drift och underhåll av järnvägar
            (RiR 2020:17) på att slutpriset för ett underhållskontrakt i snitt
            ökar med 74 procent jämfört med anbudspriset. Utredningen Framtidens
            järnvägsunderhåll föreslår att Trafikverket ska ta tillbaka åtta
            baskontrakt och bedriva det underhållet i egen regi. Vänsterpartiet
            ser det som ett bra första steg mot ett mer robust och kostnadseffektivt
            järnvägsunderhåll som drivs i egen regi, men vi hade önskat att
            utredningen dragit den logiska slutsatsen och föreslagit att järnvägsunderhållet
            ska återgå till statlig regi.
          </p>
          <p xml:id="i-Kg158hJJKd18MxJDoxjfZk">
            Regeringen bör återkomma med ett förslag till hur järnvägsunderhållet
            ska kunna återtas till offentlig regi.
          </p>
          <head type="h3" xml:id="i-BZRoWCNSS2bPoJoZUtUs64">
            7.1.2 Vägar
          </head>
          <p xml:id="i-JqzFZ9nrxXnADfxj5vkRfQ">
            Regeringen föreslår att 197 miljarder kronor ska användas till
            vidmakthållande av stat­liga vägar inklusive bärighet, tjälsäkring
            och reinvesteringar av vägar samt till statlig medfinansiering
            till enskilda vägar. Det innebär en genomsnittlig ram per år på
            ca 16,4 miljarder kronor.
          </p>
          <p xml:id="i-Y5Kp9G2zU5HqqZtmKVtkKo">
            Vänsterpartiet delar bedömningen att det finns behov av ökade
            medel till drift och underhåll för vägar. Den infrastruktur vi
            har bör vårdas väl. Sett i ett livscykelperspektiv kan det finnas
            klimatfördelar i att vårda det som finns och endast investera
            i ny infra­struktur som det finns behov av på lång sikt. Därför
            måste det eftersatta underhållet främst på landsbygd och i glesbygd
            återtas. Trafikverket beskriver i inriktningsunder­laget inför
            transportinfrastrukturplaneringen för perioden 2022–2033 och 2022–2037
            att det finns behov av att återta det eftersatta underhållet på
            väg med 23 miljarder kronor i 2017 års priser (dvs. ca 24,3 miljarder
            kronor i 2021 års priser enligt SCB). Vi prioriterar dock satsningar
            på nya vägar i betydligt mindre omfattning än regeringen, vilket
            innebär lägre drifts- och underhållskostnader i framtiden. I princip
            bör inga större vägprojekt inledas under planperioden. Av den
            ekonomiska ramen ska 207 miljarder kronor använ­das till vidmakthållande
            av statliga vägar inklusive bärighet, tjälsäkring och reinvester­ingar
            av vägar samt till statlig medfinansiering till enskilda vägar.
          </p>
          <head type="h3" xml:id="i-En1o5MdVBh95evMKAM9CUF">
            7.1.3 Sjöfart
          </head>
          <p xml:id="i-3JH7hEYJxCiLQUo9uGkAeq">
            Sjöfarten är en mycket viktig del i det svenska infrastruktursystemet,
            speciellt för gods­transporter. 90 procent av all import och export
            i Sverige transporteras till någon del till sjöss. En fungerande
            sjöfart är helt avgörande för exempelvis vår basindustris konkur­renskraft.
            Den nationella godstransportstrategin innebär bl.a. att Sverige
            ska arbeta för att flytta över godstransporter från väg till sjöfart.
            Medan vägar och järnvägar lider av allvarliga kapacitetsbrister
            och stort slitage har vi stor överkapacitet i hamnar och far­leder,
            ett transportslag vars underhåll och drift dessutom har relativt
            låga kostnader. Varken sjöfartens roll eller ambitionen att flytta
            över godstransporter till sjöfarten avspeglas i propositionen
            om nationell plan. För att nå klimat- och effektivitetsmål behöver
            satsningar på inrikes sjöfart göras och Sjöfartsverket behöver
            ges möjlighet att ta del av underhållsmedel från planen, inte
            minst för att öka konkurrensneutraliteten mellan trafikslagen,
            överbrygga de strukturella hinder som finns för ett effektivt
            transportsystem och underlätta en överflyttning av transporter
            från väg till sjö.
          </p>
          <p xml:id="i-WNkHMoRXYNVHKKpJp4n7Zn">
            Propositionen om nationell plan för infrastruktur ska inte peka
            ut enskilda invester­ingsobjekt. Dock är sjöfarten negligerad
            både i Trafikverkets underlag till propositionen i fråga och i
            propositionen, och vi i Vänsterpartiet ser oss nödgade att i detta
            fall lägga skarpa förslag om sjöfartsanslag som bör lyftas in
            i den nationella planen.
          </p>
          <p xml:id="i-EP89fA9BbzfdwuoYQYwYMu">
            I Sjöfartsverkets underlag till Trafikverkets inriktningsunderlag
            lyftes förslaget om ett nytt anslag för drift och underhåll av
            befintliga och nya isbrytare. Varken Trafik­verket eller regeringen
            har tagit fasta på denna önskan. Vänsterpartiet håller med Sjöfartsverket
            om att det är viktigt med en mer balanserad fördelning mellan
            trafik­slagen av medel för underhåll och att sjöfarten inom området
            isbrytning ska få möjlighet att ta del av underhållsmedlen i planen,
            vilket inte är fallet i regeringens proposition om nationell plan
            för infrastrukturen. Detta skulle i sin tur leda till att Sjöfartsverket
            inte behöver höja avgifterna och på längre sikt skulle det även
            kunna möjliggöra en sänk­ning. Regeringen bör införa ett anslag
            med full kostnadstäckning för drift och underhåll av isbrytare
            i nationell plan för transportinfrastruktur. Detta bör riksdagen
            ställa sig bakom och ge regeringen till känna.
          </p>
          <p xml:id="i-2y2Hyh5HWaXV9R1bQz4MD8">
            För att kunna införa ett sådant anslag behöver dock förordningen
            (2009:236) om en nationell plan för transportinfrastruktur sannolikt
            förändras. Regeringen bör göra nöd­vändiga ändringar i förordningen
            (2009:236) om en nationell plan för transportinfra­struktur för
            att finansiering av isbrytning genom nationell plan för transportinfrastruktur
            ska kunna göras. Detta bör riksdagen ställa sig bakom och ge regeringen
            till känna.
          </p>
          <p xml:id="i-3ENsquRgefUUKGxoHYWvnW">
            Vänsterpartiet anser också att regeringen bör överväga att i
            enlighet med Sjöfarts­verkets äskande utvidga det statliga anslaget
            1:5 Ersättning för viss kanal- och sluss­infrastruktur till att
            omfatta alla kanaler och slussar och inkluderas i nationell plan
            för transportsystemet samt höjas till full kostnadstäckning och
            att det indexeras årligen.
          </p>
          <p xml:id="i-VzYEKDGM2sQJ6EqM9gUqZi">
            1994 tog Sjöfartsverket över förvaltningen av slussarna i Göta
            älv med ett anslag på 62,3 miljoner kronor. Det anslaget indexeras
            inte och har inte räknats upp sedan dess, vilket betyder att handelssjöfarten
            tar en allt större kostnad för varje år samtidigt som infrastrukturen
            i många delar övervägande brukas av fritidsbåtstrafiken. Vänsterpartiet
            anser att nationell plan för transportsystemet även ska omfatta
            Sjöfartsverkets förvalt­ning av samtliga kanaler och slussar samt
            att anslaget höjs för att säkra full kostnads­täckning och möjlighet
            till utveckling. Anslagen bör också räknas upp precis som anslagen
            till väg och järnväg. Detta skulle öka möjligheten att använda
            farlederna för inlandssjöfart för att på ett effektivt sätt avlasta
            landtransporter och förbättra den samlade effektiviteten i transportsystemet.
          </p>
          <head type="h2" xml:id="i-4rw46Qq1cqLS9xUdT2qxsG">
            7.2 Utveckling av transportsystemet
          </head>
          <p xml:id="i-NqQ1L3sQfZWM7bHUM4Jfww">
            Regeringen föreslår att 437 miljarder kronor av den ekonomiska
            ramen ska användas till utveckling av transportsystemet. Det betyder
            att medlen får användas för investeringar i statliga järnvägar
            och vägar, trimnings- och miljöåtgärder i befintlig infrastruktur
            och statlig medfinansiering till vissa regionala kollektivtrafikanläggningar
            m.m., bidrag till åtgärder i allmänna farleder och slussar, stöd
            för att främja hållbara stadsmiljöer samt räntor och amorteringar
            för investeringar som finansieras med lån. Vänsterpartiet före­slår
            en ökad ekonomisk ram för utveckling av transportsystemet i enlighet
            med den målstyrning som behövs för att nå det av riksdagen beslutade
            klimatmålet, där klimat­målet måste vara den styrande principen
            för framtidens infrastruktur och därmed styra planeringen, inriktningen
            och de ekonomiska ramarna för samtliga satsningar. Därtill föreslår
            Vänsterpartiet att satsningen på nya stambanor för höghastighetståg
            lånefinan­sieras. Därmed frigörs 71 miljarder kronor ur regeringens
            föreslagna ekonomiska ram för åtgärder i den statliga transportinfrastrukturen
            m.m. under perioden 2022–2033, som ska satsas på andra järnvägsinvesteringar.
            Med anledning av det ovan anförda bör 537 miljarder kronor av
            den ekonomiska ramen användas till utveckling av transportsyste­met.
            Detta bör riksdagen ställa sig bakom och ge regeringen till känna.
          </p>
          <head type="h3" xml:id="i-7zF1gAsBMfbviHm7XTLgTM">
            7.2.1 Trimnings- och miljöåtgärder
          </head>
          <p xml:id="i-Y2j8u2uzDddpFCBiBtYnej">
            Vänsterpartiet delar regeringens bedömning att trimnings- och
            miljöåtgärder i den befintliga transportinfrastrukturen är ett
            effektivt sätt att bidra till uppfyllelse av det övergripande
            transportpolitiska målet och de jämbördiga funktions- och hänsynsmålen,
            om de görs med klimatmålet som den styrande huvudprincipen. Naturvårdsverket
            betonar i sitt yttrande att trimningsåtgärder ska prioriteras
            som leder till förbättrad tillgänglighet och standard för mindre
            energiintensiva trafikslag – cykel, gång och kollektivtrafik.
            Det är en uppfattning som Vänsterpartiet delar.
          </p>
          <p xml:id="i-UZpUrAvoePCfKHZzZQ71az">
            Regeringen bör prioritera trimningsåtgärder som leder till förbättrad
            tillgänglighet och standard för mindre energiintensiva trafikslag
            såsom cykel, gång och kollektivtrafik. Detta bör riksdagen ställa
            sig bakom och ge regeringen till känna.
          </p>
          <head type="h3" xml:id="i-NfbRaZ9LKQJhf49mJYPmGx">
            7.2.2 Inför satsning på Hållbara, jämlika och transporteffektiva
            städer
          </head>
          <p xml:id="i-UJTZegE5rVJrCJV48G1VhL">
            Vänsterpartiet menar att nuvarande pandemikris också ger möjligheter.
            Coronapande­min har medfört stora, nödvändiga beteendeförändringar.
            Människor runt om i världens städer har kunnat erfara hur ett
            liv också kan levas. Luften i våra storstäder går att andas, människor
            slipper slösa bort timmar i ringlande bilköer och fågellivet låter
            sig åter höras. Ledarna för många större städer har lovat sina
            medborgare att återstarten efter corona inte ska bli en återgång
            till trafikinfernon och luftföroreningar. I städer som Milano,
            Rom, London, Paris och Barcelona har miltals med bilväg gjorts
            om till gång- och cykelvägar. I Paris har nio långa cykelstråk
            från förorter in till city börjat byggas. Milano är i full färd
            med att skapa 35 kilometer gång- och cykelväg, sannolikt den största
            konverteringen av bilstråk till gång- och cykelväg. New York,
            Seattle och London är exempel på städer där trottoarer har byggts
            eller vidgats för att underlätta för gående samt minska risken
            för trängsel och smittspridning. Parkeringsplatser har tagits
            bort; bl.a. Paris har beslutat att ta bort 72 procent av parkeringsytan
            till förmån för annat. Städer som Milano, Bryssel och Paris har
            infört sänkt bashastighet i stadskärnorna. Inför lättandet på
            coronarestriktionerna i början av maj lanserade London enligt
            The Guardian en av världens största bilfria zoner.
          </p>
          <p xml:id="i-VUWwiNrUopg1Vt2nqgTEEm">
            Sverige har stor potential att följa denna globala trend och
            bygga transporteffektiva städer som minskar utsläppen och stärker
            jämlikheten. Genom konsekventa satsningar som minskar utrymmet
            för bilismen, och därmed de med högst inkomster, kan vi ge förutsättningar
            för en mer jämlik tillgång till det offentliga rummet och allas
            rätt till tillgängligt hållbart resande. Detta kommer att gynna
            alla invånare i samhället, men i synnerhet arbetarklass och låginkomsttagare,
            grupper som i dag drabbas värst av utsläpp och buller. Det ger
            oss möjlighet att bygga moderna städer som minskar bilberoendet
            och ger barn och vuxna, oberoende av inkomst, goda möjligheter
            att ta sig till arbete och aktiviteter i en miljö utan luftföroreningsproblem
            och med låg klimatpåverkan. Genom att skapa ekologiskt och socialt
            hållbara, jämlika och transporteffektiva lösningar i våra städer
            kan vi minska utsläppen av växthusgaser, bidra till bättre folkhälsa
            och överlag bättre liv för miljontals människor. Vi vill genom
            satsningen Hållbara, jämlika och transporteffektiva städer ge
            ökat utrymme efter coronapandemin för människor att gå, cykla,
            dela tillgång till bil i stället för att äga egen samt resa kollektivt.
            Det är satsningar som gynnar de ekonomiskt mest utsatta och minskar
            klimatutsläppen. Med vår satsning vill vi även frigöra utrymme
            i städerna för att stärka allmänhetens tillgång till lokaler och
            investera i åtgärder för att lokalerna ska bli energisnåla och
            ha låg klimatpåverkan.
          </p>
          <p xml:id="i-GcHhiLik7Uas87R88NZCzY">
            Vi föreslår därför satsningen Hållbara, jämlika och transporteffektiva
            städer för att med statlig medfinansiering stödja kommuner genom
            följande:
          </p>
          <list style="ul">
            <item xml:id="i-4eVSNjfVFF6Nq1xNZZ3XGr">
              Utbyggnad av gång- och cykelbanor. Detta kan göras antingen som
              tillfälliga s.k. pop-up eller permanenta.
            </item>
            <item xml:id="i-fPkkjWnxPj9wj6akEDi12">
              Omdaning av parkeringsplatser till grönområden enligt principen
              om nature based solutions alternativt områden för gång, cykel
              och kollektivtrafik.
            </item>
            <item xml:id="i-K8YDNPfLUSn3uD8R2N4Vey">
              Stöd till cykelpooler, bilpooler/bildelning genom gratis parkering,
              informationsinsatser, erbjudande till anställda.
            </item>
            <item xml:id="i-QvKZ2WwA5auyG7nezMXVLc">
              Stöd till bilfria städer/områden. Stöd ska kunna ges till ombyggnad,
              skyltning, informationsinsatser.
            </item>
            <item xml:id="i-X3TMsaagBJPkqWy3ciXpuN">
              Smarta och hållbara urbana godstransportlösningar. Upprättande
              av smarta logistikcenter, it-lösningar för koordinering av transporter.
            </item>
            <item xml:id="i-XVmHk6xcCZwMwmpKVXEFCd">
              Stöd till intelligenta trafikljus för att motverka köbildning/folksamlingar
              vid övergångsställen. Stöd till inköp av it-system och nya trafikljus.
            </item>
            <item xml:id="i-5EhbEwDYbJfoqxPGXPGbMo">
              Ombyggnad av kontor till bostäder eller andra lokaler för allmänt
              nyttjande. När distansarbetet ökar minskar i förekommande fall
              behovet av kontor. Många kontor ligger i centrala lägen och har
              hög attraktivitet som bostäder, alternativt allmänna lokaler som
              förskolor, skolor, äldreboenden och annan offentlig service. Stöd
              ges till ombyggnation av kontor till bostäder och allmänna lokaler.
            </item>
          </list>
          <p xml:id="i-A7ehEMrEDX26Z8GWwWCxtP">
            Vänsterpartiet anser att finansiering av satsningen bör ske genom
            omprioriteringar inom utrymmet för den ekonomiska ramen för utveckling
            av transportsystemet genom de motorvägsbyggen som inte bidrar
            till en hållbar infrastruktur och som Vänsterpartiet därför avfärdar.
          </p>
          <head type="h3" xml:id="i-SapjhP4qi3kb3UsBCbbwwj">
            7.2.3 Statliga investeringar för förbättrad kollektivtrafik
          </head>
          <p xml:id="i-4XZuL5z9syh5o2KfkXEzrz">
            Vänsterpartiet anser att staten måste ta ett ökat ansvar för
            att öka andelen kollektiv­trafikresenärer för att minska klimatpåverkan
            från våra transporter och för att stärka tillgängligheten för
            dem som har låga inkomster. Kostnaden för drift av den regionala
            kollektivtrafiken har ökat kraftigt det senaste decenniet, vilket
            resulterat i höjda taxor/biljettpriser. Coronapandemin har därutöver
            kraftigt minskat biljettintäkterna för de regionala kollektivtrafikmyndigheterna
            (RKM). Vänsterpartiet föreslår satsningen Statliga investeringar
            för förbättrad kollektivtrafik för att möjliggöra billigare och
            utbyggd kollektivtrafik både i tätorter och i våra lands- och
            glesbygder. Det statliga stödet får användas för såväl drift av
            som investeringar i nya miljöanpassade fordon som t.ex. bussar
            som går på el eller biogas. Vänsterpartiet anser att finansiering
            av satsningen bör ske genom omprioriteringar inom utrymmet för
            den ekonomiska ramen för utveckling av transportsystemet, genom
            de motorvägsbyggen som inte bidrar till en hållbar infrastruktur
            och som Vänsterpartiet därför avfärdar.
          </p>
          <head type="h3" xml:id="i-Chqe9pvrvp85hK2WGJuQAV">
            7.2.4 Cykelinfrastruktur
          </head>
          <p xml:id="i-BkbLWpGuqSCC8bzDuMf75F">
            I propositionen aviserar regeringen att den avser att återkomma
            med ett nationellt mål för ökad cykling. Utöver det aviseras inga
            nya reformer för att öka cyklandet i Sverige. Vi anser att detta
            är en missad möjlighet att bättre utnyttja cykel som ett effektivt
            och klimatsmart transportmedel. Även om statistiken inte är helt
            fullständig talar mycket data för ett kraftigt ökat cyklande runt
            om i Sverige. Detta är särskilt intressant med tanke på att det
            totala resandet gick ned för alla andra transportslag under 2020.
            Sverige följer en internationell trend som pekar på ökat cyklande
            runt om i hela världen under pandemin. Många länder har valt att
            dra nytta av pandemins förändrade beteende och investerat stort
            i utbyggnad av cykelinfrastruktur. Bara under pandemins första
            månader investerade europeiska städer över 10 miljarder kronor
            extra för att bygga ut cykelinfra­strukturen, enligt Europeiska
            cykelfederationen. Paris, Milano, London och Berlin är några exempel
            på städer där man satsat stort på ökat cyklande. Dessvärre har
            ingen svensk stad utmärkt sig med stora cykelsatsningar under
            pandemin.
          </p>
          <p xml:id="i-SP2WU9n67ePVGj5nmEHHze">
            Vänsterpartiet anser att Sverige måste svara upp mot det ökade
            intresset för cykling. Cykeln, och elcykeln, kan ofta vara ett
            mycket bra alternativ till att resa med egen bil. De flesta resor
            i tätort med bil är korta och oftast bara med en person i bilen.
            Dessutom bidrar ett ökat cyklande till en förbättring av folkhälsan.
            Världshälsoorganisationen (WHO) hävdar att 100 minuter cykling
            i veckan minskar risken för att dö i förtid med 10 procent i åldern
            20–64 år. För att fler ska använda cykel som färdmedel krävs att
            cykelvägar och kollektivtrafikplatser känns trygga och säkra.
            Om dessutom barns och ungdomars cyklande stärks skapas goda förutsättningar
            för framtida transportvanor som är miljövänliga och hälsofrämjande.
          </p>
          <p xml:id="i-KtKKQL1A4dtSmXEk9bmWDa">
            Trots de stora samhällsvinsterna är cykling förbisedd i den nationella
            infrastruktur­planeringen. Det är symtomatiskt att de två namngivna
            cykelstråken föreslagna till inne­varande nationell infrastrukturplan
            båda blev strukna av regeringen: Märsta- respektive Täbystråket,
            båda norr om Stockholm. De resurser som anslås i stadsmiljöavtalet
            är dels otillräckliga i volym och fordrar dessutom medfinansiering
            av kommunerna. Därför går det inte enbart att förlita sig på stadsmiljöavtalet
            som ett verktyg för att bygga ut cykel­infrastrukturen, i synnerhet
            inte de viktiga regionala stråk som behöver byggas. I övrigt preciserar
            inte regeringen hur stora cykelanslagen väntas bli för den kommande
            plan­perioden. Detta talar för att cykelinfrastruktur bör föras
            in i den nationella infrastruktur­planeringen på ett mer strukturerat
            sätt. Det behövs både ökade volymer och separata anslag vid sidan
            av stadsmiljöavtalet. Vi noterar att de svenska cykelorganisationerna
            i sitt remissvar föreslår att minst 10 procent av de statliga
            medlen i den nationella inve­steringsplanen öronmärks för cykelinvesteringar.
            Vänsterpartiet anser att det är en rimlig nivå och skulle i så
            fall fordra ökade cykelinvesteringar vid sidan av stadsmiljö­avtalet.
          </p>
          <p xml:id="i-HMA853WY1AZeDSAMTmdwW5">
            Cykelinfrastruktur måste också få en mer framskjuten plats i
            planeringsarbetet i sig. I dag förhindrar nationell lagstiftning
            byggandet av cykelinfrastruktur oberoende av bilvägar. Glädjande
            nog har riksdagen ställt sig bakom förslag om att väglagen ska
            ändras så att cykelväg ska kunna byggas oberoende av befintliga
            vägar. Därför är det otillfredsställande att regeringen inte adresserar
            några lagändringar på det området. Regeringen bör återkomma med
            ett separat statligt anslag för cykelinfrastruktur till den nationella
            infrastrukturplanen som uppfyller krav på utbyggd cykelinfrastruktur.
            Detta bör riksdagen ställa sig bakom och ge regeringen till känna.
          </p>
          <head type="h3" xml:id="i-VphFve5M8YbER4KDVZkJ7x">
            7.2.5 Elektrifiering av transportsektorn – med fungerande laddinfrastruktur
          </head>
          <p xml:id="i-LUV5H1cywnwTkwVkyVrnHB">
            Vänsterpartiet delar regeringens bedömning att elektrifiering
            av transportsektorn är en viktig del av de kraftfulla åtgärder
            som behövs för att utsläppen från transporter ska minska i snabbare
            takt än hittills, för att nå transportsektorns klimatmål till
            2030. Utbyggnaden av laddinfrastruktur bör ske i sådan takt att
            den inte blir ett hinder för elektrifieringen av transportsektorn.
            Elektrifieringen av transportsektorn bedöms dess­utom ge andra
            positiva effekter för människors hälsa och miljön samt är ett
            viktigt bidrag till att Sverige ska klara sina bindande åtaganden
            mot EU när det gäller utsläpp av kväveoxid. Därför ter det sig
            märkligt att regeringens förslag inte innehåller några konkreta
            förslag på detta område. Regeringen bör snarast återkomma med
            ett finansierat förslag till en satsning på elektrifiering av
            transportsektorn med en fungerande ladd­infrastruktur i hela Sverige.
            Detta bör riksdagen ställa sig bakom och ge regeringen till känna.
          </p>
          <head type="h3" xml:id="i-2UsMdAYHAHmefegfVAhc4F">
            7.2.6 Tillgång till bredband i hela landet
          </head>
          <p xml:id="i-UaDsxPDF9txj5Kpin9K3b7">
            Takten för utbyggnaden av fiberbredband har de senaste åren stannat
            av då man alltmer närmar sig områden där det inte är ekonomiskt
            lönsamt för privata aktörer att bygga. Stödbehovet för att en
            absolut majoritet ska få tillgång till tekniken beräknas till
            10–20 miljarder kronor. Vänsterpartiet anser att det är mycket
            angeläget att den digitala klyftan minskas och att även landsbygder
            ges digitala förutsättningar för framtida välfärd och stärkt beredskap,
            inte minst i kristider. Vart femte hushåll har i dag bristande
            bredband, de flesta av dem i landsbygder. En ökad digitalisering
            minskar även de fysiska transport­behoven och därmed klimatpåverkan
            och stärker förutsättningarna för småföretagare utanför våra tätorter.
          </p>
          <p xml:id="i-LUYftXfq5Sfs9WBUpp5AnH">
            Utgångspunkten för regeringens politik är att marknaden ska tillhandahålla
            säkra och goda elektroniska kommunikationer. Marknaden har inte
            klarat av att förse hela landet med bredband. För att inte förstärka
            klyftan mellan tätbebyggda områden och glesare bygder måste staten
            ta huvudansvaret för att alla ska få tillgång till bra bredband
            och att detta sker till kostnader som är likvärdiga över hela
            landet.
          </p>
          <p xml:id="i-6RaQAnxyVDZYp2krD1DsYz">
            Det behövs också insatser för att de som inte har råd eller kunskap
            att använda it ska få tillgång till den världen. Det är inte minst
            en demokratifråga. Därför är det viktigt att stärka publika platser
            med tillgång till internet för alla, t.ex. biblioteken.
          </p>
          <head type="h3" xml:id="i-DnGnUzuiFs7Xm11BCzqoot">
            7.2.7 Flexibel pott för investeringar i hållbara transportlösningar
            för näringslivet
          </head>
          <p xml:id="i-7T3z7gCQW8qrwDSS8tgXHD">
            Coronakrisen visar att behov inom en kort tidsperiod kan uppkomma
            av tillgång till hållbara godstransporter för näringslivet. Vänsterpartiet
            välkomnar den flexibla pott för hållbara transportlösningar för
            näringslivet, den s.k. näringslivspotten, som finns inom gällande
            nationella plan 2018–2029. Vi vill att potten ska utvecklas och
            att ramen ska ökas för att kunna ge stöd till kombiterminaler/omlastningscentraler,
            triangelspårs­utbyggnader, insatser inom sjöfarten samt andra
            investeringar som underlättar ökad överflyttning av godstrafik
            till sjöfart och järnväg samt investeringar som bidrar till mer
            hållbar inhemsk åkerinäring. Det är avgörande att sjöfarten inkluderas
            i näringslivs­potten, att denna även kan omfatta satsningar på
            infrastruktur till och från hamnar och att satsningen ökas. Motkrav
            gällande klimat- och miljöanpassning både i satsningarna och i
            de transporter som ska använda sig av dem ska alltid ställas.
          </p>
          <head type="h3" xml:id="i-XjJKRCEXVXZR9jGAq7LMB6">
            7.2.8 Större investeringar i järnväg
          </head>
          <p xml:id="i-KAqbL3n7mzGvDzQ4EXjBhx">
            Det är under det här året Sverige och resten av världen ska ta
            sig ur ett år av akut kris­hantering till hållbar återstart av
            ekonomierna. En hållbar återstart innebär för oss i Vänsterpartiet
            att hundratusentals nya jobb skapas genom investeringar samtidigt
            som investeringarna bidrar till att lösa våra stora miljö- och
            klimatutmaningar. I det här sammanhanget ser vi framför oss århundrandets
            järnvägsinvestering i Sverige. Vi hämtar inspiration ur andra
            postkrisprogram som Roosevelts nya giv på 1930-talet, arbetarrörelsens
            efterkrigsprogram, bygget av det svenska folkhemmet och Sveriges
            utfasning av olja och kol under oljekrisen i början på 1970-talet.
            Gemensamt för dessa är stora investeringar som både skapade många
            nya jobb och löste den tidens samhälls­utmaningar.
          </p>
          <p xml:id="i-YWLF5BN4gstqMrTe5DN6Q4">
            Vi anser att regeringens infrastrukturproposition är en missad
            möjlighet att bli den hållbara återstart som Sverige nu behöver.
            Vi vill både bygga nya stambanor för hög­hastighetståg och färdigställa
            alla järnvägsobjekt som finns i innevarande nationell infrastrukturplan.
            Vi vill dessutom bygga färdigt projekten snabbare än föreslaget
            och vi lägger till ett antal för oss mycket prioriterade järnvägsbyggen.
          </p>
          <p xml:id="i-V5L9XnyW7dVFHKmGoxD9SV">
            Gällande höghastighetsbanorna behöver de byggas av det enkla
            skälet att vi behöver mer kapacitet på spåren mellan våra tre
            största städer. Det är redan nu fullt på spåren och det är svårt
            att i någon större utsträckning öka järnvägstransporterna för
            personer och gods. Lägg därtill den stora spelförändraren, Fehmarn
            bält-förbindelsen, och det är uppenbart att vi snabbt behöver
            bygga ut järnvägskapaciteten i Sverige. När den två mil långa
            Fehmarn bält-tunneln mellan Danmark och Tyskland står färdig senast
            2029 kommer vi att kunna resa snabbare till Hamburg från Malmö
            (på 3 timmar jämfört med dagens 5,5) än till Stockholm. Både gods-
            och persontransporterna väntas öka kraftigt. I dag finns inte
            plats för detta. Bygger vi inte ut kapaciteten i våra spår nu
            kommer hela Sverige att förvandlas till en flaskhals; människor
            och gods kommer att resa med flyg och på väg. Därför måste de
            nya stambanorna byggas.
          </p>
          <p xml:id="i-VjKpFAJrVPeAsj6LDMsYC9">
            När vi bygger ny järnväg anser vi att det är rimligt att vi bygger
            för höga hastigheter, dvs. 320 km/h. Kostnaden jämfört med att
            bygga för långsammare tåg är liten och vinns igen mångfalt när
            många fler kan transporteras när fler tåg kan köras i högre hastighet.
            Erfarenheterna från andra höghastighetsbanor är att om restiden
            blir under tre timmar väljer resenären tåget framför flyget. Det
            gäller t.ex. sträckorna Paris–Bryssel, Paris–London, Barcelona–Madrid
            och Madrid–Sevilla, för att nämna några exempel. Med höghastighetsbanorna
            skulle vi kunna resa mellan Stockholm och Göteborg på två timmar.
            Med detta skulle inrikesflyget på vår vanligaste flygrutt i praktiken
            bli helt obsolet, detsamma gäller Malmö–Stockholm, en resa som
            skulle göras på två och en halv timme med höghastighetståget.
            Med höghastighetstågen skulle vi alltså kunna ersätta 2–3,5 miljoner
            flygresor med klimatsmarta tågtransporter. Men kanske än vikti­gare
            är möjligheten till ökat regionalt resande, exempelvis Linköping–Norrköping,
            Göteborg–Jönköping, Göteborg–Borås eller Malmö–Jönköping. Enligt
            beräkningar kommer den största delen av resandet att ske just
            där, vid de mellanliggande stationerna och inte från ändpunkt
            till ändpunkt. Med höghastighetsbanorna frigörs kapacitet på de
            ordinarie spåren, de som används i dag. De kan med fördel ta emot
            ett ökat regionalt resande samt betydligt mer godstransporter.
            Vi vill bygga de nya stambanorna som ett helt och hållet lånefinansierat
            projekt i en egen projektorganisation vid sidan av den ordinarie
            infrastrukturbudgeten, vilket har förordats av både Trafikverket
            och infra­strukturministern. Därför är vi mycket förvånade och
            besvikna över att propositionen föreslår att höghastighetsbanorna
            ska finansieras med anslag från den ordinarie stats­budgeten och
            byggas etappvis.
          </p>
          <p xml:id="i-EYb9EQh3xyfZeCsmaStY96">
            Genom att bygga med lånade medel och som ett separat projekt
            finns ingen risk för att medel till höghastighetsbanorna kan konkurrera
            med viktiga investeringar i andra infrastrukturprojekt. För Sverige
            är läget gott att låna. Räntorna är på rekordlåga nivåer och både
            Riksgälden och Europeiska investeringsbanken har signalerat beredvillighet
            i att finansiera de nya stambanorna. Med vårt förslag kan de nya
            stambanorna färdig­ställas till 2030. Att bygga 8–10 mil per år
            klarar vi av om vi bygger enligt de modeller som tillämpas i t.ex.
            Spanien, Frankrike, Kina och de baltiska länderna där man nu bygger
            90 mil ny järnväg under namnet Rail Baltica. Vi kan också med
            fördel studera bygget av Öresundsbron som gick över förväntan
            och nu faktiskt har finansierat sig självt, 20 år senare. Vårt
            förslag stämmer i stort överens med den s.k. Sverigeförhand­lingen.
            Det är viktigt att respektera de avtal som staten ingått med kommuner
            och regioner längs banornas sträckning. Det är exempelvis viktigt
            att stationerna byggs i centrala lägen, och inte utanför stadskärnorna.
            Vi ser också bygget av höghastighets­banorna som en möjlighet
            att bygga klimatsmart med minskade utsläpp från nya betongtyper
            liksom i trä där det är möjligt.
          </p>
          <p xml:id="i-HJSQrp2yDj7T4eA44FnFjv">
            Med nya stambanor, finansierade med lånade pengar som ett separat
            projekt (både finansieringen och projektformen är viktiga), kommer
            attraktiviteten för hela järnvägs­systemet att höjas. Parallellt
            med höghastighetsbanorna finns flera andra viktiga järn­vägsbyggen
            som kommer att spela en viktig roll i den hållbara återstarten
            av svensk ekonomi. Flera av dessa byggen finns med i innevarande
            infrastrukturplan, men problemet är att nästan alla saknar full
            finansiering och det kan därför ta lång tid innan de blir färdiga.
            Vänsterpartiet föreslår att alla järnvägsprojekt som finns i innevarande
            plan ska färdigställas. Vi vill dessutom att flera av dessa ska
            byggas fortare än reger­ingens förslag samt att vi vill lägga
            till ett antal byggen. Genom att vi finansierar hög­hastighetsbanorna
            med lånade medel, utesluter ett antal vägbyggen samt totalt sett
            utökar den ekonomiska ramen avsevärt har vi råd att bygga mer
            järnväg och snabbare. Låt oss ge några exempel på de mest prioriterade
            järnvägsinvesteringarna för den kommande infrastrukturplanen.
            Vi vill färdigställa Norrbotniabanan, 27 mil ny järnväg Umeå–Luleå,
            till senast 2030. Vi vill bygga färdigt dubbelspåret från Gävle
            till Härnösand, den s.k. Nya Ostkustbanan, också till senast 2030.
            Detta skulle ge oss snabb och bekväm järnvägsförbindelse längs
            med hela Norrlandskusten. Skulle vi bygga färdigt modern järnväg
            längs Norrlandskusten skulle resan från Umeå till Stockholm göras
            på under fyra timmar och från Sundsvall på lite drygt två. Helt
            nya hållbara pend­lingsmöjligheter mellan Norrlandsstäderna skulle
            uppstå, vilket inte minst etableringen av industrisatsningar som
            Northvolt och Hybrit påkallar. Restiden mellan Umeå och Luleå
            skulle halveras till under två timmar. Dessutom skulle en stor
            del av de gods­flöden som i dag går på väg kunna flyttas över
            till järnvägen. Flyg, bilism och lastbils­transporter skulle minska
            till förmån för klimatsmarta tågtransporter. I dag är dessa byggen
            kraftigt försenade på grund av regeringens oförmåga att finansiera
            det som behövs till de båda Norrlandsbyggena.
          </p>
          <p xml:id="i-L89BRJfCx47B8aKLJ6WWZF">
            Det planerade fyrspåret mellan Stockholm och Uppsala måste skyndas
            på och få en tidigare byggstart. Detta gäller även för järnvägen
            mellan Alingsås och Göteborg. Vi vill investera i bättre järnvägsförbindelse
            både Stockholm–Oslo och Göteborg–Oslo, med förlängning till Köpenhamn.
            Här skulle en stor del av flygresandet snabbt kunna flyttas över
            till moderna tågförbindelser liksom ökade godstransporter. För
            både Stockholm–Oslo och Göteborg–Oslo finns långt framskriden
            planering på lokal och regional nivå i våra båda länder. Därför
            behöver Stockholm–Oslo och Göteborg–Oslo läggas in och finansieras
            i den nationella infrastrukturplanen.
          </p>
          <p xml:id="i-4UJJCRutGsEGwLF8HgerGu">
            Vänsterpartiet anser att förslagen om bättre järnvägsförbindelse
            både från Stockholm respektive Göteborg till Oslo bättre borde
            tas om hand av regeringen. Det är inte rimligt att det ska ta
            så lång tid att resa mellan våra två största städer till den norska
            huvudstad­en. Här skulle stora volymer både vägtransporter och
            flygresor kunna flyttas över till järnvägen och stora utsläpp
            av växthusgaser undvikas. Dessa byggen kan lämpa sig som lånefinansierade
            investeringsobjekt eller i andra finansieringsformer. Vi förväntar
            oss att regeringen återkommer med finansierade och tidssatta förslag
            i samarbete med den norska staten till hur järnväg Göteborg–Oslo
            respektive Oslo–Stockholm kan byggas.
          </p>
          <p xml:id="i-5ragmgvYegAdYcUNhhKPJ8">
            Järnvägens godskapacitet måste stärkas med utbyggda och upprustade
            spår. Vi syftar bl.a. på den 110 mil långa Inlandsbanan från Gällivare
            till Kristinehamn i Värmland, som har ett betydande upprustningsbehov.
            Där skulle sedan en stor del av godstransporterna från norr till
            söder gå liksom turisttrafik för den snabbt växande fjällturismen
            och banan skulle dessutom kunna drivas med klimatsmart vätgas.
            Vi vill också bygga ett industri­spår mellan Svappavaara och Kaunisvaara,
            nära den finska gränsen och ersätta de last­bilar som i dag kör
            skytteltrafik från gruvan i Kaunisvaara till omlastningsterminalen
            15 mil bort i Svappavaara. Järnvägen har föreslagits av Region
            Norrbotten, Trafikverket och även av EU som en del av det europeiska
            godsstråket Scanmed. I vårt förslag får gruvindustrin på plats
            medfinansiera bygget. På så sätt skulle drygt 60 000 lastbils­transporter
            kunna undvikas och stora utsläppsbesparingar göras. En godsinvestering
            som nyligen färdigställts är ett godsspår samt terminal till Malungsfors
            i norra Dalarna. Vi vill att spåret ska dras vidare de fem milen
            upp till Sälenfjällen. Sälenfjällen är norra Europas största alpina
            område med 5 miljoner gästnätter per år. Vintertid är Sälen invånarmässigt
            som en mellanstor svensk stad med 100 000 besökare dagligen. Nästan
            alla reser med egen bil, och ett fåtal tar numera flyget till
            den statligt finansierade privat­ägda flygplatsen Scandinavian
            Mountain Airport. Oavsett hur man reser till Sälen kan man räkna
            med att utsläppen blir betydande. Fram till i början av 1970-talet
            gick det tåg hela vägen på den s.k. Västerdalsbanan upp till Sälen.
            Det handlar alltså om att väcka den gamla järnvägen till liv.
            För uppskattningsvis 2 miljarder kronor skulle vi kunna få ett
            klimatsmart resealternativ inte bara till Sälen by utan hela vägen
            upp till Sälenfjällen (Lindvallen). I ett senare skede skulle
            också den kortare fjällsträckan mellan Lindvallen och Tandådalen/Hundfjället
            kunna byggas ihop med järnväg. Dessutom skulle många godstransporter
            kunna flyttas över från vägen till den nya järnvägen. Nära Sälen
            by ligger kommunens största industri, sågverket Fiskarheden med
            130 anställda och orsakare av mängder med timmertransporter med
            lastbil på den smala väg 66. Mängder med utsläpp skulle kunna
            sparas in, liksom trängsel på vägen, om gods och fjällturister
            kunde transporteras på järnvägen i stället för med lastbil och
            egen bil. I Malungsfors finns en nybyggd godsterminal där det
            går att ta emot och lasta om stora mängder gods. Detta förutsätter
            också att Dalabanan upprustas.
          </p>
          <p xml:id="i-7WQxfRtCnXqVXmaYgQt8PS">
            Det 30 mil långa godsstråket mellan Storvik i Gävleborg ned till
            Hallsberg och Mjölby finns utpekat i den nationella infrastrukturplanen,
            men tempot behöver höjas för att bygga färdigt de dubbelspår,
            tunnlar, broar och förbispår som behövs för att stråket verkligen
            ska kunna utnyttja sin fulla potential och massor av lastbilstransporter
            kan flyttas över till järnvägen. Vi ser också stor potential i
            att bygga ut spår till hamnar, exempelvis Göteborgs hamn, Ystad
            och nybyggda Norviks hamn, söder om Stockholm. Med statliga investeringar
            i järnväg till våra hamnar kan vi säkerställa att inkommande färjegods
            transporteras vidare på räls och inte på väg.
          </p>
          <p xml:id="i-6rzK52zHJNh1yF2VsDYaj7">
            Med färdigställandet av Fehmarn bält-tunneln mellan Tyskland
            och Danmark 2029 väntas både person- och godstransporterna öka
            kraftigt. Restiden från Skåne till Hamburg krymper till under
            tre timmar. Av klimat- och trängselskäl måste denna transportökning
            ske till järnväg och inte väg. Därför kan en ny fast järnvägsförbindelse
            mellan Sverige och Danmark vara nödvändig. Sverige och Danmark
            har nyligen utrett en kombinerad väg-/järnvägstunnel mellan Helsingborg
            och Helsingör, men vi anser att en bredare utredning måste göras
            där även förslagen kring godsspår, Landskrona–Köpenhamn samt en
            s.k. Öresundsmetro mellan Malmö och Köpenhamn inkluderas. Det
            är viktigt att utredningen inte bara tittar på ökad kapacitet
            i sig utan också hur en fast förbindelse kan bidra till att klimatmålen
            nås med ökade järnvägstransporter för både personer och gods.
            Det planerade fyrspåret mellan Lund och Malmö, en av Sveriges
            mest trafikerade sträckor, måste skyndas på så att det uppfyller
            tidsplanen. Tvärförbindelsen Helsingborg–Hässleholm borde utvecklas
            så att fler och snabbare tåg kan köras i form av ett extraspår
            så att det blir dubbelspår längs hela den sju mil långa sträckningen
            genom Skåne. Längs Västkustbanan från Helsingborg till Göteborg
            byggs nu dubbelspår. Det måste skyndas på så att mer personer
            och gods kan transporteras från Göteborg till Skåne och ut i världen.
            Återigen, behovet av utbyggd kapacitet växer med den ökade trafiken
            från Tyskland och Danmark i och med bygget av Fehmarn bält. Göteborgsregionen
            är spårmässigt underdimensionerad. Vid Alingsås, nordost om Göteborg,
            blir det ofta förseningar när persontåg, regionaltåg och gods
            trängs på samma knappa utrymme. Här finns konkreta förslag att
            avhjälpa detta genom att dra nya järn­vägsspår. Göteborg–Borås
            är en av de utpekade sträckorna för höghastighetståg. I dags­läget
            pendlar 100 000 personer, en stor del med egen bil, vilket gör
            sträckan till ett av Sveriges största pendlingsstråk. Med byggandet
            av höghastighetsbanan kommer res­tiden att halveras och nästan
            alla resor kan i stället göras med tåg. Men bygget är hopp­löst
            försenat liksom hela höghastighetstågsprojektet. Göteborg–Borås
            är bara ett exem­pel på hur viktiga höghastighetsbanorna är, inte
            bara för de långväga resorna och för att ersätta flygresor utan
            också för den regionala pendlingen och för att minska pendlingen
            med egen bil.
          </p>
          <p xml:id="i-GzGPdvQwE9n79yH8yTyuxB">
            I dag står många regionala järnvägsbanor för fäfot. Till en inte
            alltför stor kostnad skulle järnvägar som Bohusbanan/Lysekilsbanan,
            Kinnekullebanan, Stångådalsbanan och Tjustbanan kunna rustas upp
            och en stor del vägtrafik skulle i stället kunna flyttas över
            till järnvägen. Med en upprustning av Blekinge kustbana skulle
            fler och snabbare resor kunna göras från Blekinge ned till Skåne
            och in i Danmark. Invigningen av Fehmarn bält påkallar behovet
            ytterligare.
          </p>
          <p xml:id="i-9xHA9GH4hU5ViwSva6Zz35">
            Vidare anser vi att förslagen om bättre järnvägsförbindelse från
            Stockholm respek­tive Göteborg till Oslo är intressanta och borde
            tas om hand av regeringen. Det är inte rimligt att det ska ta
            så lång tid att resa mellan våra två största städer och den norska
            huvudstaden. Här skulle stora volymer både vägtransporter och
            flygresor kunna flyttas över till järnvägen och stora utsläpp
            av växthusgaser sparas in. Dessa byggen kan lämpa sig som lånefinansierade
            investeringsobjekt eller i andra finansieringsformer. Vi för­väntar
            oss att regeringen återkommer med finansierade och tidssatta förslag
            i samarbete med den norska staten till hur järnväg Göteborg–Oslo
            respektive Oslo–Stockholm kan byggas.
          </p>
          <head type="h3" xml:id="i-WMup3Ju7D6nd5KwMGxjh4C">
            7.2.9 Större investeringar i sjöfart
          </head>
          <p xml:id="i-HZ7HQaorLxKUZWAkbwFrsT">
            I nuvarande plan uppgår satsningarna på sjöfart till ca 1 procent
            av den totala planens omfattning. Vänsterpartiet vill till att
            börja med understryka att det är viktigt att existerande projekt
            för sjöfarten i nationell plan ska finansieras fullt ut i kommande
            plan och genomföras, så även de projekt som i nuvarande plan anses
            som utpekade brister. Det är av yttersta vikt att de projekt som
            påbörjats i nuvarande nationell plan får fortsatt finansiering
            och inte senareläggs. Investeringarna får heller inte uppfattas
            som osäkra och oförutsägbara av transportbranschen, då risken
            blir att mycket gods läggs över på lastbil och det blir mycket
            svårt att sedan vända den utvecklingen.
          </p>
          <p xml:id="i-HsgN4fd2W3PpnzMFWNMrDk">
            Vänsterpartiet anser också att den nationella planen för transportsystemet
            ska om­fatta finansiering av investering i fyra nya isbrytare.
            I likhet med investeringar i det nationella stamvägnätet och i
            det statliga järnvägsnätet bör investeringsåtgärder i för sjöfart
            nödvändig infrastruktur finansieras via nationell plan för transportsystemet.
            Att förnyelsen av Sveriges isbrytarflotta startas senast 2023
            är avgörande för basen i svensk exportindustri samt särskilt för
            industrin längs Norrlandskusten där näringslivet nu dess­utom
            gör mycket stora satsningar som kommer att kräva en stabil infrastruktur
            utan klimatavtryck. Basindustrin i Sverige är beroende av isbrytare
            på samma sätt som väg­trafiken är beroende av en effektiv vinterväghållning,
            och isbrytning är därmed en förut­sättning för åretruntsjöfart.
          </p>
          <p xml:id="i-U9Qa2ELcXc8Yyhkpeuxcus">
            Sveriges isbrytare har tjänat väl men är utslitna och omoderna
            och tillgången på reservdelar är mycket begränsad. Haverier inträffar
            årligen och är vintern hård innebär det stora extrakostnader och
            tidsförluster för svensk industri när godstransporter för­senas.
          </p>
          <p xml:id="i-R5LcMCHTy3vRyy5wneypap">
            Om finansieringen skulle ske med farledsavgifter skulle det årligen
            krävas 20-procentiga avgiftshöjningar under 40 år för samtliga
            farleder i Sverige. Om sjöfarten ska behålla och öka sin konkurrenskraft
            gentemot andra transportalternativ är det viktigt att nya isbrytare
            finansieras på annat sätt. Vänsterpartiet anser därför att nya
            isbrytare ska finansieras inom ramen för nationell plan. Detta
            skulle ge en hög samhällsekonomisk nytta genom att säkra goda
            villkor för hela landets närings- och samhällsutveckling. Regeringen
            bör finansiera nya isbrytare inom den nationella planen för transport­infrastruktur.
            Detta bör riksdagen ställa sig bakom och ge regeringen till känna.
          </p>
          <p xml:id="i-Y5Lh5TpQJgkSsdP45XH2Lm">
            För att kunna införa ett sådant anslag behöver dock förordningen
            (2009:236) om en nationell plan för transportinfrastruktur sannolikt
            förändras. Regeringen bör göra nöd­vändiga ändringar i förordningen
            (2009:236) om en nationell plan för transportinfrastruk­tur för
            att finansiering av nya isbrytare genom nationell plan för transportinfrastruktur
            ska kunna göras.
          </p>
          <head type="h3" xml:id="i-BQ47sfk1vwt5pfz83gT7Gb">
            7.2.10 Anslagskredit
          </head>
          <p xml:id="i-N4bVt6urqUWgNBoZF6Uhxo">
            För att hantera produktionsvariationer i investeringsprojekt
            som löper över flera år disponerar Trafikverket över en angiven
            kredit, vilken generellt ligger på 3 procent. Det innebär att
            Trafikverket kan använda pengar från kommande års budget för att
            upprätt­hålla projekt under pågående budgetår. Trafikverket har
            ansökt hos regeringen om en högre anslagskredit för både vidmakthållande
            och utveckling av statens infrastruktur. Vi tycker att det är
            en god idé att höja Trafikverkets anslagskredit. På så sätt skulle
            Trafik­verket kunna arbeta mer långsiktigt med både nyinvesterings-
            och underhållsarbete. Det finns tyvärr flera exempel från de senaste
            åren då Trafikverkets entreprenörer varit tvungna att avsluta
            underhållsarbete inom järnvägen för att budgetårets pengar tagit
            slut. Med en större anslagskredit hade det kunnat undvikas. I
            linje med Trafikverkets önske­mål föreslår vi att anslagskrediten
            ska höjas till 10 procent för vidmakthållande samt utveckling
            av statens infrastruktur.
          </p>
          <p xml:id="i-6tEk6wrNqfoDfFiC3tYMet">
            Trafikverkets anslagskredit ska höjas till 10 procent för vidmakthållande
            samt ut­veckling av statens infrastruktur. Detta bör riksdagen
            ställa sig bakom och ge regeringen till känna.
          </p>
        </div>
        <div type="motSignatures">
          <list>
            <item xml:id="i-KCYFivKSFZAYUmJ1iNoJFJ">
              Jens Holm (V)
            </item>
            <item xml:id="i-GS8FkPreqmEs6SgUoxBjWn">
              Hanna Gunnarsson (V)
            </item>
            <item xml:id="i-TKizXojMAms8uPVzXBkTqL">
              Lotta Johnsson Fornarve (V)
            </item>
            <item xml:id="i-7EBegC38hkGcCU9TLbfT5m">
              Yasmine Posio (V)
            </item>
            <item xml:id="i-HvjYsBMNLHTs1DQkjEYLbf">
              Elin Segerlind (V)
            </item>
            <item xml:id="i-GArcYrtZQe4pQurUHYqXcV">
              Håkan Svenneling (V)
            </item>
            <item xml:id="i-LTaD94hdMrjmMhFkiPhzBi">
              Jessica Thunander (V)
            </item>
          </list>
        </div>
      </div>
    </body>
  </text>
</TEI>
