<?xml version='1.0' encoding='utf-8'?>
<TEI xmlns="http://www.tei-c.org/ns/1.0" xmlns:xi="http://www.w3.org/2001/XInclude" xml:id="mot-201819-FiU-03095">
  <teiHeader>
    <fileDesc>
      <titleStmt>
        <title>med anledning av prop. 2018/19:100 2019 års ekonomiska vårproposition</title>
        <author corresp="i-bRyJHEKb5DCkicXkuZwMY i-84DiaFjYsBoBUQnKJiSte9">av Ulf Kristersson och Elisabeth Svantesson (båda M)</author>
      </titleStmt>
      <publicationStmt>
        <authority>SWERIK PROJECT</authority>
      </publicationStmt>
      <sourceDesc>
        <bibl>
          <title>Motion 2018/19:3095 av Ulf Kristersson och Elisabeth Svantesson (båda M)</title>
          <idno type="rdwebb">H6023095</idno>
          <rs type="number">3095</rs>
          <orgName type="comitteeAbbreviation">FiU</orgName>
          <ref type="dokument_url_text">http://data.riksdagen.se/dokument/H6023095/text</ref>
          <ref type="dokument_url_html">http://data.riksdagen.se/dokument/H6023095</ref>
          <ref type="dokumentstatus_url_xml">http://data.riksdagen.se/dokumentstatus/H6023095</ref>
          <ref type="docx">http://data.riksdagen.se/fil/9575829F-A9D7-4ABB-BAA9-2B8B997FC33D</ref>
          <ref type="pdf">http://data.riksdagen.se/fil/8A49C0F7-F2F2-4A48-B2DB-9CC79B21B1C9</ref>
        </bibl>
      </sourceDesc>
    </fileDesc>
    <profileDesc>
      <particDesc>
        <listPerson>
          <person gender="man">
            <idno>i-bRyJHEKb5DCkicXkuZwMY</idno>
            <name>Ulf Kristersson</name>
            <state type="partyAffiliation" ref="Q110843">
              <desc>M</desc>
            </state>
          </person>
          <person gender="woman">
            <idno>i-84DiaFjYsBoBUQnKJiSte9</idno>
            <name>Elisabeth Svantesson</name>
            <state type="partyAffiliation" ref="Q110843">
              <desc>M</desc>
            </state>
          </person>
        </listPerson>
      </particDesc>
      <correspDesc>
        <correspAction type="status" subtype="closed"/>
        <correspAction type="basedOn" xml:id="i-3MKtMfNArkJrdhcGEXs8U7"/>
        <correspContext corresp="i-3MKtMfNArkJrdhcGEXs8U7">
          <ref>Proposition 2018/19:100</ref>
        </correspContext>
        <correspAction xml:id="i-HU7U4i418BJzEdjKjMiCjh" type="signed"/>
        <correspContext corresp="i-HU7U4i418BJzEdjKjMiCjh">
          <note type="signatory" corresp="i-bRyJHEKb5DCkicXkuZwMY"/>
          <note type="signatory" corresp="i-84DiaFjYsBoBUQnKJiSte9"/>
        </correspContext>
        <correspAction type="submitted" xml:id="i-WvCWMJqxb8UJ14R961kTJf">
          <date when="2019-04-29"/>
          <time when="17:50:20"/>
        </correspAction>
        <correspAction type="dismissed" xml:id="i-3yPKyQo1F6jG2VhgWkRMFy">
          <date when="2019-05-02"/>
        </correspAction>
        <correspAction type="reviewed" xml:id="i-SotSkMiydaXmgfEDounrqH">
          <date when="2019-05-02"/>
          <time when="13:16:43"/>
        </correspAction>
        <correspAction type="referred" xml:id="i-4Gz6wRHiJotebiG7EGVGvX">
          <date when="2019-05-03"/>
        </correspAction>
        <correspAction type="assigned" xml:id="i-6PV5FLVYe9dMfZGUEZUYuz">
          <date when="2019-06-18"/>
          <time when="16:34:53"/>
        </correspAction>
        <correspContext corresp="i-6PV5FLVYe9dMfZGUEZUYuz">
          <ref type="assignedTo">Finansutskottet</ref>
        </correspContext>
        <correspAction type="behandlas_i" xml:id="i-DixxZDMcVWoSaMiYfg6kde"/>
        <correspContext corresp="i-DixxZDMcVWoSaMiYfg6kde">
          <ref type="uppgift">2018/19:FiU20</ref>
          <ref type="ref_dok_id">H601FiU20</ref>
          <ref type="ref_dok_typ">bet</ref>
          <ref type="ref_dok_rm">2018/19</ref>
          <ref type="ref_dok_bet">FiU20</ref>
          <ref type="ref_dok_titel">Riktlinjer för den ekonomiska politiken</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
      </correspDesc>
      <textClass>
        <catRef scheme="#docType" target="#mot"/>
        <catRef scheme="#motionType" target="#parti"/>
        <catRef scheme="#motionType" target="#följd"/>
      </textClass>
    </profileDesc>
  </teiHeader>
  <text>
    <body>
      <div type="motHeader">
        <div type="motTitle">Motion till riksdagen 2018/19:3095 av Ulf Kristersson och Elisabeth Svantesson (båda M) med anledning av prop. 2018/19:100 2019 års ekonomiska vårproposition</div>
      </div>
      <div type="motBody">
        <div type="TOC" xml:id="i-Qfi9nn9AxdZF5J3E3uBaji">
          <head xml:id="i-4Tk1WNzbEWonfjjbqanUyU">
            Innehållsförteckning
          </head>
          <list>
            <item style="indent-level: 1">
              Förslag till riksdagsbeslut
            </item>
            <item style="indent-level: 1">
              Den nya svenska modellen – Moderaternas ekonomiska vårmotion
              2019
            </item>
            <item style="indent-level: 1">
              1 Inledning
            </item>
            <item style="indent-level: 1">
              2 Det ekonomiska läget
            </item>
            <item style="indent-level: 2">
              2.1 Långsammare tillväxt i omvärlden
            </item>
            <item style="indent-level: 2">
              2.2 Sverige har passerat konjunkturtoppen
            </item>
            <item style="indent-level: 3">
              2.2.1 Arbetslösheten vänder uppåt
            </item>
            <item style="indent-level: 3">
              2.2.2 Risker för en sämre utveckling
            </item>
            <item style="indent-level: 2">
              2.3 Litet utrymme att hantera utgifter utanför januariöverenskommelsen
            </item>
            <item style="indent-level: 1">
              3 Moderaternas riktlinjer för den ekonomiska politiken
            </item>
            <item style="indent-level: 2">
              3.1 Inriktningen på den ekonomiska politiken
            </item>
            <item style="indent-level: 2">
              3.2 Fortsätt den reforminriktning som lades fast i 2019 års budget
            </item>
            <item style="indent-level: 2">
              3.3 Nya steg för att stärka tryggheten i Sverige
            </item>
            <item style="indent-level: 2">
              3.4 En skattereform med sikte på samhällsproblemen
            </item>
            <item style="indent-level: 1">
              4 Den nya svenska modellen – en politik för att ta tag i Sveriges
              verkliga problem
            </item>
            <item style="indent-level: 2">
              4.1 I Sverige ska vi känna oss trygga
            </item>
            <item style="indent-level: 3">
              4.1.1 Moderaternas politik för färre brott och ökad trygghet
            </item>
            <item style="indent-level: 3">
              4.1.2 Moderaternas politik för ökad försvarsförmåga
            </item>
            <item style="indent-level: 3">
              4.1.3 Moderaternas politik för en mer tillgänglig sjukvård
            </item>
            <item style="indent-level: 3">
              4.1.4 Moderaternas politik för en skola där fler lär sig mer
            </item>
            <item style="indent-level: 2">
              4.2 I Sverige ska arbete löna sig
            </item>
            <item style="indent-level: 3">
              4.2.1 Moderaternas politik för fler i arbete
            </item>
            <item style="indent-level: 2">
              4.3 I Sverige ska alla vara en del av samhället
            </item>
            <item style="indent-level: 3">
              4.3.1 Moderaternas politik för bättre integration
            </item>
            <item style="indent-level: 3">
              4.3.2 Moderaternas politik för en långsiktigt hållbar migrationspolitik
            </item>
            <item style="indent-level: 2">
              4.4 I Sverige ska vi vara klimatsmarta
            </item>
            <item style="indent-level: 2">
              4.5 I Sverige ska hela landet hålla ihop
            </item>
          </list>
        </div>
        <div type="motProposal" subtype="förslag">
          <head xml:id="i-8eVkZvqfD1t4JfVsB2gLjF">
            Förslag till riksdagsbeslut
          </head>
          <list>
            <item sortKey="Yrkande 1" xml:id="i-UfzoRgsbknLFAByi9yvCc6">
              Riksdagen godkänner de riktlinjer för den ekonomiska politiken
              och budgetpolitiken som anförs i avsnitt 3–4 i motionen.
            </item>
          </list>
        </div>
        <div type="motContent">
          <head type="h1" xml:id="i-MbW11X7y4rPnfZBMxrZ5xf">
            Den nya svenska modellen – Moderaternas ekonomiska vårmotion
            2019
          </head>
          <head type="h1" xml:id="i-QA9aHFf7P9TLku9XP1W2w9">
            1 Inledning
          </head>
          <p xml:id="i-G89bb1qkmPNJW9Axrqbuk3">
            Med den ekonomiska vårmotionen för 2019 tar Moderaterna de första
            stegen för att bygga en ny svensk modell som tar tag i Sveriges
            problem, som tar sikte på Sveriges utmaningar och som tar vara
            på Sveriges möjligheter.
          </p>
          <p xml:id="i-PNDXhhUmGP9EnQ4EQavnf9">
            Moderaternas vårmotion presenteras i ett läge där konjunkturen
            vänder ned samtidigt som Sverige står inför betydande problem.
            Problem som regeringen inte förmått lösa. Sverige har skatter
            som är bland de högsta i världen, men grundläggande samhällsfunktioner
            som polisen, sjukvården och skolan fungerar inte som medborgarna
            har rätt att förvänta sig. Den svenska modellen har gått vilse.
          </p>
          <p xml:id="i-NfhABZSe6m7RHbhzcbJtNn">
            Den svenska tillväxten per person spås bli en av de lägsta i
            Europa – under 1 procent per år fram till 2021. Arbetslösheten
            bottnar på över 6 procent, och långtidsarbetslös­heten är kvar
            på tidigare krisnivåer. Det tar i nuläget både ett och två decennier
            innan invandrare med låg utbildning får sitt första jobb. Produktiviteten
            i näringslivet har sjunkit, en utveckling som i hög grad har skymts
            av den rekordsvaga kronan. Allt för få poliser brottas bl.a. med
            skjutningar som är på rekordnivåer, internationella stöldligor
            som turnerar mellan svenska hem och sexualbrott som raserar människors
            liv. Samtidigt pressar en åldrande befolkning välfärdens långsiktiga
            finansiering i ett läge där alltför många redan i dag får vänta
            för länge på sjukvård. Sverige behöver en ny svensk modell.
          </p>
          <p xml:id="i-2Tci6FtqzbPgcCeCwKq8zD">
            För Moderaterna är den svenska modellen tryggheten i ett samhälle
            där staten är stark, där staten ska vara stark. Det handlar om
            kraften i ett fritt näringsliv som skapar välstånd som kan komma
            alla till del. Om hoppfullheten i social rörlighet. Om rättfärdigheten
            i omsorgen om varandra. Om rättvisan i att flit och ansträngning
            alltid ska löna sig. Och om friheten att stå på egna ben. Vår
            stora uppgift de kommande åren är att tillsammans få ordning på
            Sverige igen. Sverige ska vara ett land där alla gör sin del men
            där alla också känner att de får något tillbaka. Det är både rätt
            och rättvist.
          </p>
          <p xml:id="i-7yRYWD3CMd7UMHLpCoKAUU">
            Det behövs en ny svensk modell som tar tag i den misslyckade
            integration som lämnar så många utanför. Då kan integrationen
            i stället för att vara ett problem bli en del av lösningen på
            framtidens utmaningar. Det behövs en ny svensk modell som kapar
            de växande vårdköerna och ser till att klassrummen åter blir en
            plats för klassresor. Som krossar gängkriminaliteten och upprätthåller
            lag och ordning – i hela Sverige. En modell för ren miljö och
            en planet som klarar klimatet. En ny svensk modell för ett land
            som bygger något gemensamt.
          </p>
          <p xml:id="i-CbPvhziM7sP1Gz7oPVnUoS">
            I den här vårmotionen görs satsningar för att poliserna ska bli
            fler och för att de ska få bättre verktyg till att bekämpa brottsligheten
            i hela landet. Det handlar om skärpta krav vid våra gränser men
            även om förbättrade utredningsmöjligheter, fler övervakningskameror
            i hela landet och en förstärkning av polisens hundresurs för att
            underlätta arbetet och öka uppklarningen av brott. Moderaterna
            stärker också gränspolisens verksamhet. Sammantaget innebär Moderaternas
            förslag 1,9 miljarder kronor i budgetförstärkningar för polisen
            vid full effekt. Utöver det trappas arbetet mot terrorism upp
            med bl.a. ökade resurser till Säkerhetspolisen för att punktmarkera
            potentiella terrorister och IS-återvändare. Även anslaget till
            Försvarets radioanstalt, FRA, höjs betydligt. Deltagande och samröre
            med terroristorganisationer bör kriminaliseras, och straffen för
            terroristrelaterad brottslighet bör skärpas.
          </p>
          <p xml:id="i-Pk3ZteKNUy1s1F1dG8ZRxE">
            Den som vill bygga ett Sverige med framtidstro behöver även,
            parallellt med att ta tag i dagens problem, lägga grunden för
            politik som kan svara upp mot morgondagens utmaningar. Därför
            presenterar Moderaterna i denna vårmotion också våra utgångspunkter
            för en större skattereform. En ny skattereform måste utgå från
            de samhällsproblem som ska lösas. Den ska syfta till att stärka
            människors och familjers frihet och självbestämmande, skapa fler
            jobb och öka tillväxten. Men den ska också värna sammanhållningen
            i Sverige på sikt.
          </p>
          <p xml:id="i-Na7Pffsmbe49wrohRsnhpF">
            För att öka drivkrafterna till arbete och företagsamhet behöver
            de skatterna sänkas, skattebaser breddas och det totala skattetrycket
            i Sverige bli lägre. Framför allt behöver skatterna på låga inkomster
            sänkas så att det lönar sig bättre att gå från bidrag till jobb.
            Dessutom måste kombinationen av skatter och bidrag analyseras
            samlat om inte utanförskapet än en gång ska tillåtas att växa.
            Världens högsta marginalskatter på högre inkomster behöver sänkas
            så att flit och förkovran lönar sig bättre. Det är avgörande för
            både hög kvalitet i välfärden och för växande företag. Bolagsskatter
            och kapitalskatter måste vara konkurrenskraftiga och uppmuntra
            till investeringar i Sverige.
          </p>
          <p xml:id="i-8zN2jTzDN2DsqU24Dn5aMT">
            Svenska folket betalar skatter som är bland de högsta i världen
            och ska också kunna räkna med att varje krona gör så stor nytta
            som möjligt. Varje skattekrona som slösas bort tär på skattemoralen.
            Oavsett om pengarna går till religiös extremism, kravlösa bidrag
            eller fuskas bort i välfärdssystemen. Det skadar sammanhållningen
            i vårt land.
          </p>
          <head type="h1" xml:id="i-BUpCAZRtUnTQUduvPdqhuv">
            2 Det ekonomiska läget
          </head>
          <p xml:id="i-EwhU6isayqDAXNRJ7BCyVw">
            Denna motion läggs i ett läge där konjunkturen ser ut att ha
            nått sin kulmen, både i Sverige och internationellt. Den globala
            tillväxten har löpande reviderats ned för 2019. Det råder fortfarande
            stor osäkerhet kring hur snabbt tillväxten kommer att mattas av
            framöver och hur djup nedgången blir. Oavsett konjunkturnedgångens
            förlopp kommer den att pröva den inneboende styrkan i svensk ekonomi.
            Utan tvekan kommer också det politiska ledarskapet att prövas.
            Det kommer att krävas en politik som både förmår att prioritera
            det nödvändiga framför det som bara är önskvärt och som är genomarbetad
            för att adressera de många problem som Sverige står inför. I denna
            motion presenteras en sådan politik.
          </p>
          <head type="h2" xml:id="i-2jRnyR5CQyfNgd5bBar1kW">
            2.1 Långsammare tillväxt i omvärlden
          </head>
          <p xml:id="i-2p5JMEfYp7e6JemkH1RyPM">
            Efter flera år av hög ekonomisk aktivitet har tillväxten i världsekonomin
            tydligt bromsat in under det senaste halvåret. Det är en utveckling
            som har drivits av en lång rad faktorer. Dels ser vi en konjunkturavmattning
            i många länder där ett högt resursutnyttjande dämpar tillväxten,
            dels finns det tillfälliga effekter som spelar in. Oron för ett
            handelskrig mellan USA och Kina har skapat osäkerhet och lägre
            optimism hos företagen. Kina har också vidtagit åtgärder för att
            dämpa kredittillväxten. Översvämningar och torka har påverkat
            BNP negativt i både Tyskland och Japan. Den tyska regeringen har
            upprepade gånger sänkt sin tillväxtprognos och den tyska tillväxten
            väntas nu bli endast 0,5 procent 2019. Osäkerheten kring Brexit
            fortsätter att hålla tillbaka tillväxten i Storbritannien, främst
            eftersom investeringsviljan sjunkit, men påverkar också EU-länderna
            vars handel med Storbritannien också skulle påverkas av ett utträde.
          </p>
          <p xml:id="i-TDTFSxNdmhSFVoTEpAdDf4">
            IMF bedömer att tillväxten återhämtar sig mot slutet av året.
            Det beror dock inte främst på någon underliggande styrka i ekonomin,
            utan på att de tror att den samlade penning- och finanspolitiken
            kommer att stötta tillväxten. Amerikanska Federal Reserve har
            skjutit på räntehöjningarna, bl.a. till följd av lägre inflationsutfall,
            samtidigt som de europeiska, japanska och brittiska centralbankerna
            har drivit penningpolitiken i en mer stimulerande riktning. I
            Kina har både de penningpolitiska och de finanspolitiska stimulanserna
            förstärkts.
          </p>
          <p xml:id="i-BDZW1ddCLyrEmUTkPEG2An">
            2020 och åren framåt väntas tillväxten återhämta sig till någonstans
            mellan 3,5 och 4 procent, drivet av en stark konsumtionsutveckling.
            Tillväxten kommer i allt högre grad att bero på utvecklingen i
            Kina och Indien, medan mogna ekonomier väntas fortsätta växa långsamt
            till följd av en ofördelaktig kombination av en åldrande befolkning
            och sämre produktivitetsutveckling.
          </p>
          <p xml:id="i-X6t1AeGMHT7ssJCByVHBSJ">
            Figur 1 Årlig tillväxt i procent 2017–2020
          </p>
          <p xml:id="i-NasALtmh8D9aVWzX6SgYuW">
            Källa: IMF.
          </p>
          <p xml:id="i-KLifwLMqHnzMbJNftFea2H">
            Återhämtningen sedan finanskrisen har inneburit kraftigt sjunkande
            arbetslöshet i ett flertal länder, såsom USA, Tyskland och Storbritannien.
            I USA har detta sammanfallit med ett sjunkande arbetskraftsdeltagande
            då att allt fler lämnar arbetsmarknaden, medan den sjunkande arbetslösheten
            i övriga nämnda länder har kombinerats med ett allt högre arbetskraftsdeltagande.
            Trots det är löneökningarna fortfarande svagare än normalt. Det
            förklaras främst av att produktivitetsutvecklingen sedan finanskrisen
            varit betydligt lägre än det historiska genomsnittet. Därför har
            den på många håll rekordlåga arbetslösheten inte resulterat i
            högre inflation trots kraftfulla åtgärder från många centralbanker.
            I nuläget finns det samtidigt inte mycket som tyder på att produktiviteten
            är på väg upp.
          </p>
          <p xml:id="i-HLBVqWEwjnjFqjdr4FTGdU">
            Utvecklingen i Sverige liknar den i övriga utvecklade ekonomier,
            med den skillnaden att uppgången i arbetslöshet 2008–2009 var
            betydligt mindre till följd av en framgångsrik krispolitik och
            att minskningen av arbetslösheten de senaste åren varit betydligt
            svagare än i jämförbara länder. Därför ligger nu Sverige också
            på den nedre halvan bland EU:s länder när det kommer till låg
            arbetslöshet.
          </p>
          <p xml:id="i-Etr1hMmAnwPgQrj2zobGLK">
            Figur 2 Arbetslöshet i euroområdet, Tyskland, Storbritannien,
            USA och Sverige sedan 2000
          </p>
          <p xml:id="i-Nq6NhpyWGBEb4BaJkBSPwb">
            Källa: Konjunkturinstitutet och Eurostat.
          </p>
          <p xml:id="i-Pgb36D4hS8zaeHcKdbMJmv">
            Huvudscenariot är att konjunkturen långsamt försvagas i främst
            de utvecklade länderna de kommande åren. Det finns dock ett antal
            risker som skulle kunna innebära en betydligt sämre utveckling
            med ett snabbare konjunkturförlopp. Fortfarande finns det exempelvis
            risk för att handelskonflikten mellan USA och Kina återigen förvärras,
            vilket skulle öka osäkerheten, minska riskbenägenheten och därmed
            dämpa tillväxten. En Brexit utan avtal skulle också kunna få allvarliga
            effekter på de europeiska ekonomierna. Det är också möjligt att
            nedgången det senaste halvåret är mer en tillfällig svacka. Det
            finns en risk att det är starten på en djupare lågkonjunktur,
            exempelvis utlöst av en förvärrad kris i Italien kopplat till
            landets svaga offentliga finanser.
          </p>
          <head type="h2" xml:id="i-9VUTWKUv66TrFduMGew9LF">
            2.2 Sverige har passerat konjunkturtoppen
          </head>
          <p xml:id="i-Nd16xPxX1mcoujPqbcyJBw">
            Efter flera år av högkonjunktur har konjunkturtoppen nu passerats,
            även om konjunkturen fortfarande är stark och tillväxten det fjärde
            kvartalet 2018 var överraskande hög. Tillväxten har de senaste
            åren drivits av både privat konsumtion och höga investeringar,
            framför allt i bostäder men också i industrin. Särskilt bostadsinvesteringarna
            minskar nu påtagligt till följd av en fallande efterfrågan på
            nya bostäder och lägre bopriser. Konjunkturinstitutet tror dock
            att investeringarna på sikt återhämtar sig i takt med att bostadspriserna
            börjar ta måttlig fart igen.
          </p>
          <p xml:id="i-PPMcFYiErvNqYbrZ3WDLis">
            Hushållens konsumtion kan också väntas försvagas något, trots
            breda skattesänkningar för alla löntagare och alla pensionärer
            2019. Hushållens konfidensindikator i Konjunkturbarometern har
            sjunkit till en relativt låg nivå sett ur ett historiskt perspektiv.
          </p>
          <p xml:id="i-P8knE7RidyMuJctJzv9Mvx">
            Figur 3 Hushållens konfidensindikatorer sedan 2010
          </p>
          <p xml:id="i-FptrCGwgZDr9YJ21Y873Ju">
            Källa: Konjunkturinstitutet.
          </p>
          <p xml:id="i-ExtL9VR1rmruw1pidnN7gi">
            Investeringar och privat konsumtion ser alltså inte ut att driva
            den ekonomiska utvecklingen på samma sätt som tidigare. I stället
            kommer exporten att ge ett större bidrag till tillväxten. Trots
            det är exportökningen måttlig. Dels dämpas konjunkturen i våra
            viktigaste handelsländer, dels tappar svensk exportindustri marknadsandelar.
            Det sker trots en rekordsvag svensk krona som de senaste åren
            tappat över 40 procent mot dollarn och nära 20 procent mot euron.
          </p>
          <p xml:id="i-J7mpZHWgAXBFUCk3Bk38qT">
            Figur 4 Svenska kronans växelkursutveckling sedan 2014 jämfört
            med euron och dollarn
          </p>
          <p xml:id="i-5eAuv4JaobZxTKy1e1PcxK">
            Källa: Konjunkturinstitutet.
          </p>
          <p xml:id="i-FPHDdvU4UBtzhP7W5Bzba9">
            Sammantaget medför det att tillväxten, enligt så gott som samtliga
            prognosmakare, dämpas 2019 och fortsätter att vara måttlig de
            kommande åren.
          </p>
          <p xml:id="i-SePCwiqo3XkgVWm6VkCjF7">
            Figur 5 Olika bedömares prognoser för den svenska BNP-tillväxten
            2018–2021
          </p>
          <p xml:id="i-BVARgtKVkbfKPV4kJXKKZg">
            Källa: Konjunkturinstitutet och Riksbanken.
          </p>
          <p xml:id="i-25crnqgTHcWcJcNf6CExvK">
            Bilden av en försvagad svensk konkurrenskraft förstärks dessutom
            av att tillväxten per person, det som avgör vårt välstånd på sikt,
            utvecklas svagare än nästan alla andra utvecklade ekonomier. Tillväxten
            per capita väntas utvecklas ännu svagare när konjunkturen mattas.
          </p>
          <p xml:id="i-XoFYR5r2eChSoKQ1TU9id6">
            Figur 6 BNP-tillväxt i procent per invånare
          </p>
          <p xml:id="i-QKpbxssWiyPWEhHsnEjeKx">
            Källa: Konjunkturinstitutet.
          </p>
          <p xml:id="i-Vot2hNJW4SAfXAWNeMMZ8L">
            För att understödja tillväxten framöver bör den ekonomiska politiken
            användas för att vidta åtgärder som frigör ytterligare produktionsresurser
            i ekonomin och stimulerar produktivitetstillväxten. På så sätt
            kan potentiell BNP och potentiell sysselsättning öka, och på sikt
            även Sveriges välstånd. Samtidigt måste omställningskapaciteten
            i svensk ekonomi förstärkas ytterligare. För att värna Sveriges
            välståndsutveckling krävs att de strukturella reformer som genomfördes
            under alliansregeringen nu följs upp med nya åtgärder för investeringar,
            omställning och att främja inträdet på arbetsmarknaden. Riksbanken
            konstaterar att effekterna av Alliansens reformer troligen varit
            stora, men Konjunkturinstitutet anser samtidigt att effekterna
            av dessa nu i huvudsak har realiserats. Eftersom den nuvarande
            regeringen inte har klarat av att genomföra några reformer som
            kan antas ge högre sysselsättning och tillväxt är behovet av nya
            reformer stort för att Sverige ska fortsätta utvecklas väl.
          </p>
          <p xml:id="i-TiMsxqpS55YEy3AzmN7XW3">
            Reformbehovet är särskilt påtagligt i ljuset av att Sverige ser
            ut att utvecklas sämre än jämförbara länder de kommande åren.
            På lång sikt avgörs vår välståndsutveckling dels av teknikutvecklingen
            i världen i stort, alltså hur den s.k. teknikfronten utvecklas,
            dels hur nära vi ligger teknikfronten. Som ett litet land har
            Sverige svårt att påverka den globala teknikutvecklingen annat
            än i vissa begränsade sektorer. Däremot kan vi påverka hur snabbt
            Sverige tar till sig ny teknik och hur väl de befintliga resurserna
            utnyttjas. Att produktivitetsutvecklingen i världsekonomin har
            varit svag det senaste decenniet är ett problem också för Sverige,
            men något som vi har väldigt svårt att påverka. Sedan 2014 har
            dock Sverige, trots högkonjunktur och minusräntor, presterat sämre
            än andra länder. Främst till följd av en politik som försvårar
            för företagande och tillväxt. Skatterna har höjts med 60 miljarder
            kronor, bl.a. på högre inkomster, regleringarna har ökat och reformer
            har uteblivit. Regeringen lade ned en utredning om entreprenörskap
            då den bl.a. skulle undersöka skatter som är skadliga för entreprenörskap.
            Bolagsskatten har inte blivit mindre betungande (skattesatsen
            kommer att sänkas när avdragsmöjligheterna begränsas, men skatteuttaget
            blir lika stort) och reformer på bostadsmarknaden har uteblivit.
          </p>
          <head type="h3" xml:id="i-XxamAaCMU3AYCMZPKkFcFA">
            2.2.1 Arbetslösheten vänder uppåt
          </head>
          <p xml:id="i-KBPpUC6F3C4RPsPuW2XZNx">
            Den starka efterfrågan på arbetskraft fortsätter under 2019,
            även om efterfrågan i exempelvis byggsektorn dämpas. Dock tyder
            utfallsdata på att efterfrågan inte håller jämna steg med utbudet
            av arbetskraft när nu ett större antal nyanlända kommer in på
            arbetsmarknaden. Framför allt har arbetslösheten för unga utrikes
            födda stigit kraftigt. Äldres arbetsmarknadssituation har också
            varit oväntat svag. Sysselsättningsgraden är lägre nu än när regeringen
            återinförde den särskilda löneskatten för äldre. Till följd av
            Moderaternas och Kristdemokraternas budget för 2019 avskaffas
            denna från den första juli, vilket, om det historiska mönstret
            upprepas, kommer att innebära att sysselsättningen för äldre återigen
            tar fart.
          </p>
          <p xml:id="i-ypizBNPMNfHBbuKv8AmFs">
            Det kommer också fler indikationer från exempelvis Trygghetsrådet
            och från Arbetsförmedlingen på att antalet varsel är på väg upp,
            om än från låga nivåer.
          </p>
          <p xml:id="i-CwjN3nAecWAiYp2XfUqCVp">
            Sammantaget innebär det att arbetslösheten, som redan är under
            jämviktsarbetslösheten enligt flera bedömare, nu har bottnat och
            kommer att öka de kommande åren. Ökningen sker dock enligt huvudscenariot
            långsamt och först 2021 tror Konjunkturinstitutet att arbetslösheten
            når jämviktsnivån på strax under 7 procent. Sysselsättningsgraden
            kommer då att fortsätta ligga kvar på höga nivåer.
          </p>
          <p xml:id="i-3thVewn4CyZEZMz4QcShAk">
            Tudelningen på arbetsmarknaden riskerar i ett sådant scenario
            att förstärkas. När arbetslösheten stiger kommer de med svag förankring
            att få det ännu svårare att komma in. Klyftan mellan inrikes och
            utrikes födda har redan börjat öka och är större nu än för både
            ett och fyra år sedan. Arbetslösheten är nu fyra gånger högre
            för utrikes födda än för inrikes födda och sex gånger så hög för
            personer födda i Asien eller Afrika jämfört med Sverige. Givet
            den försämrade konjunkturen och bristen på åtgärder för att lösa
            integrationen kommer tudelningen att öka.
          </p>
          <p xml:id="i-QGqeXMkUfttXSzzTQyhbSg">
            Detta syns bl.a. i Finansdepartementets egna prognoser av utanförskapet.
            Totalt sett så sker en minskning vilken är driven helt och hållet
            av den långvariga trenden mot färre som har sjuk- och aktivitetsersättning
            samt att personer med etableringsersättning väntas minska med
            nästan 85 procent. Under 2019 väntas dock utanförskapet fortsatt
            motsvara mer än var sjunde person i åldern 20–64 år, och antalet
            personer (omräknat till helårsekvivalenter) som får a-kassa väntas
            öka med 15 procent och antalet personer med försörjningsstöd ökar
            med nära 20 procent.
          </p>
          <p xml:id="i-Bk4kZmP8fGSh3qTP1u2F8W">
            Figur 7 Helårsekvivalenter som har a-kassa och försörjningsstödet
            samt andel (%) av befolkningen som är i utanförskap
          </p>
          <p xml:id="i-Ud5mbRKACPzRNbsw1oZ2oQ">
            Källa: Ekonomiska vårpropositionen 2019.
          </p>
          <head type="h3" xml:id="i-XJJLancJi3tkcfGZKTBEiD">
            2.2.2 Risker för en sämre utveckling
          </head>
          <p xml:id="i-6BEqTZdk23PMgrwZ8UiEMD">
            En gradvis avmattning ned mot ekonomins långsiktiga tillväxtpotential
            är det huvudscenario som närmast regelmässigt ges av de flesta
            prognosmodeller. Det finns dock ett antal riskfaktorer som skulle
            kunna medföra en snabbare nedgång.
          </p>
          <p xml:id="i-F1PK8QsuJov3AxsVkngjWQ">
            En faktor är risken för att tillväxten i de länder vi exporterar
            till försvagas snabbare än väntat, vilket skulle slå mot den svenska
            exporten som i huvudscenariot bedöms driva den svenska tillväxten.
            En annan osäkerhetsfaktor är hur den svenska konkurrenskraften
            skulle stå sig om den rekordlåga kronan skulle stärkas – vilket
            både Riksbanken och Konjunkturinstitutet tror – och svenska företag
            skulle möta än hårdare konkurrensvillkor. Det kan inte uteslutas
            att den svaga kronan har dolt brister i konkurrenskraften.
          </p>
          <p xml:id="i-AovBDuh5QgWPjgkdhZQ22N">
            Priserna på bostäder har stabiliserats efter den nedgång som
            inleddes hösten 2017, men det ska inte uteslutas att ett nytt
            prisfall skulle kunna utlösas, exempelvis till följd av den stora
            tillgången på nyproducerade lägenheter. Trots att utvecklingen
            på bostadsmarknaden har dämpats är också hushållens skuldsättning
            fortfarande mycket hög i en historisk jämförelse. Det ökar sårbarheten
            i ekonomin och gör att hushållens konsumtion skulle kunna falla
            om räntorna stiger eller priserna på bostäder faller, vilket i
            sin tur skulle förstärka utvecklingen med en lägre tillväxttakt.
          </p>
          <p xml:id="i-VB3G9ZreLNHew4YwQVKC3">
            Figur 8 Hushållens skuldsättning som andel (%) av disponibel
            inkomst
          </p>
          <p xml:id="i-Hny7wtW5jpPUQREap42NPF">
            Källa: Riksbanken.
          </p>
          <head type="h2" xml:id="i-HPeN8cEA9jevXZiLUVEnHg">
            2.3 Litet utrymme att hantera utgifter utanför januariöverenskommelsen
          </head>
          <p xml:id="i-vndXP2dQT9aF1NHdPW6XV">
            Efter en S/MP-budget för 2018 som var tydligt expansiv med 40
            miljarder kronor i ofinansierade satsningar, vilka försvagade
            de offentliga finanserna, lade Moderaterna och Kristdemokraterna
            en budget för 2019 som enligt de flesta bedömare hade en neutral
            finanspolitisk inriktning och som Konjunkturinstitutet bedömde
            var välavvägd sett till konjunkturläget. Fortfarande anser dock
            Konjunkturinstitutet att det finansiella sparandet är för lågt
            i förhållande till konjunkturen, men de flesta bedömare är överens
            om att man bör vara försiktig med en alltför hastig förstärkning
            av det strukturella sparandet.
          </p>
          <p xml:id="i-CmeRo1FDPacoaa15dwBrY8">
            De kommande åren bedöms det dock finnas ett utrymme för ofinansierade
            reformer inom ramen för det nya överskottsmålet. Konjunkturinstitutet
            bedömer att det för den resterande mandatperioden finns ett sådant
            utrymme på 85 miljarder kronor ackumulerat. Även om beräkningarna
            är osäkra är det i samma storleksordning som det finns ofinansierade
            förslag i januariöverenskommelsen som regeringen, Centerpartiet
            och Liberalerna står bakom. Det innebär att det finns en möjlighet
            att genomföra utlovade satsningar som familjevecka, ett uppdaterat
            friår och ökade utgifter på en ineffektiv klimatpolitik. Utrymmet
            för ökade utgifter eller nya förslag utöver det som anges i januariöverenskommelsen
            är dock i stort obefintligt och kräver tillkommande finansiering.
          </p>
          <p xml:id="i-WaQYjDTEDHpA7YC6MCxTiE">
            Det är problematiskt av flera skäl. Ett är de demografiska utmaningarna
            där personer i arbetsför ålder blir färre och de med största behov
            av vård, personer över 80 år, blir klart fler. Konjunkturinstitutet
            beräknar att det demografiskt betingade behovet i offentlig sektor
            för mandatperioden är ca 100 miljarder kronor, ett behov som endast
            i begränsad utsträckning uppfylls av januariöverenskommelsen.
          </p>
          <p xml:id="i-GiMDT8xpuHYSTuKmcG7RqU">
            Figur 9 Befolkningsförändringar i olika åldersgrupper
          </p>
          <p xml:id="i-16tF9L4Ks66QeCR8W1QCdo">
            Källa: Konjunkturinstitutet och SCB.
          </p>
          <p xml:id="i-RS9JSzANw2Kod9jggLvLTT">
            Dessutom finns det ett betydande investeringsbehov i staten efter
            att regeringen dragit ned på investeringarna jämfört med tidigare
            år. Investeringarna under alliansregeringen var exempelvis nästan
            20 procent högre än investeringarna från 2015 och framåt. Under
            mandatperioden kommer det att läggas både en ny infrastrukturproposition
            och en ny forsknings- och innovationsproposition. Det finns en
            risk att regeringen inte kommer att ha råd att göra de investeringar
            som kommer att vara avgörande för den svenska tillväxten och välståndet
            längre fram.
          </p>
          <p xml:id="i-SzgHFZUMVsHTE9BSGYJba5">
            Figur 10 Statliga investeringar som andel (%) av BNP
          </p>
          <p xml:id="i-T654rjqt78XXD4Kyftqgcs">
            Källa: SCB och Konjunkturinstitutet.
          </p>
          <p xml:id="i-KTDSwSzCzJAsZD4euCevrL">
            Slutligen kommer det, som under varje mandatperiod, att uppkomma
            oförutsedda utgifter som kommer att behöva hanteras. Förhoppningsvis
            kommer inte flykting­mottagandet att växa så fort som under S/MP-regeringens
            förra mandatperiod, men det är troligt att mer generösa regler
            för anhöriginvandring leder till ett ökat inflöde och därmed en
            viss ökning av kostnaderna. Dessutom finns det en betydande risk
            att de svenska offentliga finanserna visar sig vara mer konjunkturkänsliga
            än vad som nu förutses. Skatteintäkterna har överraskat positivt
            i konjunkturuppgången och det ska inte uteslutas att de på motsvarande
            sett överraskar negativt i en nedgång. Bara mellan sin decemberprognos
            och sin marsprognos reviderade Konjunkturinstitutet ned det förväntade
            reformutrymmet för mandatperioden med 28 miljarder kronor på grund
            av att de förväntade skatteintäkterna skrevs ned. Fler som försörjs
            av a-kassa och försörjningsstöd samt färre som arbetar exempelvis
            till följd av familjeveckan kan också försvaga de offentliga finanserna.
          </p>
          <p xml:id="i-6UBCWtcwam3dKZBD5gVmoC">
            Sammantaget kommer det att behövas en stram finanspolitik med
            tydliga prioriteringar om vi samtidigt ska kunna värna offentliga
            finanser, möjliggöra fler jobb och värna det offentligas kärnuppgifter.
          </p>
          <head type="h1" xml:id="i-6ouXQDmFbE1JHWnJkx1AF9">
            3 Moderaternas riktlinjer för den ekonomiska politiken
          </head>
          <p xml:id="i-nAabifo89x9fD2zanzUhv">
            Moderaternas politik syftar till att bygga ett samhälle som tar
            till vara varje människas förmåga, där alla får förutsättningar
            att växa samtidigt som vi gemensamt skapar trygghet och sammanhållning.
            Det kräver en ansvarsfull ekonomisk politik som bygger upp motståndskraft
            mot kriser samt reformer som leder till att fler kommer i arbete.
            Med fler sysselsatta ökar välståndet i samhället. Dessutom ökar
            det skatteintäkterna som finansierar välfärden. När fler kommer
            i arbete ökar resurserna så att vi kan säkerställa kortare köer
            i vården, mer kunskap i skolan, fler poliser i hela landet och
            ett Sverige som håller ihop.
          </p>
          <head type="h2" xml:id="i-48pw4146urHHKvwDqMHyLM">
            3.1 Inriktningen på den ekonomiska politiken
          </head>
          <p xml:id="i-BfiktRg3mvvpXhDmMejLdx">
            Ett av målen för den ekonomiska politiken är att stabilisera
            konjunktursvängningarna. Hög arbetslöshet under en period kan
            i sig leda till ökad arbetslöshet längre fram. För att kunna driva
            en aktiv stabiliseringspolitik som mildrar effekterna för de mest
            utsatta, dämpar uppgången i arbetslöshet och undviker besparingar
            i lågkonjunktur, krävs betydande överskott i högkonjunktur. Lågkonjunkturer
            och kriser slår alltid hårdast mot dem som redan är mest utsatta
            och i störst behov av att välfärden fungerar samt en trygg ekonomi.
          </p>
          <p xml:id="i-GoanFfU4eHRVK13x1ysdH5">
            Ett avgörande skäl till att Sverige klarade den senaste finanskrisen
            väl var bl.a. alliansregeringens återhållsamhet, med överskott
            på över 3 procent av BNP år 2007. Det medförde att Sverige, till
            skillnad från många andra jämförbara europeiska länder, gick in
            i finanskrisen med tillräckliga säkerhetsmarginaler i de offentliga
            finanserna. Detta innebär i sin tur att Sverige kunde motverka
            nedgången med aktiva insatser utan att uthålligheten i de offentliga
            finanserna ifrågasattes. Vi behövde därför inte, till skillnad
            från exempelvis Storbritannien och länderna i Sydeuropa, bedriva
            åtstramningspolitik i lågkonjunkturen. En försiktig och återhållsam
            inriktning på finanspolitiken i högkonjunktur ger ett land större
            möjligheter att klara den efterföljande lågkonjunkturen.
          </p>
          <p xml:id="i-ASNdxuaE9G4RiV473Zhiju">
            Även om den svenska statsskulden är låg har finanskrisen visat
            att skuldkvoten snabbt kan öka om ett land inte har tillräckliga
            säkerhetsmarginaler. Medan Sveriges statsskuld fortsatt ligger
            på en låg nivå, har skuldnivåerna i jämförbara länder skenat och
            ligger nu på över 90 procent av BNP. Många i övrigt välskötta
            länder fick hantera dramatiska ökningar, exempelvis Finland och
            Nederländerna (över 20 procentenheters ökning av statsskulden),
            Frankrike (över 30 procentenheter), Storbritannien (nära 50 procentenheter)
            och Irland (drygt 80 procentenheter).
          </p>
          <p xml:id="i-LAuNvamYsudkbADMYWzdmY">
            Moderaterna välkomnar därför den överenskommelse som slutits
            mellan sju partier i riksdagen om ett nytt finanspolitiskt ramverk.
            Överenskommelsen innebär att Alliansens strama linje, med fortsatt
            fokus på ansvar för de offentliga finanserna och beredskap för
            nya kriser, har fått gehör. Principen om överskott i de offentliga
            finanserna över en konjunkturcykel ligger fast och kompletteras
            med ett nytt skuldankare. Överskottet i offentliga finanser ska
            uppgå till i genomsnitt en tredjedels procent av BNP över en konjunkturcykel,
            och nivån på Maastrichtskulden ska på sikt nå 35 procent av BNP.
          </p>
          <p xml:id="i-MHRVh9VWEkpAPUC4TqkKf4">
            Med det nya finanspolitiska ramverket säkerställs dels att sparandet
            över en konjunkturcykel ska vara positivt, dels att den totala
            skuldnivån ska vara så pass låg att tillräckliga marginaler finns
            för att understödja ekonomin när nästa kris slår till. Att överskottsmålet
            är formulerat över en konjunkturcykel innebär att det finansiella
            sparandet bör ligga under en tredjedels procent av BNP när resursutnyttjandet
            är lågt och över en tredjedels procent när resursutnyttjandet
            är högt. Därigenom är överskottsmålet förenligt med en finanspolitik
            som motverkar konjunktursvängningar. På så sätt kan hållbara offentliga
            finanser säkras på både kort och lång sikt samtidigt som finanspolitiken
            har utrymme att dämpa konjunktursvängningar i ekonomin.
          </p>
          <p xml:id="i-JU4WadVtH8Vj2mwj46bRzD">
            Det faktum att Sverige har genomlevt fyra förlorade år när det
            kommer till reformpolitik medför att behovet av reformer är stort.
            Polisen behöver ökade resurser nu för att återställa förtroendet
            för kärnstaten. Försvaret behöver stärkas nu till följd av det
            försämrade säkerhetsläget. Välfärden behöver ökade resurser för
            att kunna klara sitt uppdrag. Behovet av en stärkt arbetslinje
            där det blir mer lönsamt att gå från bidrag till arbete eller
            från deltid till heltid växer när konjunkturen vänder ned samtidigt
            som bristen på kompetens är större än på länge. Den finanspolitiska
            inriktningen blir därför en avvägning mellan behoven att nu bygga
            upp större säkerhetsmarginaler och de akuta behov som Sverige
            står inför. Det är en grundförutsättning när Moderaterna nu vill
            bygga den nya svenska modellen.
          </p>
          <p xml:id="i-UviSwCJiC32mcL22iZonMr">
            Det finns i huvudsak fem centrala delar som bygger den nya svenska
            modellen och som kommer att vara vägledande för Moderaternas ekonomiska
            politik.
          </p>
          <p xml:id="i-2aL8T5ztbFfW8RVg4DC7o7">
            Tryggheten. Det handlar om behovet av att förstärka polisen och
            försvaret, att ta krafttag mot gängbrottslighet och bättre verktyg
            för att lagföra terrorister samt en tillgänglig sjukvård och en
            skola som gör klassresor möjliga.
          </p>
          <p xml:id="i-5uT9M7i2noeWBrzCxRiuJD">
            Jobben och företagen. I den nya svenska modellen ska företagare
            uppskattas mer än de beskattas. Skatterna på arbete ska sänkas,
            den största bidragsreformen på 40 år ska genomföras och vi ska
            kraftsamla kring digitalisering.
          </p>
          <p xml:id="i-PUtLimWh13JxkkoGFDqFWp">
            Integrationen. Integrationen är vår tids ödesfråga. För att lösa
            integrationsproblemen måste arbetslinjen och krav på svenska språket
            gälla alla.
          </p>
          <p xml:id="i-5MaPJM1dkrjyQdkxss7B4k">
            Klimat- och miljöpolitiken. I den nya svenska modellen driver
            vi en klimatpolitik som tar tag i de stora problemen genom att
            ta vara på teknikens möjligheter, se till att varje krona gör
            största möjliga nytta för klimatet och genom att satsa på kärnkraft.
          </p>
          <p xml:id="i-TVE5HWFW9tzSGitSzJ42LB">
            Sverige måste hålla ihop. Sammanhållningen mellan stad och land
            måste stärkas, äganderätten försvaras och infrastrukturen ska
            fungera. Jämställdheten mellan kvinnor och män måste förbättras
            och åldersdiskrimineringen upphöra.
          </p>
          <head type="h2" xml:id="i-XHzbDckxC23cJVXKyWSBKY">
            3.2 Fortsätt den reforminriktning som lades fast i 2019 års budget
          </head>
          <p xml:id="i-L53mNZFPzrqur2jhde98M1">
            Samhällsproblemen tog inte paus för att Sverige saknade regering
            under hösten. Moderaterna och Kristdemokraternas budget tog därför
            sikte på att ta tag i Sveriges problem även om regeringsbildningen
            drog ut på tiden. Den budget som riksdagen röstade igenom stärkte
            svensk ekonomis långsiktiga förmåga till tillväxt och jobbskapande
            och stärkte trygghet och välfärd genom reformer och stora resurstillskott
            till polis, försvar, vård och äldreomsorg samt stora generella
            tillskott till kommunsektorn.
          </p>
          <p xml:id="i-P8GtRWB2vMnBgCQNdD6WDx">
            Arbete och ansträngning blev mer lönsamt samtidigt som skatten
            sänktes för landets alla pensionärer och den särskilda löneskatten
            för äldre som jobbar togs bort. Polisen, rättsväsendet i stort
            samt försvaret av Sverige fick kraftiga resurstillskott. Välfärden
            stärktes genom dels generella ökningar av de statliga statsbidragen,
            dels riktade satsningar för en ny, utbyggd och utvecklad kömiljard,
            en nationell cancerstrategi, fler äldreboenden och förbättrad
            LSS. Sammanhållningen i hela landet stärktes genom minskad beskattning
            på avstånd och resande. Samhällsorienteringen för nyanlända utökades
            och civilsamhället stärktes.
          </p>
          <p xml:id="i-RknWLFsywcv9MA5swdLvo9">
            En budget löser inte alla Sveriges problem. Men de steg som togs
            i och med Moderaternas och Kristdemokraternas budget har rustat
            Sverige starkare, öppnat upp fler vägar till arbete, stärkt polis
            och försvar samt börjat återupprätta det välfärdslöfte som finns
            till svenska folket. Denna reforminriktning hade behövt fortsätta.
          </p>
          <p xml:id="i-DMwR7m3683ppDTbgcZqSvd">
            Det finns självfallet vissa bra förslag i vårändringsbudgeten,
            såsom utökade resurser till Kriminalvården och mer resurser till
            LSS, och det är bra att flera delar av de resurser och reformer
            som Moderaterna och Kristdemokraternas budget innehöll kommer
            på plats. Men övergripande innebär Socialdemokraternas, Centerpartiets,
            Liberalernas och Miljöpartiets politiska inriktning en tvär gir
            ifrån den reformväg som Sverige hade behövt fortsätta på.
          </p>
          <p xml:id="i-WxSSj9Bh4fPsa1qBbkqQg2">
            Allra tydligast blir det när regeringen väljer att minska anslaget
            till polisen, trots att otryggheten börjar bli kännbar för allt
            fler och att man minskar anslagen till äldreomsorgen trots att
            vi vet att behoven är stora. Satsningen på att ta fram en ny cancerstrategi
            avbryts, satsningar på barn tas bort och man lägger grunden för
            höjda skatter framöver.
          </p>
          <p xml:id="i-EXwVveYYdnsuuGA7PB3Cqm">
            Moderaterna och Kristdemokraterna anser att den inriktning som
            angavs i höstens budget bör ligga fast och lägger därför fram
            ett gemensamt förslag till vårändringsbudget.
          </p>
          <p xml:id="i-XGEeGKWkK7xo2nqoLQutqV">
            Fokus för de förslag som återfinns i Moderaternas och Kristdemokraternas
            gemensamma vårändringsbudget är att stärka lag och ordning, återupprätta
            välfärdslöftet, växla över till en mer effektiv klimatpolitik
            samt lägga grunden för fler jobb, högre tillväxt och bättre integration
            genom fokus på exempelvis utbildning. Att stärka sammanhållningen
            i hela landet är fortsatt prioriterat.
          </p>
          <p xml:id="i-YCSzfTRSUFJbmXDUniRZJf">
            Det sammanlagda budgetförslaget är i offentligfinansiell balans
            i förhållande till regeringens vårändringsbudget. Det vill säga
            att det finansiella sparandet för 2019 ligger i nivå med det som
            blir följden av regeringens förslag.
          </p>
          <p xml:id="i-EMWqGmY7HGpS5LUEwod6Kp">
            Sammantaget innebär vårändringsbudgeten att rättsväsendet har
            en budget som är 230 miljoner kronor högre än regeringens, sjukvård
            och social omsorg har en budget som är drygt en halv miljard kronor
            högre än regeringens och budgeten för utbildning och forskning
            ligger på samma nivå som regeringens förslag.
          </p>
          <head type="h2" xml:id="i-LyqaR3ythbi2ezp9w9npY5">
            3.3 Nya steg för att stärka tryggheten i Sverige
          </head>
          <p xml:id="i-4hx9pdFErfJ8yixPqqcyDj">
            Ökad trygghet i Sverige är en central byggsten i den nya svenska
            modellen. Moderaterna aviserar därför två reformpaket för att
            stärka lag och ordning samt öka tryggheten inför höstens budget.
          </p>
          <p xml:id="i-Fg4BBgF6wGTtXiyghvH9aD">
            Moderaterna föreslår en storsatsning för att få färre brott i
            hela landet. Det handlar både om skärpta krav vid våra gränser
            och om förbättrade utredningsmöjligheter, fler övervakningskameror
            i hela landet och en förstärkning av polisens hundresurs för att
            underlätta arbetet och öka uppklarningen av brott. Med tanke på
            polisens ansträngda situation och att brottsuppklaringen fortfarande
            är för låg behövs åtgärder som underlättar polisens brottsutredande
            arbete. Polismyndigheten står inför stora utmaningar. Polisen
            upplevs som frånvarande i stora delar av landet. Det är långt
            ifrån självklart att polisen kan rycka ut när man drabbas av ett
            brott. Skjutningar har blivit vanligare och det grova våldet har
            eskalerat. Allt fler enskilda utsätts för brott, t.ex. sexualbrott,
            hot, misshandel och personrån. Alldeles för få brott klaras upp,
            utredningar tar för lång tid och polisen tvingas på grund av den
            ansträngda situationen prioritera mellan utredningar om grova
            brott. I den budget från Moderaterna och Kristdemokraterna som
            riksdagen beslutade om för 2019 tillfördes Polismyndigheten kraftiga
            resurser för att kunna klara målet om 10 000 fler anställda till
            2024. Det är dock uppenbart att det här och nu behövs mer för
            att ge myndigheten rätt förutsättningar att klara upp fler brott.
          </p>
          <p xml:id="i-PxDJZM4KcaKD8P8FWKbFLg">
            Moderaterna föreslår även ökade resurser för att förebygga, förhindra
            och upptäcka terroristbrottslighet. De senaste åren har terrorister
            vid upprepade tillfällen slagit till mot olika mål i Europa och
            Sverige. Riskbilden är internationell men också i allra högsta
            grad inhemsk. I dag finns det omkring 3 000 s.k. hotaktörer i
            våldsbejakande extremistmiljöer i Sverige. Enligt Säkerhetspolisen
            har Sverige fler våldsbejakande islamister i dag än någon gång
            tidigare. Den svenska terrorhotnivån är fortsatt förhöjd, och
            det finns en risk för ytterligare attentat i Sverige.
          </p>
          <p xml:id="i-Ga8ashL3iubLR6Y5iBRygZ">
            Under de senaste åren har ca 300 personer rest från Sverige till
            konfliktområden för att strida för IS eller al-Qaida-relaterade
            grupperingar. Flera har efter en tid återvänt till Sverige. Det
            är helt avgörande att Sverige har en tydlig och konsekvent hantering
            av dessa återvändare. De som har begått brott ska utan undantag
            lagföras, och de som utgör en fortsatt säkerhetsrisk ska punktmarkeras.
            I detta arbete har Säkerhetspolisen en central roll. Moderaterna
            vill mot den bakgrunden förstärka myndighetens kapacitet att bekämpa
            terrorism med mer utredningsresurser. Moderaterna vill även förstärka
            Försvarets radioanstalts (FRA) förmåga att signalspana på hot
            mot Sverige.
          </p>
          <p xml:id="i-XQ1s7eEYc9raQDJ7zkEXX4">
            Sverige får aldrig bli en fristad för människor som har begått
            krigsbrott och terroristbrott i utlandet. Utöver att IS-återvändare
            kan utredas för terroristbrottslighet pekar bl.a. Säkerhetspolisen
            på att det också finns de som kan misstänkas ha gjort sig skyldiga
            till krigsbrott i exempelvis Syrien och Irak. Utredningarna om
            denna typ av brott är ofta både komplicerade och tidskrävande.
            Sådana brott utreds av Polismyndigheten. Moderaterna har stärkt
            Polismyndigheten med kraftiga resurser och förstärker nu även
            riksenheten för internationell och organiserad brottslighet vid
            Åklagarmyndigheten så att inga krigsbrott ska förbli outredda.
          </p>
          <p xml:id="i-25AYHdFvaRAtr6az3fGVvy">
            Figur 11 Aviserade satsningar för att stärka tryggheten i Sverige
          </p>
          <p xml:id="i-SUpQu3E5ov2fjn1CWGWa7p">
            Miljoner kronor
          </p>
          <table>
            <row style="label" xml:id="i-QQs9KHM8YMFW21Zw7niCEm">
              <cell>
                2020
              </cell>
              <cell>
                2021
              </cell>
              <cell>
                2022
              </cell>
            </row>
            <row xml:id="i-L6T77X6z5w6UPqFwWuFmEY">
              <cell>
                Stärkt budget för gränspolisen
              </cell>
              <cell>
                100
              </cell>
              <cell>
                200
              </cell>
              <cell>
                300
              </cell>
            </row>
            <row xml:id="i-YVx5EYPCFqoDed3mE6J6SX">
              <cell>
                Fortsatt utbyggnad av antalet polisanställda[1]
              </cell>
              <cell>
                1 330
              </cell>
            </row>
            <row xml:id="i-GHeHMUuZwoDsWnG1KG1RNJ">
              <cell>
                Bättre möjligheter att utreda brott
              </cell>
              <cell>
                270
              </cell>
              <cell>
                270
              </cell>
              <cell>
                270
              </cell>
            </row>
            <row xml:id="i-WuEPuqhJ7Bwk1j158tijbB">
              <cell>
                Ökade resurser till Säpo
              </cell>
              <cell>
                150
              </cell>
              <cell>
                150
              </cell>
              <cell>
                150
              </cell>
            </row>
            <row xml:id="i-G1YUuQahRCUHhL8xjS8xkA">
              <cell>
                Ökade resurser till FRA
              </cell>
              <cell>
                125
              </cell>
              <cell>
                250
              </cell>
              <cell>
                250
              </cell>
            </row>
            <row xml:id="i-MpVvuhfKnVHKpWjN41JhPd">
              <cell>
                Förstärk Åklagarmyndigheten
              </cell>
              <cell>
                15
              </cell>
              <cell>
                15
              </cell>
              <cell>
                15
              </cell>
            </row>
            <row xml:id="i-EGifAmj4i7mZapEAJgSEef">
              <cell>
                Summa
              </cell>
              <cell>
                660
              </cell>
              <cell>
                885
              </cell>
              <cell>
                2 315
              </cell>
            </row>
          </table>
          <p xml:id="i-JU17Tt1XKAYcej7CoqKf5S">
            Det reformutrymme som finns under de kommande åren bör i första
            hand gå till att stärka samhällskontraktet och öka tryggheten.
            Delar av reformutrymmet kommer således att användas för att finansiera
            de trygghetssatsningar som presenteras i vårmotionen. Om de offentligfinansiella
            förutsättningarna ändras kommer Moderaterna att återkomma med
            ytterligare finansiering för ovanstående reformer i höstbudgeten.
          </p>
          <head type="h2" xml:id="i-5nzcQrL3xtiydQUBMER5Jq">
            3.4 En skattereform med sikte på samhällsproblemen
          </head>
          <p xml:id="i-GyjXT4THXYokjqyvdqGwsG">
            En moderat skattereform kommer att utgå från de samhällsproblem
            som behöver lösas. Det perspektivet glöms ofta bort i skattedebatten
            av såväl politiker som intresse­organisationer och andra debattörer.
            Vi ser förvisso behovet av att förenkla och förtydliga skattesystemet,
            men det bör aldrig vara det enda eller det primära syftet med
            en reform. Skattereformen bör göras i syfte att skapa fler jobb,
            öka tillväxten och värna sammanhållningen. Det är i dag för svårt
            för utrikes födda i allmänhet och nyanlända i synnerhet att komma
            in på den svenska arbetsmarknaden och skaffa sig egen försörjning.
            Tillväxten per person är låg både i ett historiskt och i ett internationellt
            perspektiv. Arbetskraftsbristen är stor i nästan alla sektorer,
            inte minst i välfärden. Alltför många företag och entreprenörer
            väljer att expandera i andra länder än Sverige. För att öka drivkrafterna
            till arbete och företagsamhet behöver skattesatserna komma ned,
            skattebaserna breddas och det totala skattetrycket sänkas. Dessutom
            behöver kombinationen av skatter och de samlade bidragssystemen
            analyseras samlat för att inte utanförskapet återigen ska ta fart
            när ekonomin vänder nedåt.
          </p>
          <p xml:id="i-393WyPvZ8FT8mxEQFPMPxx">
            Moderaterna inleder nu arbetet med en skattereform med följande
            utgångspunkter.
          </p>
          <p xml:id="i-Uoy4L6PbMTk5s1FDCNRbWJ">
            Fullt finansierad med lägre samlat skattetryck
          </p>
          <p xml:id="i-SwUhj6tqhTphngXofMJjNF">
            För att göra skattereformen långsiktigt uthållig och för att
            värna starka offentliga finanser ska reformen vara fullt finansierad.
            Rätt utformad har en skattereform betydande positiva dynamiska
            effekter, alltså högre skatteintäkter till följd av att fler jobbar,
            fler arbetade timmar och en högre tillväxt. Det finns t.ex. mycket
            som tyder på att sänkta marginalskatter skulle innebära högre
            skatteintäkter när antalet arbetade timmar ökar. Dessa effekter
            är dock osäkra både till storlek och när de skulle få effekt.
            Skattereformen 1990 var till viss del finansierad av dynamiska
            effekter. Dessa effekter materialiserades dock inte omedelbart.
            Därför är vår ingång att en skattereform ska vara fullt finansierad.
          </p>
          <p xml:id="i-SRAQu99aKYm8j3crT7qQsj">
            En fullt finansierad skattereform innebär att vissa skatter kommer
            att höjas. Dock har så gott som samtliga skatter negativa effekter
            på samhällsekonomins funktionssätt, även om skatterna kan vara
            olika skadliga. Trafikverket räknar, baserat på empiriska studier,
            t.ex. med 30 procent högre kostnader för infrastrukturinvesteringar
            som är skattefinansierade. De faktiska marginalskatterna består
            inte bara av inkomstskatterna, utan också av arbetsgivaravgifter,
            moms och andra konsumtionsskatter.
          </p>
          <p xml:id="i-WFVCjSm7k4XiSEZ996AWPa">
            Ska vi lösa de utmaningar vi står inför behöver skattetrycket
            sänkas. Därför kommer delar av skattesänkningarna att finansieras
            av utgiftsminskningar, och vår skattereform kombineras därför
            med en utgiftsreform. Statens kärnuppgifter och välfärdens kärna
            ska värnas men utgifterna ska prioriteras och uppgifterna renodlas.
            Den som betalar skatt i Sverige ska kunna räkna med att varje
            krona används klokt och gör så stor nytta som möjligt. Vi visade
            i den senaste statsbudgeten att det är möjligt att kombinera sänkta
            skatter med höjda anslag till polis, försvar, vård, skola och
            omsorg och samtidigt respektera de finansiella ramverken.
          </p>
          <p xml:id="i-9cBVGdkLWeRu8MpLzQB69K">
            Det kräver dock en tydlig prioritering av de statliga utgifterna.
            Vi väljer bort ineffektiva, kostsamma åtgärder som byggsubventioner,
            klimatklivet och överdrivet generösa extratjänster. Vi vill också
            se en tydlig prioritering i det statliga åtagandet och åtgärder
            mot fusk och överutnyttjande på både skatte- och utgiftssidan.
            Även om enskilda belopp inte alltid är höga så tär det på skattemoralen
            när pengar går till religiös extremism, politisk aktivism, fuskas
            bort i välfärdssystemen, går till kravlösa bidrag eller på andra
            sätt inte används effektivt. Det skadar tilltron till skattesystemet
            och långsiktigt sammanhållningen i vårt samhälle. Dessutom vill
            Moderaterna genomföra en genomgripande bidragsreform som både
            ökar drivkrafterna att jobba och sänker de totala bidragskostnaderna.
          </p>
          <p xml:id="i-HXMyR7ABZUjofacJ6bNbwf">
            Drivkrafter och stöd för full sysselsättning
          </p>
          <p xml:id="i-NuKuV4dg3eY7bTAjcKCiMn">
            I ett läge där Sverige har ett stort utanförskap och en rekordstor
            arbetskraftsbrist samtidigt är behovet av lägre skatter på arbete
            betydande. Efter Alliansens åtta år och Moderaternas och Kristdemokraternas
            senaste skattesänkning i budgeten 2019 avviker inte de svenska
            skatterna på arbete lika mycket gentemot övriga OECD-länder som
            tidigare. Men på framför allt två områden sticker Sverige ut.
            Framför allt är skattekilarna för ensamstående föräldrar (i praktiken
            ofta mödrar) med låg inkomst (67 procent av genomsnittslönen,
            eller 24 000 kronor/månad) högst i OECD. Problemet är lika stort
            för sammanboende, men i jämförelse med länder med sambeskattning
            kommer Sverige inte lika dåligt ut.
          </p>
          <p xml:id="i-8Mqd7PSufHxkF9GmSPYGEa">
            Figur 12 Genomsnittlig skattekil (%) för en ensamstående, med
            två barn, som tjänar 67 procent av medianlönen
          </p>
          <p xml:id="i-FSSWc9QYqji4h6V22LU52u">
            Källa: OECD.
          </p>
          <p xml:id="i-FNiAjz61XoXbFMXbQCKCiZ">
            För låginkomsttagare lönar det sig alltså fortfarande inte tillräckligt
            väl att gå från bidrag till arbete. Det får stora effekter. Till
            exempel är arbetslösheten fyra gånger så stor för utrikes födda,
            som för inrikes födda och en majoritet av kvinnor från Asien och
            Afrika i arbetsför ålder arbetar inte. Det gör att skatten på
            låga inkomster behöver komma ned ytterligare om vi ska klara integrationen.
            De höga marginaleffekterna som exempelvis nyanlända möter är dock
            inte enbart en fråga om skatter utan också en fråga om hur generösa
            bidragssystemen är, hur de är konstruerade och hur de relaterar
            till skatterna. Därför behöver kombinationen av skatter och de
            samlade bidragssystemen analyseras samlat för att marginaleffekterna
            ska kunna minska och jobben bli fler. Att det inte gjordes i samband
            med skattereformen 1990 är en av anledningarna till att förändringar
            som t.ex. jobbskatteavdraget blev nödvändiga.
          </p>
          <p xml:id="i-MTYKwed4ProFEGYGs4t76y">
            Lägre skatt på låga inkomster är därför en central del av en
            moderat skattereform. Skattesystemet ska också uppmuntra till
            ett längre arbetsliv, och skatten för de över 65 år kommer därför
            också att sänkas i motsvarande grad. Det innebär att Moderaterna
            troligen kommer att vara det parti som sänker skatterna mest både
            för de med låga arbetsinkomster och de med låga pensioner.
          </p>
          <p xml:id="i-9TwZUkjH3pwtuBT6eUtjDs">
            Gynna flit och förkovran
          </p>
          <p xml:id="i-TJioA8BKY5ZFDLGv9RV3rj">
            Förutom att skattekilarna är höga för låginkomsttagare är också
            marginalskatterna på höga inkomster de högsta i OECD.
          </p>
          <p xml:id="i-XvGssg4EFz5J11KhU7JR8m">
            Figur 13 Nettolöneökning som andel (%) av lönekostnadsökning
            för en person som tjänar 167 procent av genomsnittslönen.
          </p>
          <p xml:id="i-9adjLMVGTKfFKNoGFxYfiA">
            Källa: OECD.
          </p>
          <p xml:id="i-QXA61Z6AJnC3sV9yqqn8ca">
            De senaste åren har skatterna på arbete sänkts, främst på lägre
            inkomster, i Sverige. Enligt OECD har låginkomsttagares skatt
            i förhållande till höginkomsttagares fallit mest i Sverige av
            alla OECD-länder, från 68 procent till 48 procent. Sverige har
            alltså fått ett mer progressivt skattesystem. Moderaterna anser
            att det är rätt och rimligt att de som tjänar mer också bidrar
            mer till finansieringen av välfärden, men att det finns problem
            kopplat till alltför progressiva skatter.
          </p>
          <p xml:id="i-BBz3JqpjkK65DA48UBkoYu">
            Detta eftersom det innebär ett skattesystem som avskräcker från
            att utbilda sig, ta mer ansvar och att arbeta mer. För att klara
            behoven inom välfärden måste lärare, poliser, sjuksköterskor,
            socialsekreterare, läkare m.m. förmås att bli fler och jobba mer.
            Vi måste också kunna locka till oss och behålla den mest kvalificerade
            arbetskraften på tillväxtområden. För höga inkomster finns det
            mycket som talar för att lägre skatter på arbete skulle vara självfinansierade
            på några års sikt. Den senaste rapporten från Expertgruppen för
            studier i offentlig ekonomi (ESO) föreslår därför också att de
            högsta marginalskatterna bör sänkas kraftigt.
          </p>
          <p xml:id="i-5YgPjeXceLBbL3PZnC74hg">
            I dag råder stor brist på kvalificerad arbetskraft. Det beror
            delvis på högkonjunkturen men till stor del på strukturella faktorer.
            Ska vi möjliggöra både växande företag och hög kvalitet i välfärden
            måste fler utbilda sig och de som har utbildning jobba mer. Då
            kan inte Sverige ha världens högsta marginalskatter på högre inkomster
            och därmed mycket låga utbildningspremier. Att värnskatten tas
            bort 2020 är ett välkommet första steg men det räcker inte. Marginalskatterna
            behöver sänkas ytterligare för att principen om hälften kvar återigen
            ska gälla.
          </p>
          <p xml:id="i-KLT3hGMdgJ86m4c12N3uL6">
            Företagande och entreprenörskap för högre tillväxt och fler investeringar
          </p>
          <p xml:id="i-Euv9vNADboct3xu9uAryzq">
            Ska Sverige kunna fortsätta vara ett rikt välfärdsland måste
            tillväxtförutsättningarna stärkas. Att Sverige är bland de länder
            som har lägst tillväxt per capita just nu och att den historiskt
            låga tillväxten per capita ser ut att bestå under flera år är
            ett tecken på att tillväxtpolitiken inte är tillräckligt bra.
            Det kräver en bred palett av åtgärder, men skattefrågorna är centrala.
            Bolagsskatter och kapitalskatter måste vara konkurrens­kraftiga
            och uppmuntra till investeringar i Sverige. Villkoren för att
            starta, växa och expandera måste då vara goda. Fler ska våga lämna
            trygga och välbetalda jobb för att starta företag. Vi vill också
            undersöka hur ett svenskt ägande kan värnas och stärkas, eftersom
            nyare forskning allt tydligare visar att det spelar roll vem som
            äger företagen och var dessa ägare hör hemma. Vi behöver också
            mindre av särlösningar och ett enklare skattesystem.
          </p>
          <p xml:id="i-Gc193JnmiaNpnSt56wRKd9">
            Skattereformen ska också underlätta för ökad tillgång till bostäder.
            Problemen på bostadsmarknaden och bristen på bostäder beror inte
            i huvudsak på skattesystemet, men skatterna utgör en del av lösningen.
          </p>
          <p xml:id="i-VdmbjKrSmX5AapRKyhB3Pi">
            Hållbarhet och sammanhållning
          </p>
          <p xml:id="i-Nqno2ND7ZGUAHEdqyYogpK">
            Höjda miljöskatter bör övervägas. Men bara om de faktiskt minskar,
            inte bara flyttar, utsläppen och bara om de inte lägger orättvisa
            bördor på landsbygden. Vi säger därför nej till skatter på elektronik
            och kläder, liksom till flygskatt och höjda drivmedels­skatter.
            Vi anser också att man bör vara försiktig med att finansiera alltför
            stora delar av skattereformen med höjda miljöskatter, eftersom
            skattebaserna minskar om skatterna fungerar som det är tänkt och
            leder till omställning. Det finns också en överhängande risk att
            man i sin iver att finansiera andra skattesänkningar föreslår
            miljöskattehöjningar som är dåligt utformade och får negativa
            konsekvenser. Den nuvarande regeringen har visat på flera sådana
            exempel, och då januariöverenskommelsen säger att miljöskatterna
            ska öka med 15 miljarder kronor är risken stor att vi får se fler
            exempel. Ett uppseende­väckande sådant är den aviserade höjningen
            av skatten på kraftvärme, som redan innan den införts har medfört
            att anläggningar läggs ned och därmed att utsläppen ökar från
            andra källor.
          </p>
          <p xml:id="i-RWDaDC6KAvWQYvoafx2PH7">
            Vi vill fortfarande ha ett skattesystem som omfördelar, men fördelningsprofilen
            får inte bli överordnad möjligheterna att åtgärda samhällsproblem.
            För oss har fördelnings­politiken tre ben. Det första är en politik
            för jobb, eftersom den största orättvisan är mellan de som har
            ett jobb och de som står utanför. Det andra är hög kvalitet för
            alla i vården, omsorgen och framför allt i skolan. Det tredje
            är en rättvis fördelning av inkomster. Det innebär att vi i vissa
            lägen kan balansera en något sämre initial inkomstfördelning om
            det innebär att det skapas fler jobb och att förutsättningarna
            att utveckla välfärden stärks. Den sammantagna inkomstfördelningen
            kommer dock fortfarande att vara en viktig parameter att beakta
            när skattereformen utformas.
          </p>
          <p xml:id="i-8mdCLW6U5prbWRgvmyLU3S">
            Värna skattesystemets legitimitet
          </p>
          <p xml:id="i-CDnfdjT8DgCga4AiZznAVK">
            Ska vi klara ambitiösa välfärdsambitioner måste skattesystemet
            uppfattas som legitimt. När skattetrycket blir för högt eller
            skattereglerna för svåra att följa ökar risken för utbrett skattefusk.
            Till följd av införandet av RUT-avdraget, borttagandet av förmögenhetsskatten
            och arvs- och gåvoskatten och avskaffandet av fastighetsskatten
            upplevs skattesystemet i dag som mer legitimt än tidigare. Svartarbetet
            har också sjunkit betydligt och därmed också acceptansen för svartarbete.
            Skattesystemet ska vara effektivt men det är ännu viktigare att
            det är legitimt.
          </p>
          <p xml:id="i-6bu9APX8YZFHAcUmRG7rDA">
            Vi kommer därför inte att rulla tillbaka de ovan beskrivna reformerna
            eller genomföra andra skatteförändringar som riskerar att urholka
            det förtroende som numera finns. Mycket mer behöver dock göras
            för att öka legitimiteten. Förutom att minska skattetrycket generellt
            ska legitimiteten också förbättras genom att rättssäkerheten inom
            skatteområdet stärks. Inriktningen för denna del av skattereformen
            är att öka förutsägbarheten inte minst för företag och stärka
            den enskildes ställning i förhållande till Skatteverket. Samtidigt
            får inte fusket med skattemedel underlättas.
          </p>
          <p xml:id="i-4A1EVG2H6aF4atFnKAAvR3">
            Utifrån dessa utgångspunkter inleder vi nu en bred genomgång
            av den kunskap och erfarenhet som finns av skatteförändringar.
            Vi kommer att träffa forskare och praktiker och genomföra både
            interna och externa seminarier. Och vi kommer att presentera ytterligare
            steg i samband med Moderaternas stämma i höst.
          </p>
          <p xml:id="i-GJ9yqKxCWqPva5tdg2Q2Bj">
            En skattereform måste syfta till att lösa samhällsproblem. Moderaterna
            diskuterar gärna en bred skattereform med de fyra partierna som
            står bakom januariöverenskommelsen. Men då måste de presentera
            mer detaljer kring vad de vill åstadkomma med en skattereform,
            omfattningen på den och grundläggande faktorer såsom om skattetrycket
            bör öka eller minska till följd av reformen. I väntan på sådana
            besked arbetar vi vidare med den moderata skattereformen.
          </p>
          <head type="h1" xml:id="i-VyFZGuRfcBvx15fz9r8c5S">
            4 Den nya svenska modellen – en politik för att ta tag i Sveriges
            verkliga problem
          </head>
          <p xml:id="i-DWthLoK74heoYQhjNjvT7P">
            I dag fungerar inte den svenska modellen. I vart fall inte som
            den borde. Vår stora uppgift de kommande åren är att tillsammans
            få ordning på Sverige igen. Sverige ska vara ett land där alla
            gör sin del, men också känner att de får något tillbaka. Det handlar
            om tryggheten – i alla delar av landet. Integrationen och ett
            samhälle som håller ihop. Företagen och jobben. Klimatet och miljön.
          </p>
          <p xml:id="i-hHvjG6XHvGPBahdA49xFv">
            Det behövs en ny svensk modell som tar tag i den misslyckade
            integration som lämnar så många utanför. Som kapar de växande
            vårdköerna och ser till att klassrummen åter blir en plats för
            klassresor. Som krossar gängkriminaliteten och upprätthåller lag
            och ordning – för alla. En modell för ren miljö och en planet
            som klarar klimatet. För ett land som bygger något gemensamt.
            Tillsammans kan vi bygga ett nytt Sverige med framtidstro.
          </p>
          <p xml:id="i-RpbfLSVJUYKeszXSneJEmM">
            I detta kapitel beskrivs den övergripande reforminriktning som
            kommer att ligga till grund för den nya svenska modellen.
          </p>
          <head type="h2" xml:id="i-QYdUVQEgBuxT4SdVG7PaTT">
            4.1 I Sverige ska vi känna oss trygga
          </head>
          <p xml:id="i-8wkw3G4qgrDU9oSAVGFANr">
            Sverige måste bli ett tryggare land att bo och leva i. Det förutsätter
            en politik som stärker polisen genom resurser för att få fler
            polisanställda och goda villkor så att fler väljer att bli poliser
            och de som är poliser i dag stannar längre i yrket. Det kräver
            en stramare rättspolitik med exempelvis dubbla straff för gängkriminella,
            slopad mängdrabatt och ungdomsrabatt samt uthållig kamp mot terrorismen.
          </p>
          <p xml:id="i-R7GxLZXxmJqBxiWoxsaz2V">
            Ett starkt försvar är statens andra grundläggande kärnuppgift.
            Moderaterna vill därför göra en omfattande utbyggnad av den svenska
            försvarsförmågan och är drivande för ett svenskt Natomedlemskap.
          </p>
          <p xml:id="i-EjoyHdz6k7diCVqhjF5ku2">
            En förutsättning för ett legitimt och fungerande samhällskontrakt
            är att alla som betalar in skatt också får valuta för sina inbetalade
            skattepengar – i form av en fungerande välfärd, oavsett var i
            landet man bor. Sjukvården ska inte bara vara i världsklass. Den
            måste också vara tillgänglig när man blir sjuk. Sjukvårdköerna
            fördubblades på fyra år och behöver nu kapas igen.
          </p>
          <p xml:id="i-YZYpRLixwBfBcDm2iR3Ekt">
            I den nya svenska modellen är vi trygga därför att staten gör
            det bara staten kan. Där leder klassrummen än en gång till klassresor.
            Där är kraven större, förväntningarna högre och skoldagarna längre.
            För dagens fördelningspolitik heter inte bidrag, utan kunskap.
            Vi behöver ta vara på alla barns begåvning.
          </p>
          <head type="h3" xml:id="i-GfaR4Nor8792YEd2SKei32">
            4.1.1 Moderaternas politik för färre brott och ökad trygghet
          </head>
          <p xml:id="i-YcUAC8tMTaCR65Ue8f8CNA">
            I statens del av samhällskontraktet är den allra viktigaste uppgiften
            att skydda medborgarna från hot och våld. Att lag och ordning
            upprätthålls är centralt för att samhället ska fungera. Brottslighet
            drabbar både människors faktiska och upplevda frihet och även
            hela samhällsekonomin. Centralt för att minska brottsligheten
            är att det finns tillräckligt många poliser och att de kan göra
            tillräckligt noggranna brottsutredningar så att brott kan klaras
            upp och sedan beivras. På grund av regeringens alltför sena och
            otillräckliga satsningar på och styrning av Polismyndigheten är
            upptäcktsrisken för den som begår brott alldeles för låg i dag.
            Polisen upplevs som frånvarande i många delar av landet medan
            utländska stöldligor tömmer människors hem. Otryggheten påverkar
            människor i vardagen. Aktuella trygghetsmätningar visar att otryggheten
            i Sverige ligger kvar på en högre nivå än för några år sedan.
            Även utsattheten för brott mot enskild person ökar. Såväl personrån
            som sexualbrott har ökat kraftigt de senaste åren. En ny och grövre
            typ av brottslighet utmanar samtidigt svensk polis. Antalet särskilt
            utsatta områden där lag och ordning får träda tillbaka blir fler.
            Kriminella gäng flyttar fram sina positioner. Narkotikaförsäljningen
            sker på öppen gata. Dödsskjutningarna var rekordmånga förra året
            och fortsätter i samma utsträckning hittills i år. Handgranater
            används i både uppgörelser mellan kriminella och i attacker riktade
            direkt mot polisen. Gängens våldskapital bidrar till att skrämma
            vittnen, och våldet drabbar även helt oskyldiga offer. Det grova
            våldet befinner sig på historiskt höga nivåer. Antalet poliser
            har blivit färre under den socialdemokratiskt ledda regeringen.
            Samtidigt ökar befolkningen. Det gör att polistätheten är alldeles
            för låg. Många poliser lämnar i dag yrket samtidigt som utbildningsplatser
            vid polisutbildningen står tomma. Utredningsresultaten är för
            låga, och på grund av det ökade trycket på polisens utredningsresurser
            tvingas polisen prioritera bland anmälningar om allvarliga brott.
            På flera håll ser vi hur polisen inte har resurser att rycka ut
            vid pågående brottslighet. Polisen behöver bli mer effektiv och
            koncentrerad kring kärnuppgifterna att ingripa mot, utreda och
            klara upp brott. Ytterst är målet att minska brottsligheten och
            öka människors trygghet. Det behövs fler poliser och Polismyndigheten
            behöver tillskjutas betydande resurser. Polisen behöver bli mer
            synlig och närvarande. Samtidigt behöver polisens förmåga att
            utreda och klara upp brott förbättras avsevärt. Upptäcktsrisken
            måste öka och utsattheten för brott minska. Den upplevda tryggheten
            ska öka väsentligt i hela landet.
          </p>
          <p xml:id="i-B69PXey9x39G4Y22y8xu6R">
            En ökad trygghet bygger på att Sverige får fler synliga poliser
            i alla delar av landet. Det kräver ökade resurser till polisen,
            och Moderaterna vill därför följa upp det resurstillskott för
            att få fler polisanställda som gjordes i Moderaternas och Kristdemokraternas
            budget. Det kräver också att polisyrket får bättre villkor.
          </p>
          <p xml:id="i-66ksm3fdza4RgGm6cKPh6J">
            För att behålla erfarna poliser och attrahera fler nya poliser
            till yrket behöver polisyrket bli mer attraktivt. Centralt är
            att polisernas löner höjs. Moderaterna och Kristdemokraterna höjde
            myndighetens anslag för att möjliggöra en höjning av polisernas
            löner med i genomsnitt 3 000 kronor per månad, och det är viktigt
            att denna lönesatsning genomförs. Den exakta fördelningen av de
            tillförda medlen beslutas av myndigheten i samråd med berörda
            arbetsgivarorganisationer.
          </p>
          <p xml:id="i-PFpPWd5R9bVVWjaMmGnavJ">
            Att enbart utöka antalet utbildningsplatser räcker samtidigt
            inte för att klara av målet att få 10 000 fler polisanställda.
            Fler åtgärder behövs för att göra det mer attraktivt att arbeta
            som polis i Sverige. Moderaterna vill därför att den som går polisutbildningen
            ska få sina studielån från utbildningstiden avskrivna. Därigenom
            blir utbildningen betald av staten, vilket gör det mer lönsamt
            att utbilda sig till och arbeta som polis. Under de första fem
            åren som polis skrivs en femtedel av studielånet av varje år.
            Efter fem år är hela lånet avskrivet. Väljer man att sluta under
            de fem åren behöver man inte betala tillbaka de redan avskrivna
            delarna av lånet. Den här utformningen ger incitament både att
            utbilda sig till och arbeta som polis.
          </p>
          <p xml:id="i-HKGKx1WN8mniAVvgXszdjD">
            När otrygghet breder ut sig måste samhällets svar vara tydligt.
            Moderaterna är fast beslutna att se till att samhället tar tillbaka
            makten från de kriminella. Lag och ordning ska råda i hela Sverige
            och brottsofferperspektivet stärkas.
          </p>
          <p xml:id="i-UsKNCuoFXLF1qzuhBs1zHA">
            Det behövs kraftfulla åtgärder för att sätta stopp för sexualbrotten.
            Enligt Nationella trygghetsundersökningen har utsattheten för
            sexualbrott ökat kraftigt de senaste åren. Unga kvinnor är särskilt
            drabbade. Var tredje kvinna känner sig otrygg i sitt eget bostadsområde.
            För få sexualbrott klaras upp. Brottsoffren får inte det stöd
            som de behöver. Och när en gärningsman väl blir dömd, så är straffen
            för exempelvis våldtäkt alltför låga.
          </p>
          <p xml:id="i-LHy4SwC87i5DkrnCrF99TV">
            Utländska stöldligor turnerar mellan svenska hem. Ungefär hälften
            av alla bostadsinbrott begås i dag av utländska stöldligor. Det
            handlar om organiserad brottslighet. Att få inbrott i sitt hem
            innebär en stor integritetskränkning. Polisens resurser räcker
            inte till. Tullverket saknar i dag samtidigt befogenhet att stoppa
            stöldgodset som förs ut ur landet. Moderaterna vill skärpa gränsbevakningen
            och sätta stopp för de internationella ligorna.
          </p>
          <p xml:id="i-BRDd7EcUoVGSYEw5HXcLkZ">
            Moderaternas satsningar på en mer närvarande polis och förslag
            på straffskärpningar ökar kraven på de brottsbekämpande myndigheterna.
            Utvecklingen mot en allt råare gängbrottslighet med fler skjutningar
            och en nyrekrytering till gängen bland yngre åldrar ställer också
            nya krav på rättsväsendet. Moderaternas och Kristdemokraternas
            budget för 2019 stärker de rättsvårdande myndigheterna.
          </p>
          <p xml:id="i-NHLyR91Er4FhgrymULuaJD">
            Antalet EU-medborgare som kommer till Sverige för att tigga är
            fortfarande stort och tiggeriet är utbrett i stora delar av landet.
            Tiggeri är inte ett hållbart sätt att försörja sig. Det låser
            in människor i fattigdom och leder också till att utsatta människor
            blir utnyttjade, bl.a. för prostitution. Polisen menar att det
            finns flera grupper av tiggare som styrs av kriminella aktörer.
            Att stävja detta är prioriterat för Moderaterna och vi vill därför
            bl.a. införa ett nationellt förbud mot tiggeri.
          </p>
          <p xml:id="i-rENKkKS8oFYu7ESM2joK7">
            Efterfrågan på forensiska analyser har ökat kontinuerligt de
            senaste åren. Det är helt avgörande att verksamheten vid Nationellt
            forensiskt centrum (NFC) har tillräcklig kapacitet och inte blir
            en flaskhals i brottsutredningarna. Moderaterna föreslår därför
            en förstärkning och utbyggnad av NFC för att påtagligt öka förmågan
            och kapaciteten. Vi vill se mer kameraövervakning runt om i landet.
            Kameraövervakning är ett av polisens viktigaste verktyg för att
            klara upp brott. I en tid där gängkriminaliteten breder ut sig
            och blir grövre och människor skräms från att vittna kan övervakningskameror
            utgöra ett verkningsfullt komplement till en stark och kontinuerlig
            polisnärvaro. Moderaterna anser att alla utsatta områden bör utrustas
            med övervakningskameror. Även i övrigt ska polisen ha goda förutsättningar
            att sätta upp övervakningskameror där de anser det behövligt.
            Sammantaget tillförs resurser för att ge polisen utrymme för att
            kunna sätta upp fyra gånger så många kameror som finns uppe i
            dag. Moderaterna vill förstärka polisens hundresurs för att öka
            förmågan att klara upp brott. Hundsökningar görs dagligen runt
            om i Sverige både i brottspreventivt syfte och på grund av att
            specifika tips har inkommit till Polismyndigheten. Med Moderaternas
            satsning kan viktiga bevis säkras och fler vapen och mer narkotika
            kan tas i beslag.
          </p>
          <p xml:id="i-B4jnffCdcGbBPTxZcYa4qx">
            Sveriges gränsskydd har så allvarliga brister att vi i det närmaste
            saknar kontroll över vilka som tar sig över gränsen. Gränspolisens
            personal har vid flera tillfällen vittnat om en allvarlig situation
            vid Sveriges gränskontroller. Regeringen har inte prioriterat
            gränsskyddet, och trots återkommande larm har åtgärder för att
            stärka gränspolisen dröjt. Ytterst riskerar detta, tillsammans
            med en ansträngd situation inom Tullverket, att skada Sveriges
            inre säkerhet. För att bygga ut gränspolisens verksamhet, möjliggöra
            fler inre utlänningskontroller och snabbt stärka det svenska gränsskyddet
            vill Moderaterna stärka gränspolisverksamheten. Mot bakgrund av
            behov i kontrollverksamheten och en stundande Brexit begär Tullverket
            extra resurser för att klara av sitt uppdrag. Moderaterna vill
            därför att Tullverkets resurser stärks över tid.
          </p>
          <p xml:id="i-SJpQWpqVZ2b8efoupYRsvw">
            När Polismyndigheten tillskjuts resurser måste även övriga rättsväsendet
            stärkas för att inte skapa flaskhalsar och ineffektivitet. Således
            måste även Åklagarmyndigheten, Sveriges Domstolar och Kriminalvården
            stärkas. Regeringen har låtit situationen inom Kriminalvården
            bli allvarlig. Det behövs fler platser i häkten och anstalt, och
            över tid behöver kapaciteten byggas ut. På kort sikt behöver den
            befintliga kapaciteten utnyttjas bättre.
          </p>
          <p xml:id="i-863Qz8HwUMLgEZtf4RGxTN">
            Brottsofferperspektivet behöver stärkas i svenskt rättsväsende.
            Den person som har utsatts för ett brott ska alltid kunna räkna
            med stöd. Den kränkning som brottsoffret lidit efter att ha utsatts
            för brott bör i skadeståndshänseende värderas högre för att stå
            i bättre överensstämmelse med de etiska och sociala värderingar
            som är rådande i dag. Nivån på kränkningsersättningen till brottsoffer
            bör fördubblas. En sådan förändring skulle på ett tydligare sätt
            markera att det som brottsoffret utsatts för utgör en överträdelse
            av dennes rätt till sin person och integritet. Som utgångspunkt
            är det gärningsmannen som ska betala ersättning för skadestånd
            på grund av brott. Den ordningen bör bibehållas även med de högre
            nivåerna.
          </p>
          <p xml:id="i-QsncgzvztnkwPAcw4s7Hs9">
            De senaste åren har terrorister vid upprepade tillfällen slagit
            till mot olika mål i Europa och Sverige. Riskbilden är internationell
            men också i allra högsta grad inhemsk. I dag finns det omkring
            3 000 s.k. hotaktörer i våldsbejakande extremistmiljöer i Sverige.
            Enligt Säkerhetspolisen har Sverige fler våldsbejakande islamister
            i dag än någon gång tidigare. Den svenska terrorhotnivån är fortsatt
            förhöjd och det finns en risk för ytterligare attentat i Sverige.
          </p>
          <p xml:id="i-RC38UBX8fW6zdJ8GsCrWfc">
            Under de senaste åren har ca 300 personer rest från Sverige till
            konfliktområden för att strida för IS eller al-Qaida-relaterande
            grupperingar. Flera har efter en tid återvänt till Sverige. Det
            är helt avgörande att Sverige har en tydlig och konsekvent hantering
            av dessa återvändare. De som har begått brott ska utan undantag
            lagföras, och de som utgör en fortsatt säkerhetsrisk ska punktmarkeras.
            I detta arbete har Säkerhetspolisen en central roll. Moderaterna
            vill mot den bakgrunden förstärka myndighetens resurser. Resursökningen
            ger också möjlighet att utöka myndighetens brottsförebyggande
            arbete. Syftet är att förhindra att IS-återvändare och andra med
            avsikt och förmåga begår terroristattentat i Sverige och att de
            som planerar eller utför sådana dåd ska kunna dömas. Resursökningen
            innebär att myndigheten kan öka bemanningen och i högre grad följa
            de hotaktörer som bedöms vilja skada vårt samhälle. Satsningen
            hänger även ihop med våra förslag om ökade befogenheter såsom
            hemlig dataavläsning, vilket leder till ökade kostnader för Säkerhetspolisen.
          </p>
          <p xml:id="i-FgJu79v6poJqRZgTUfAgoF">
            Sverige får aldrig bli en fristad för människor som har begått
            krigsbrott och terroristbrott i utlandet. Utöver att IS-återvändare
            kan utredas för terroristbrottslighet pekar bl.a. Säkerhetspolisen
            på att det också finns de som kan misstänkas ha gjort sig skyldiga
            till krigsbrott i exempelvis Syrien och Irak. Utredningarna om
            denna typ av brott är ofta både komplicerade och tidskrävande.
            Sådana brott utreds av Polismyndigheten. Moderaterna har stärkt
            Polismyndigheten med kraftiga resursökningar och vill nu även
            förstärka riksenheten för säkerhetsmål och riksenheten för internationell
            och organiserad brottslighet vid Åklagarmyndigheten så att inga
            terroristbrott och krigsbrott ska förbli outredda.
          </p>
          <head type="h3" xml:id="i-RZVMQAiKKBGnzXAJxyxg5d">
            4.1.2 Moderaternas politik för ökad försvarsförmåga
          </head>
          <p xml:id="i-58m7DnrhdPBYVgTQMwd5Jh">
            Stora och snabba förändringar sker i det globala säkerhetspolitiska
            läget. Digital desinformation och cyberattacker – mot infrastruktur,
            institutioner, företag och privatpersoner – är en del av det nya
            normalläget och utgör ett hot mot vårt samhälle. Säkerhetssituationen
            i vårt närområde har försämrats under senare år. Ryssland bedriver
            såväl hybridkrigföring som konventionell krigföring gentemot länder
            i vår absoluta närhet. Den ryska aggressionen mot Ukraina visar
            att Ryssland inte väjer för att använda militära medel och utmanar
            den etablerade säkerhetsordningen i Europa. Rysslands militära
            förmåga ökar kontinuerligt, och landet stärker sin förmåga att
            genomföra storskaliga operationer. Kina har växande internationella
            säkerhetspolitiska och ekonomiska ambitioner som påverkar svenska
            och europeiska intressen och skapar potentiella konflikter. Samtidigt
            har USA:s intresse för att försvara den liberala världsordning
            man en gång var med och skapade minskat. I Mellanöstern visar
            instabilitet och inbördeskrig inga tecken på att avta, med stora
            konsekvenser för regionen men också för Europa. Klimatförändringar
            kommer att bidra till ökad migration. Det förändrade säkerhetsläget
            måste få konsekvenser för svensk försvars-, säkerhets-, utrikes-
            och handelspolitik. Säkerhet bygger vi tillsammans med andra.
            Det sker inom EU, i allt högre utsträckning tillsammans med Nato
            och även multilateralt inom FN, WTO och andra organisationer.
            Vi bygger också vår säkerhet bilateralt, där Sverige i dag har
            en rad viktiga bilaterala samarbetsavtal på plats och där samarbetet
            med Finland är det mest långtgående. De bilaterala samarbetena
            utan försvarsgarantier kan dock aldrig ersätta ett fullvärdigt
            svenskt Natomedlemskap. Men det grundläggande ansvaret för vår
            säkerhet är vårt eget. Vår nationella självständighet vilar ytterst
            på vår förmåga att försvara oss.
          </p>
          <p xml:id="i-9SVgYbtudyVujs1Tdj6p7F">
            Efter decennier av nedrustning måste svensk försvarskapacitet
            stärkas och våra militära förmågor rustas upp. Moderaterna och
            Kristdemokraterna har tagit ett viktigt första steg i och med
            budgeten för 2019. Att ha god beredskap handlar också om förmåga
            att hantera civila kriser och naturkatastrofer. Att Sverige ska
            vara ett säkert land för företagande och handel, datalagring och
            innovation är likaså en del av vår nationella säkerhet. Det högteknologiska
            samhällets ökade digitalisering innebär en ökad sårbarhet, som
            medför att vi måste ta höjd för ökad förmåga att stå emot cyberangrepp,
            cyberstölder och påverkansoperationer. Om Sverige ska vara framgångsrikt
            i den digitala eran, så måste cybersäkerhet och informationssäkerhet
            tas på största allvar.
          </p>
          <p xml:id="i-CdBy4FPa7wSGgoCGFKcABh">
            Sverige utsätts dagligen för påverkanskampanjer och cyberhot.
            Därtill ökar underrättelsehotet mot Sverige för varje år, och
            den samlade hotbilden mot vårt land är mer allvarlig än på mycket
            länge. I en orolig omvärld krävs att vår försvarsförmåga ökar,
            vilket också kräver ökade resurser till försvaret, såväl det militära
            som det civila. Moderaterna vill därför att anslagen till försvaret
            ökar för att på sikt uppgå till 2 procent av BNP. Moderaterna
            anser också att Sverige ska gå med i Nato.
          </p>
          <p xml:id="i-KUjPPYcGjDf37TDM9vampL">
            I och med budgeten för 2019 togs avgörande steg för att stärka
            svenskt försvar. Moderaternas och Kristdemokraternas satsningar
            i budgeten för 2019 innebar ett historiskt trendbrott där försvarets
            anslag som andel av BNP ökade kraftigt för första gången sedan
            1960-talet. Försvaret måste prioriteras och ges långsiktiga planeringsförutsättningar
            oavsett den politiska situationen. Därför tillförde Moderaterna
            och Kristdemokraterna i budgeten för 2019 de medel Försvarsmakten
            begärt. Det handlar sammanlagt om 18 miljarder kronor under perioden
            2019–2021, varav 3 miljarder för 2019.
          </p>
          <p xml:id="i-UvgmbuyYV1NkyyeaA9kE99">
            Fokus för våra satsningar ligger i närtid på att färdigställa
            den beslutade krigsorganisationen, och parallellt med detta ska
            planering för ökad förmåga påbörjas. Tillskotten för 2019–2021
            är i linje med det Försvarsmakten äskade i sitt budgetunderlag
            och syftar ytterst till att höja krigsdugligheten hos samtliga
            krigsförband. Det är särskilt prioriterat att höja krigsdugligheten
            hos de förband som har lägst krigsduglighet. En hög ambition när
            det gäller övningsverksamheten är centralt för att uppnå denna
            målsättning.
          </p>
          <p xml:id="i-363rYR53KPCP7xxPXLihMx">
            Våra tillskott medger även fortsatt materielanskaffning när det
            gäller såväl större plattformar som luftvärnssystemet Patriot
            som mängdmateriel – t.ex. ammunition och standardfordon. Försvaret
            är ett system av system och därför fick även en rad andra försvarsmyndigheter
            ökade anslag för att den samlade förmågan ska kunna höjas. Det
            civila försvaret är av stor betydelse för att det samlade försvaret,
            totalförsvaret, ska kunna fungera i händelse av höjd beredskap
            och krig.
          </p>
          <p xml:id="i-XvqwauffjjuLifykznuVQE">
            På sikt bör försvaret gå mot en utökad organisation i den takt
            som ekonomin medger. Syftet är att stärka alla försvarsgrenar
            och att öka förmågan att stå emot hybridhot. En fortsatt höjd
            svensk försvarsförmåga är en nödvändighet utifrån det säkerhetsläge
            vi ser i dag och i morgon. Detta för att Sveriges försvar ska
            kunna säkra vårt land, vår territoriella integritet och vår demokrati,
            och därmed vårt sätt att leva. Denna inriktning kommer att vara
            vägledande för Moderaterna i arbetet med att få nästa försvarsbeslut
            på plats.
          </p>
          <p xml:id="i-WQBCrvF96dfLVWN3fW2M7x">
            Erfarenheterna från tsunamikatastrofen, Västmanlandsbränderna,
            Transportstyrelsen och skogsbränderna sommaren 2018 visar på tydliga
            behov av att stärka Sveriges civila beredskap och öka krishanteringsförmågan.
            Ett flertal statliga utredningar har angett vad som behöver göras.
            Nu måste vi ta tag i bristerna. Det handlar inte bara om att tillföra
            nödvändiga resurser. Det handlar också om att klargöra vilka uppgifter
            och vilket ansvar olika aktörer har – ledning och organisation
            måste fungera. Rätt resurser ska finnas på rätt plats. Lagar och
            regler ska utformas så att krissituationer kan hanteras utan dröjsmål.
            Civilsamhällets kraft och frivilliga insatser ska tas till vara
            på bästa sätt. Vi måste förebygga kriser – och vara väl förberedda
            när krisen ändå slår till. Förra årets bränder och torka visar
            på vikten av att bygga upp den civila beredskapen, exempelvis
            vad gäller den svenska tillgången till brandflyg.
          </p>
          <head type="h3" xml:id="i-HP3MprL1sUXtrRL4HXvDMC">
            4.1.3 Moderaternas politik för en mer tillgänglig sjukvård
          </head>
          <p xml:id="i-L72j2zESLXx6S86owuaJMD">
            Det finns mycket inom svensk hälso- och sjukvård som fungerar
            bra och som vi kan vara stolta över. Varje dag gör vårdens medarbetare
            ovärderliga insatser, och vårdens medicinska kvalitet är i världsklass.
            Avancerade och kraftfulla läkemedel tas fram genom svensk forskning
            och innovation. Samtidigt finns det omfattande och allvarliga
            problem. Vårdköerna har fördubblats sedan hösten 2014. Vårdens
            kvalitet varierar. Kompetensbristen är fortsatt stor. Många vårdanställda
            vittnar om pressade arbetsvillkor. På längre sikt står vården
            inför nya utmaningar. Både andelen äldre och andelen yngre i Sverige
            ökar. Eftersom det redan råder brist på personal i välfärden kan
            inte hela behovet lösas med ökade resurser. Det finns också stora
            möjligheter till effektiviseringar, inte minst genom ny teknik
            och digitalisering. Mer resurser kommer ändå krävas till sjukvård
            och omsorg. Därför behövs generella förstärkningar av välfärden
            i både kommuner och landsting.
          </p>
          <p xml:id="i-Y9YEsiWJFtCpRH4Xbp5K4y">
            Sjukvård ska ges i rätt tid och på rätt plats och hålla hög kvalitet.
            Alla har rätt till likvärdig vård, oavsett var i landet man bor.
            Patienten och patientsäkerheten ska sättas främst. Kontinuiteten
            i kontakter mellan patient och vårdens medarbetare måste bli bättre.
            Hälso- och sjukvården behöver en mångfald av utförare som kan
            bidra till att stärka kvalitet och utveckling av olika vårdverksamheter.
            Alla ska kunna välja vård utifrån sina individuella förutsättningar
            och behov. Rätten att själv få välja var och hur man tar del av
            vård och omsorg är en viktig del i att kunna utforma sitt eget
            liv och sin egen tillvaro. Välfärden finns till för medborgarna,
            och medborgarna har rätt att påverka dess utformning. Därför måste
            möjligheten att välja, och välja bort, värnas.
          </p>
          <p xml:id="i-QoAXtpmyfWg1xUeWREAEb3">
            Moderaternas utgångspunkt är att hälso- och sjukvården ska präglas
            av hög kvalitet och tillgänglighet för alla. Svensk vård och omsorg
            uppvisar i ett internationellt perspektiv goda resultat men brister
            i tillgänglighet. I takt med att vi lever längre och kan behandla
            allt fler sjukdomar förändras samtidigt kraven på hälso- och sjukvården.
            Tyvärr har utvecklingen på senare år gått åt fel håll, med växande
            köer och försämrad tillgänglighet. Moderaterna vill vända utvecklingen.
            Vi vill utveckla primärvården, stärka vårdkedjan för de mest sjuka
            som ofta är äldre, multisjuka och kroniker och därtill öka patientsäkerheten
            genom att koncentrera den högspecialiserade vården och genomföra
            insatser mot psykisk ohälsa – men vår mest akuta uppgift är att
            genomföra reformer som kortar patienternas väntetider.
          </p>
          <p xml:id="i-Uvj9c9MQFRZTz3ZcVJ8AcC">
            När Alliansen tog initiativet till att korta de av Socialdemokraterna
            ärvda sjukvårdsköerna var det hisnande 130 000 patienter som hade
            väntat mer än 90 dagar på vård. Ett metodiskt arbete och ett införande
            av kömiljarden resulterade i mer än en halvering och i oktober
            2014 stod 52 000 människor i kö. Detta var fortfarande alldeles
            för många och Alliansen var på intet sätt färdig med sitt arbete.
            Statsminister Stefan Löfven inledde sin förra regeringsperiod
            med att ta bort kömiljarden, och arbetet med att minska sjukvårdsköerna
            upphörde. Mindre än fyra år senare var vi tillbaka på nivåer med
            nästan 100 000 människor i kö. Att korta vårdköerna är för Moderaterna
            högsta prioritet och en anständighetsfråga.
          </p>
          <p xml:id="i-NKLPzasTm2yrYv41bKnfnz">
            Ett första steg är den nya och uppdaterade kömiljard som ska
            införas i och med Moderaternas och Kristdemokraternas budget för
            2019. Denna nya kömiljard kommer att dra lärdomar från alliansregeringens
            tidigare satsning och utvecklas för att bli ännu mer träffsäker
            och effektiv. Till exempel ska den nya kömiljarden omfatta diagnostik,
            återbesök och rehabilitering för att bättre möta behoven hos kroniskt
            och långvarigt sjuka. Den grundläggande principen är dock densamma:
            landsting och regioner ska få tydliga morötter för att korta köerna.
            Detta är väl beprövad politik som har kortat vårdköerna förut
            och kan göra det igen.
          </p>
          <p xml:id="i-L4shMEc3cXmJnS7NXLC4eF">
            Varje skattekrona ska ge så mycket välfärd som möjligt. Därför
            bör effektiviteten, produktiviteten och fördelningen av resurser
            i svensk sjukvård förbättras. Exempelvis bör den nära vården med
            primärvården som bas byggas ut. Sverige har fjärde högst sjukvårdskostnader
            i förhållande till BNP i OECD, och det måste säkerställas att
            resurserna i högre grad når patienterna på bästa sätt.
          </p>
          <p xml:id="i-LeYhghG1iM1QuCUmj5MC8B">
            Tillgängligheten och effektiviteten i svensk cancervård är för
            låg. Det finns också stora regionala skillnader i kvalitet och
            väntetider. Hälften av cancerpatienterna får inte vård i tid.
            För snart tio år sedan fick Sverige för första gången en nationell
            cancerstrategi i syfte att kraftsamla mot cancersjukdomarna och
            det lidande de skapar. Men det finns fortfarande tydliga brister.
            Därför behövs en ny och utökad nationell cancerstrategi. Antalet
            personer som överlever cancer ökar, och vården behöver även ta
            ett helhetsansvar för deras särskilda behov. En ny nationell cancerstrategi
            kan också stärka svensk cancerforskning och medicinteknisk utveckling.
          </p>
          <p xml:id="i-L8vkzGAs42yFKSpoW8XyWL">
            Dagens vårdkedja mellan mödravård, förlossningsvård och eftervård
            håller inte ihop. Fler nyförlösta måste återinskrivas akut, andelen
            förlossningsskador ökar och en större andel barn mår sämre efter
            förlossningen. Samtidigt uppger de flesta landsting och regioner
            att tillgången på barnmorskor är otillräcklig. Ingen ska behöva
            känna sig otrygg eller osäker i mötet med mödravården eller förlossningsvården.
            Kvinnor som är gravida och deras partner ska få en fullständig
            bild av vårdförloppet. Möjligheten att själv välja vårdgivare
            är viktig och att förlossningsvården finns tillgänglig inom rimligt
            reseavstånd.
          </p>
          <p xml:id="i-NgEBAuELR1KKYaPxrpGxBN">
            Psykisk ohälsa bland barn och unga är ett stort och växande problem.
            Enligt Socialstyrelsen har psykisk ohälsa hos barn i åldern 10–17
            år fördubblats under de senaste tio åren. I dag har ungefär var
            tionde pojke eller flicka någon form av psykisk ohälsa. Samtidigt
            har köerna till barn- och ungdomspsykiatrin (BUP) mer än tredubblats.
            Konsekvenserna för de drabbade barnen är allvarliga. Det handlar
            om allt från svårigheter att fullfölja sin utbildning till ökad
            risk för självmordsförsök. Vi behöver ta tag i problemet redan
            nu för att motverka att det fortsätter växa i framtiden.
          </p>
          <head type="h3" xml:id="i-PAtSdM8WQpcFzm2xXo1pE4">
            4.1.4 Moderaternas politik för en skola där fler lär sig mer
          </head>
          <p xml:id="i-3VmkkK8i3NWhqwgHEMti3J">
            I Sverige ska egen ansträngning vara avgörande för hur det går
            i livet. Dina möjligheter ska inte begränsas av varifrån du kommer,
            var du bor eller vem du är. Vi ska ge alla – inte minst de barn
            som fått en tuffare start – en chans att lyckas. Få saker spelar
            större roll för detta än skolan. En skola med höga ambitioner
            för alla är också förutsättningen för Sverige som kunskapsnation.
            Sverige ska ha en jämlik skola som fokuserar på kunskap, prioriterar
            ordning och reda samt sätter den enskilda elevens resultat och
            ansträngningar i centrum. Skolan ska präglas av höga förväntningar
            och tydliga krav. Varje elev ska ges rätt förutsättningar att
            nå kunskapsmålen. Alla ska kunna känna sig trygga i klassrummet,
            på skolgården och i korridorerna. Så är det inte i dag. Det finns
            skolor i Sverige där färre än hälften av eleverna når gymnasiebehörighet.
            Dessa elever löper ökad risk att hamna i utanförskap och drabbas
            av sociala problem senare i livet. Sverige kan inte ha en skola
            som är bäst för dem som klarar sig ändå. En av de viktigaste reformerna
            för att motverka ett växande utanförskap är därför att höja kunskapsresultaten
            i svensk skola. Genom att stärka skolan lägger vi grunden för
            en hoppfull framtid för fler. Sverige behöver en utbildningskedja
            som håller ihop: från förskola och skola till gymnasium och högre
            utbildning.
          </p>
          <p xml:id="i-DCbeoeqcCLy8r3eMa5ZAtp">
            Utbildningen i Sverige ska hålla hög kvalitet och vara tillgänglig
            för alla. Föräldrarna ska veta att när barnen kommer hem från
            skolan har de lärt sig något nytt i en trygg miljö. Alla elever
            ska mötas av höga förväntningar och ges det stöd och den stimulans
            som krävs för att de ska kunna leva upp till dem. Skolan ska också
            ge bildning och kunskap för livet – inte bara arbetslivet – oavsett
            bakgrund eller var du går i skolan. Målet för skolan bör vara
            att Sverige inom tio år ska ligga på topp tio i Pisamätningarna.
            För att nå dit vill vi öka antalet undervisningstimmar, införa
            fler karriärlärartjänster och tillföra mer resurser till utsatta
            skolor och svaga elever. Dessutom vill vi reformera lärarutbildningen
            med ökat fokus på kunskap och inlärning.
          </p>
          <p xml:id="i-CsJQ7hVJpaXPNgZ9Jn9WCd">
            Många nyanlända barn som flytt från krig och förtryck har de
            senaste åren haft sin allra första skoldag runtom i Sverige. Deras
            väg in i det svenska samhället kommer i stor utsträckning att
            gå genom skolan. Den svenska skolan står inför stora utmaningar
            när antalet nyanlända elever ökar snabbt samtidigt som skolresultaten
            fortfarande är för låga. Under åren framöver kommer det att krävas
            särskilda ansträngningar för att alla barn i Sverige, oavsett
            bakgrund, ska få en bra start i livet och en rivstart i vårt skolsystem.
            Som ett resultat av Alliansens politik har skolresultaten vänt
            uppåt efter en lång tids nedgång, men det är inte tillräckligt.
          </p>
          <p xml:id="i-Tb9LkVZg2aivJWx7fPhXvU">
            Enligt OECD har Sverige mer problem med ordning och reda i skolan
            än andra länder. Enligt den senaste undersökningen hade varannan
            elev kommit för sent minst en gång de senaste två veckorna. 38
            procent uppger att det är stökigt i klassrummet och det förekommer
            att elever har hörselkåpor på sig. Anmälningarna till Skolinspektionen
            om kränkande behandling ökar. Bristen på ordning drabbar värst
            dem som redan kommer från utsatta miljöer, t.ex. dem som också
            har svårt att få studiero hemma. Det finns grundskolor där inte
            ens hälften av eleverna når gymnasiebehörighet. I vissa fall är
            det två av tre elever som inte når tillräckliga kunskaper för
            att gå vidare till gymnasiet. Skolor som år efter år inte klarar
            sitt uppdrag kan inte få fortsätta. De ska läggas ned. Det gäller
            både fristående och kommunala skolor. Elever och föräldrar ska
            ha möjlighet att själva välja – och välja bort – skola för att
            hitta det alternativ som passar dem bäst.
          </p>
          <p xml:id="i-Ni1MErFR3bLcqgmGQ6eWUz">
            Den akuta lärarbristen är ett av de största hoten mot möjligheten
            att stärka elevernas kunskaper i skolan. Enligt Skolverkets senaste
            prognos kommer det att saknas 80 000 lärare i Sverige år 2031.
            För att lösa detta vill Moderaterna förbättra villkoren och locka
            fler till yrket. Kvaliteten på lärarutbildningen måste förbättras.
            Staten behöver ta ännu större ansvar för att säkra kompetensförsörjningen
            till våra skolor.
          </p>
          <p xml:id="i-7Kkd68BQskU5LozhKL9EXC">
            I Sverige finns universitet och forskning i absolut världsklass.
            Antalet studenter vid svenska universitet och högskolor är i dag
            rekordhögt. Alla som vill och har förmåga ska kunna studera vidare.
            Samtidigt hoppar alldeles för många studenter av i förtid, särskilt
            från ingenjörsutbildningarna. Lärosätena rapporterar också att
            allt fler nybörjarstudenter har bristande förkunskaper i matematik.
            För att Sverige fortsatt ska kunna vara ett av världens rikaste
            länder måste Sverige ha en utbildningskedja av hög kvalitet. Det
            gäller hela vägen från förskola och skola, över gymnasium och
            högskola, till grundforskning, tillämpad forskning och innovation.
            Under lång tid har näringslivets investeringar i forskning och
            utveckling minskat, trots att staten under samma tid nästan har
            fördubblat anslagen. Den utvecklingen behöver vändas.
          </p>
          <head type="h2" xml:id="i-RExTPBAm2vjrBD2Tivcsct">
            4.2 I Sverige ska arbete löna sig
          </head>
          <p xml:id="i-PBMFuy1yF2x723MtffVYBk">
            Trots att den globala högkonjunkturen stärker svensk ekonomi
            är tillväxten endast något högre än befolkningsökningen. Därmed
            undergrävs det långsiktiga utrymmet för höjda löner och högre
            pensioner. Låg tillväxt omöjliggör också satsningar på välfärden,
            om inte bidragskostnaderna och skatterna sänks. Låg tillväxt kan
            också innebära att konkreta reformer inte genomförs. När konkurrensen
            mellan resurserna skärps finns risk för större utanförskap och
            lägre tillit i samhället.
          </p>
          <p xml:id="i-47CQnFBqm5ekzYnbaPir7C">
            Den konsensus som vuxit fram inom forskningen för jämförelse
            mellan länders tillväxt, säger att världens länder i genomsnitt
            växer i en takt bestämd främst av teknologiutveckling och att
            enskilda länder inte kan avvika från denna takt på lång sikt,
            eftersom teknikutveckling lätt sprids över landgränser. Ett litet
            land som Sverige kan inte heller, i någon betydande utsträckning,
            påverka den globala teknologiutvecklingen annat än på mycket speciella
            områden. Det övergripande målet för tillväxtpolitiken bör därför
            vara att minimera gapet till de mest utvecklade länderna på så
            många sätt som möjligt, och att bidra till den globala teknikutvecklingen
            på de områden där Sverige har bäst förutsättningar.
          </p>
          <p xml:id="i-JWmvVXukerAQpja4z2BMa3">
            En viktig del i att öka svensk tillväxt är att fler jobbar. Då
            behöver också fler ta det första steget in på arbetsmarknaden.
            Det är också viktigt att de som i dag arbetar också kan arbeta
            mer. Det gäller inte minst att få fler kvinnor att arbeta heltid
            och att få fler att vara beredda att jobba extra när så behövs.
            Det gäller framför allt i ett läge med stor arbetskraftsbrist,
            i synnerhet inom offentlig sektor, där det är svårt att få tag
            på tillräckligt många lärare, sjuksköterskor och socialsekreterare.
            Vi har av samma anledning inte heller råd att säga nej till den
            resurs som de erfarna medarbetarnas kompetens utgör. I stället
            bör de som orkar och vill också förmås att arbeta längre upp i
            åldrarna. Många både vill och kan jobba längre upp i åren. Då
            måste arbetsmarknaden uppmuntra och underlätta det. I budgeten
            för 2019 tog Moderaterna och Kristdemokraterna bort den särskilda
            löneskatten för äldre – det underlättar för arbetsgivare att ha
            erfarna medarbetare anställda. Ett längre arbetsliv ställer krav
            på möjligheter att kunna karriärväxla och ställa om. Särskilt
            med tanke på automatiseringen och digitaliseringens framfart.
          </p>
          <p xml:id="i-63DVvLvdBypx4jdgrcZMdn">
            Vägen mot full sysselsättning och ett stigande välstånd går via
            ett dynamiskt näringsliv där entreprenörer och företagare vill
            och vågar satsa. För att långsiktigt kunna möta såväl utanförskap
            som integrationsproblem behövs fler jobb i växande företag och
            goda villkor för långsiktiga och aktiva ägare. Därför har det
            varit viktigt att sänka trösklarna för företagande och göra det
            enklare att starta, driva, utveckla och äga företag i Sverige.
            För att ekonomin ska kunna hantera de påfrestningar den utsätts
            för i form av t.ex. konjunkturella störningar, demografiska förändringar
            och strukturomvandlingar bör både arbetskraften och företagen
            ha en god anpassningsförmåga. Ett bra företagsklimat där nya företag
            kan starta, och etablerade företag växa, är därför centralt för
            både sysselsättningen och reallöneutvecklingen.
          </p>
          <p xml:id="i-S6uBhTV6RxfyQwAdn6B4Ai">
            Sverige har i många avseenden goda förutsättningar för tillväxt.
            Befolkningen är välutbildad och tar snabbt till sig ny teknik.
            Näringslivet är innovativt med omfattande forsknings- och utvecklingsverksamhet
            och det finns en god finansiell kapacitet. Det är dock viktigt
            att kontinuerligt genomföra förbättringar av näringslivsklimatet
            för att upprätthålla en stark position för svenskt näringsliv
            i den alltmer integrerade världsekonomin. I den meningen innebär
            den senaste mandatperioden fyra förlorade år.
          </p>
          <p xml:id="i-PQPdpS9TNitGWViJKy3J6K">
            På lång sikt avgörs vår välståndsutveckling dels av teknikutvecklingen
            i världen i stort, alltså hur den s.k. teknikfronten utvecklas,
            samt hur nära vi ligger denna teknikfront. Som ett litet land
            har Sverige svårt att påverka den globala teknikutvecklingen annat
            än i vissa begränsade sektorer. Däremot kan vi påverka hur snabbt
            Sverige tar till sig ny teknik och hur väl de befintliga resurserna
            utnyttjas. Att produktivitetsutvecklingen i världsekonomin har
            varit svag det senaste decenniet är ett problem också för Sverige,
            men något som vi har väldigt svårt att påverka. Att Sverige sedan
            2014 dock verkar ha tappat mark – vad gäller utvecklingen av tillväxt
            per capita – i förhållande till andra liknande länder, och att
            denna negativa utveckling ser ut att fortsätta, är däremot ett
            politiskt misslyckande. För att vända denna utveckling krävs en
            politik som bättre värnar Sveriges tillväxtförutsättningar och
            som möjliggör reformer som också på lång sikt ser till att Sverige
            utvecklas väl.
          </p>
          <head type="h3" xml:id="i-NYfEpZqWKgjWrSf3AAxC8n">
            4.2.1 Moderaternas politik för fler i arbete
          </head>
          <p xml:id="i-4MzFx48Je6uv2R7KrCzvHJ">
            Moderaterna är ett parti för dem som jobbar, för dem som vill
            jobba och för dem som har jobbat. Full sysselsättning är centralt
            för vårt nuvarande och framtida välstånd, men det är mer än så.
            Det är också en fråga om vilket samhälle vi vill ha. När det lönar
            sig att arbeta blir det tydligt att det är rätt att anstränga
            sig för att skapa en bättre tillvaro för sig själv och för andra.
          </p>
          <p xml:id="i-BM5t3BJEg2Xp8j3nFpXZMX">
            Problemen som står i vägen för att Sverige ska nå full sysselsättning
            skiljer sig över tid. Under åren 2006 till 2014 var alliansregeringens
            viktigaste uppgift att bryta det breda utanförskap som drabbade
            människor som förtidspensionerades och sjukskrevs bort från arbetsmarknaden.
            För att bryta den negativa utvecklingen krävdes genomgripande
            strukturreformer som ökade arbetsutbudet, förstärkte möjligheterna
            till återgång i arbete och gjorde det mer lönsamt att arbeta.
            Som ett resultat av Alliansens reformer minskade utanförskapet
            med en fjärdedel. Nu har utmaningen skiftat och det är främst
            utomeuropeiskt födda och personer med lägre utbildning som hamnar
            utanför. Under de kommande åren är det därför helt avgörande att
            politiken tar ytterligare steg och genomför nödvändiga reformer
            för att förhindra att människor hamnar i långvarigt bidragsberoende.
            Moderaterna och Kristdemokraterna tog viktiga steg i budgeten
            för 2019 genom att bl.a. sänka skatten på inkomster, så att det
            lönar sig bättre att gå från bidrag till jobb – men mer behöver
            göras. Detta blir särskilt viktigt om konjunkturen vänder nedåt.
          </p>
          <p xml:id="i-PiQhWWzcXQYw9jpGvSFpeL">
            Moderaterna vill skapa ett gott företagsklimat i allmänhet, och
            ett mycket gott små- och nyföretagarklimat i synnerhet, för att
            Sverige ska kunna dra nytta av de möjligheter som globaliseringen
            ger och möta de utmaningar globaliseringen ställer oss inför.
            Fyra av fem nya jobb skapas i små och medelstora företag. Att
            de ges goda förutsättningar att starta, verka och växa är helt
            avgörande för att fler ska få ett jobb att gå till. Villkoren
            för företag som verkar i Sverige måste vara konkurrenskraftiga
            jämfört med villkoren i andra länder.
          </p>
          <p xml:id="i-N83sYrnxcYhYJtGQq5rU22">
            Alliansregeringen förbättrade tillväxtförutsättningarna avsevärt.
            Bolagsskatten och socialavgifterna sänktes och de ekonomiska drivkrafterna
            för att driva företag förbättrades. Den rödgröna regeringens politik
            har däremot gått i motsatt riktning, med höjda kostnader på arbete
            och ökat regelkrångel. För att stimulera tillväxten krävs i stället
            att villkoren för att starta, driva och utveckla företag kontinuerligt
            förbättras. Budgeten för 2019 innebär sänkt skatt för alla som
            arbetar, att färre betalar statlig inkomstskatt – utbildning och
            ansträngning ska löna sig. Dessutom underlättas entreprenörers
            generationsskiften. Moderaterna kommer att fortsätta arbetet med
            att förbättra drivkrafterna till utbildning, arbete, entreprenörskap
            och företagande, bl.a. genom en stor skattereform.
          </p>
          <p xml:id="i-KQNNQFPoArmj4Ss62fzUGK">
            Det måste bli enklare att starta, driva, utveckla och äga företag
            i Sverige. Entreprenörer ska ha förutsättningar att vilja och
            våga satsa på sina idéer. Arbetet med att genomföra regelförbättringar
            ska prioriteras, både här hemma och på EU-nivå. Exempelvis behöver
            reglerna för personaloptioner förbättras. Skatter ska inte sätta
            käppar i hjulet för företag som vill växa. För att ta vara på
            den nya teknikens möjligheter och utveckla Sveriges internationella
            konkurrenskraft behövs en sammanhållen och offensiv digitaliseringspolitik.
            Moderaterna vill att Sverige ska bli världsledande på att nyttja
            digitaliseringens möjligheter.
          </p>
          <p xml:id="i-WoAGZzjPZRDDhFN6Nq5pdg">
            Ska vi klara välfärdens utmaningar på längre sikt behöver villkoren
            för företagens investeringar förbättras och skatterna på arbete
            minska. Skattesystemet ska belöna ansträngning, minimera särbehandling
            och kryphål samt uppfattas som legitimt. Då kan fler investeringar
            hamna i Sverige. Moderaternas skattereform ska främja detta.
          </p>
          <p xml:id="i-BmU8Vr1dzKEKJGQ7ZZv4tQ">
            Drivkrafterna för att arbeta måste vara starkare än drivkrafterna
            att stå utanför arbetsmarknaden. Om en arbetstagare är sjuk eller
            av andra skäl inte kan arbeta ska det finnas ett trygghetssystem
            som fungerar. Men för den som kan arbeta ska det alltid vara lönsamt
            att ta ett jobb och bidra till det gemensamma. Moderaterna vill
            se starka drivkrafter att arbeta, med lägre skatt på arbetsinkomster
            och bidrags- och transfereringssystem som främjar arbetslinjen.
            Den mest betydande uppgiften på svensk arbetsmarknad i dag är
            att bryta det utanförskap och det bidragsberoende som drabbar
            människor som står långt ifrån arbetsmarknaden och som har svårt
            att komma in. Ett viktigt steg för att stärka arbetslinjen är
            därför att reformera systemet för försörjningsstöd. Det behövs
            tydliga krav på aktivitet och motprestation för att få bidrag.
            Ett grundläggande krav på den som uppbär försörjningsstöd på grund
            av arbetslöshet är att den arbetssökande aktivt söker jobb och
            står till arbetsmarknadens förfogande.
          </p>
          <p xml:id="i-GCnssBRbZMWpvArqL7RkCk">
            Allt fler av de som inte jobbar får nu sin försörjning från andra
            system än arbetslöshetsförsäkringen. Därför krävs en större bidragsreform
            som tar ett helhetsgrepp kring bidragssystemen för att stärka
            arbetslinjen också i försörjningsstödet och etableringsersättningen.
            Moderaterna ser behovet av en bidragsreform som inkluderar ett
            bidragstak för att förhindra att bidrag kan staplas på varandra
            så att det inte lönar sig att gå från bidrag till arbete och regler
            om kvalificering in i bidragssystemen för de som kommer till Sverige.
            En sådan bidragsreform bör dessutom innehålla en reformering av
            a-kassan och aktivitetsstödet.
          </p>
          <p xml:id="i-DbSiXxLMuXiCai8ns256eq">
            Arbetslöshetsförsäkringen reformerades under alliansregeringen
            i syfte att uppmuntra till arbete, öka sysselsättningen och stärka
            dess roll som omställningsförsäkring. Enligt ekonomiska bedömare
            som Konjunkturinstitutet och Riksbanken leder reformer av detta
            slag till ett ökat deltagande på arbetsmarknaden och därmed till
            ökad sysselsättning. Höjningen av arbetslöshetsförsäkringen som
            den förra regeringen genomförde 2016 har en motsatt effekt. En
            tidig hög ersättning riskerar att förlänga arbetslöshetsperioderna
            eftersom människor skjuter upp sitt jobbsökande eller ställer
            för höga krav för att acceptera ett nytt jobb. Finanspolitiska
            rådet bedömer att den tidigare regeringens höjning leder till
            27 000 färre jobb. Det är viktigt att värna a-kassans roll som
            omställningsförsäkring, och Moderaterna vill därför att utformningen
            av arbetslöshetsförsäkringen reformeras så att taknivåer och avtrappning
            tydligt uppmuntrar till att söka och skaffa jobb.
          </p>
          <p xml:id="i-L1SBNPXFS6soijt2m3adXb">
            Svenska företag vittnar om problem med rekrytering och tillgång
            till kapital i framför allt tidiga faser. Därför är det centralt
            att se över hur investeringar och företagande kan löna sig bättre
            i Sverige. För snabbväxande globala bolag krävs också bättre villkor
            för internationella rekryteringar. Därför vill Moderaterna se
            bättre regler för personaloptioner i tillväxtföretag. Vi vill
            dessutom se över systemet för arbetskraftsinvandring för att förenkla
            och snabba på internationella rekryteringar. Sverige kan stoltsera
            med stora exportföretag, innovativa start-ups och framgångsrika
            it-bolag. Vårt välstånd kommer att bygga på att fler företag kan
            rekrytera och behålla högkvalificerad arbetskraft från både Sverige
            och andra länder. Statistik från Tillväxtverket visar att sju
            av tio företag som vill växa i Sverige hindras på grund av kompetensbrist.
            Den bilden bekräftas av Arbetsförmedlingen, som pekat på en alltmer
            utbredd brist på kvalificerad arbetskraft. Moderaterna vill bl.a.
            sätta stopp för kompetensutvisningar och se ett talangvisum för
            högkvalificerad arbetskraft. Inte minst behöver handläggningstiderna
            hos Migrationsverket kortas när det gäller människor som kommit
            hit för att arbeta.
          </p>
          <p xml:id="i-RYPABUWqvproSj7aYCTGh9">
            Svensk arbetsmarknad präglas av stora matchningsproblem. Samtidigt
            som många har svårt att få jobb larmar företag om enorma rekryteringsproblem.
            Detta hämmar både ekonomisk utveckling och jobbskapande samtidigt
            som utanförskap permanentas för personer som aldrig får chansen
            att visa vad de går för på arbetsmarknaden. Arbetsförmedlingen
            har i dag i uppgift att identifiera den arbetssökandes profil
            och att matcha den mot arbetsmarknadens behov, samt att identifiera
            vilka insatser som krävs för att någon ska bli anställningsbar.
            Men i dag sker matchningen i hög grad på andra sätt, inte sällan
            genom fristående aktörer. Uthyrningsföretag spelar en växande
            roll, också som förmedlare av arbetskraft. Enligt SCB förmedlades
            bara 15 procent av alla jobb 2017 genom Arbetsförmedlingen. Det
            är bra att Arbetsförmedlingen nu ska göras om. Moderaterna menar
            att myndigheten ska läggas ned i sin nuvarande form till förmån
            för en mindre och vassare myndighet som fokuserar på att rusta
            långtidsarbetslösa till jobb och att andra aktörer, som är bättre
            på det, behöver spela en större roll när det gäller matchningen.
          </p>
          <p xml:id="i-9W98KyVoV3gs8TirUUmBdF">
            En omstrukturering av Arbetsförmedlingen är dock ett komplicerat
            arbete, särskilt när det finns stor sannolikhet att Sverige är
            på väg in i en lågkonjunktur. Att regeringen och stödpartierna
            är oeniga om hur omstruktureringen ska ske är mycket oroande.
            En minskning av kontor kräver nya sätt att samordna och samlokalisera
            myndighetsservicen. Innan ett nytt system är på plats så bör man
            dock vara försiktig med att lägga ned kontor, i synnerhet på de
            platser där en nedläggning innebär att människor kommer att stå
            utan den hjälp som de behöver. Det måste alltid finnas service
            nära medborgarna. Ogenomtänkta förändringar som genomförs utan
            att nya system finns på plats riskerar inte bara att slå mot de
            som använder Arbetsförmedlingens tjänster, utan riskerar även
            att vältra över ett stort ansvar på Sveriges kommuner som får
            ta smällen ekonomiskt.
          </p>
          <p xml:id="i-TPBzgFXpwS6Vk2mmjjJiRD">
            Statens insatser bör fokusera på dem som har svårigheter att
            ta sig in på arbetsmarknaden. De arbetsmarknadspolitiska insatserna
            för personer med god chans att på egen hand få ett jobb kan därmed
            reduceras, arbetsmarknadspolitiken kan vässas och riktas mot de
            som har störst behov.
          </p>
          <p xml:id="i-VyD1faU7cgyDUNkniPXZDr">
            Nästan var sjätte elev som lämnar årskurs nio i dag gör det utan
            fullständiga betyg. Det är ungdomar som är födda i Sverige och
            har gått i svensk skola hela sitt liv, men det är även nyanlända
            som bara gått ett par eller inga år alls i svensk grundskola.
            Totalt handlar det om nästan 19 000 elever varje år, och andelen
            har ökat de senaste tre åren. Elever som inte har gymnasiebehörighet
            hamnar på gymnasiets introduktionsprogram. Nyanlända ungdomar
            får oftast gå språkintroduktion som är det snabbast växande gymnasieprogrammet.
            Introduktionsprogrammen har stora problem med att lyckas ge eleverna
            gymnasiebehörighet. En utvärdering från Skolverket visar att endast
            30 procent av eleverna har gått vidare till ett nationellt gymnasieprogram
            tre år efter att de började på språkintroduktion. Nästan hälften
            hade slutat gå på gymnasiet helt och hållet.
          </p>
          <p xml:id="i-MHNjDZbG7G8X66sSgjyYSs">
            Svensk gymnasieutbildning ska inte vara en återvändsgränd. Den
            ska leda till arbete eller vidare utbildning. Kopplingen mellan
            utbildning och arbete behöver stärkas. Vi vill inrätta en tvåårig
            yrkesskola samtidigt som alla gymnasieprogram ska kunna erbjuda
            högskolebehörighet. Vi vill dessutom stärka gymnasiets introduktionsprogram,
            öka antalet yrkescollege, få fler lärlingsutbildningar samt utveckla
            studie- och yrkesväg­ledningen.
          </p>
          <p xml:id="i-SuXL4btQ1mYmgVmhhBFcdL">
            Vi lever i genomsnitt 20 år efter pensioneringen. Det är en fantastisk
            utveckling som kräver en förändring i synen på ålder. Det är viktigt
            att politiken visar förståelse och respekt för att äldre inte
            är en homogen grupp människor med samma behov och önskemål. Det
            behöver skapas fler vägar för att underlätta för människor att
            leva det aktiva liv de vill leva. Många vill stanna kvar ett eller
            flera år längre på arbetsmarknaden, och då ska politiken underlätta
            för det. Budgeten för 2019 innebär att den särskilda löneskatten
            för äldre tas bort – det underlättar för arbetsgivare att knyta
            till sig och fortsatt ha erfarna medarbetare anställda.
          </p>
          <head type="h2" xml:id="i-SLZzCTPsmUkHWK9E1so6Bj">
            4.3 I Sverige ska alla vara en del av samhället
          </head>
          <p xml:id="i-7vHSG6ePkkhoH8YNWfjWjm">
            Sverige ska vara ett öppet land mot omvärlden. Hit har människor
            kommit i generationer för att arbeta och bidra till vårt samhälle.
            Sverige har också tagit ett stort ansvar för människor på flykt.
            Det ska vi vara stolta över. Men att bejaka öppenhet mot omvärlden
            är inte detsamma som oreglerad invandring. Att ha en rättssäker
            och reglerad invandring innebär att ett nej ska vara ett nej.
            Lika viktigt är att ett ja ska vara ett ja – det ska bära löfte
            om en riktig möjlighet att bygga sin framtid i vårt land.
          </p>
          <p xml:id="i-DPnGgMQ7wYe4yaLKDckHSw">
            Sverige misslyckas i dag i båda delar. Det är allvarligt. Följden
            av detta misslyckande är ett växande utanförskap. Personer som
            vistas i Sverige utan tillstånd fortsätter sina liv i skuggsamhällen,
            medan de som har rätt att stanna löper stor risk att fastna i
            bidragsberoende på en alltmer tudelad arbetsmarknad. Att lösa
            integrationsproblemen kommer inte att vara lätt, och det kommer
            att ta tid. Men det är inte omöjligt. Moderaterna är det enda
            partiet som har en sammanhållen integrationspolitik. Vi kommer
            att göra allt för ett samhälle där var och en får möjlighet att
            växa av egen kraft. Men där vi också möjliggör för fler människor
            att bidra.
          </p>
          <head type="h3" xml:id="i-53ZF4EW8PmhyUetNrsBiJ3">
            4.3.1 Moderaternas politik för bättre integration
          </head>
          <p xml:id="i-HgEkuQfz41KPC3d7uo5fKG">
            Med egen ansträngning ska den som kommer till Sverige kunna gå
            från nyanländ till nyanställd och slutligen bli ny medborgare.
            Det handlar om arbete, utbildning och att behärska svenska språket.
            Men det handlar lika mycket om jämställdhet, individuella fri-
            och rättigheter och delaktighet i det svenska samhället. Det här
            är vad vi bör förvänta oss av alla människor som bor i Sverige,
            och det svenska medborgarskapet måste bygga på denna grund. Det
            gäller lika för alla.
          </p>
          <p xml:id="i-jQHGpCLYsJdS42UYeuYCg">
            Språket är helt centralt för att komma in i det svenska samhället
            och för att möjliggöra arbete och egen försörjning. Språkutbildning
            och samhällsorientering ska därför ske redan under asyltiden.
            Den som söker asyl i Sverige ska också så snabbt som möjligt kunna
            börja jobba. För att underlätta detta är det viktigt att få en
            överblick över den enskildes utbildning, erfarenheter och kunskaper.
            Därför vill Moderaterna införa en obligatorisk kompetenskartläggning
            direkt vid ankomst till Sverige. Den som inte deltar i anvisade
            åtgärder ska kunna få sin ersättning nedsatt.
          </p>
          <p xml:id="i-TRt6T3hB7KGsyqLabjzZhz">
            Etableringsprogrammet har nyligen gjorts om eftersom det inte
            gett tillfredsställande resultat, men Moderaterna anser att det
            behövs fler förändringar av programmet för att de människor som
            är nya i Sverige snabbare ska gå från etablering till egen försörjning.
            Det gäller tydligare krav på att lära sig svenska och på att utbilda
            sig för att möta kraven på svensk arbetsmarknad. Närmare hälften
            av alla som är inskrivna i etablerings­uppdraget har en förgymnasial
            utbildning. Vägen till ett jobb kommer därför ofta att behöva
            gå via den kommunala vuxenutbildningen. Inom ramen för migrationsöverens­kommelsen
            2015 drev Moderaterna på för en utbildningsplikt för vuxna nyanlända
            med kort utbildning. En form av utbildningsplikt har nu införts.
            Resultatet är hittills blygsamt. Dessutom är innehållet i utbildningsplikten
            oklart och behöver förtydligas. Eftersom Arbetsförmedlingen har
            stora brister och resultaten för nyanländas etablering i Sverige
            inte är tillfredsställande anser vi att de kommuner som vill bör
            kunna ta över ansvaret för integrationen och etableringen av nyanlända.
          </p>
          <p xml:id="i-BTN3SUjUMfwJ6d2xWxU6bD">
            Ett stort hinder för många som befinner sig i utanförskap är
            att deras kunskaper inte räcker till på den svenska arbetsmarknaden.
            Att få det där första jobbet efter att man gått klart en utbildning
            eller nyligen kommit till Sverige är ovärderligt. För att stärka
            integrationen och för att fler ska kunna lämna utanförskap för
            jobb är vi öppna för att införa en ny förenklad anställning för
            nyanlända och unga upp till 23 år utan gymnasieexamen om inte
            arbetsmarknadens parter genomför hållbara lösningar. Inträdesjobben
            sänker kostnaden att anställa och gör att fler vågar satsa på
            en tidigare oprövad person. Lönen uppgår till 70 procent av rådande
            ingångslön i branschen, upp till ett tak om 21 000 kronor i bruttolön
            per månad. 30 procent av arbetstiden anses därmed gå till att
            lära sig arbetet eller utbildning. För att ytterligare sänka anställningskostnaden
            slopas arbetsgivaravgiften för den som har ett inträdesjobb.
          </p>
          <p xml:id="i-Kks7C7s64fbYzHx8ioddYc">
            I dag är det inte tillräckligt lönsamt att gå från bidrag till
            arbete. En publicerad rapport från Expertgruppen för studier i
            offentlig ekonomi (ESO) stärker bilden av att de ekonomiska drivkrafterna
            att gå från bidrag till arbete är alltför svaga – och ibland till
            och med negativa – bland personer som får sin huvudsakliga inkomst
            från etableringsersättningen eller från försörjningsstödet. Detta
            gäller i synnerhet för familjer med barn. I Sverige ska en självklar
            princip gälla: ingen som kan jobba ska tjäna mer på bidrag än
            på arbete. För att säkerställa att det alltid ska löna sig att
            arbeta vill vi införa ett bidragstak som omfattar personer som
            har etableringsersättning eller försörjningsstöd av arbetsmarknadsskäl.
            Inom försörjningsstödet ska det alltså inte omfatta den som är
            sjuk eller av andra sociala skäl inte kan arbeta. Den exakta utformningen
            behöver utredas men den grundläggande principen ska vara att ingen
            som kan jobba ska tjäna mer på bidrag än på arbete.
          </p>
          <p xml:id="i-YahPpwEuqHbxExgfZYEEmd">
            Försörjningsstödet, eller socialbidrag som det också kallas,
            är tänkt som det yttersta skyddet när andra möjligheter är uttömda.
            För många arbetslösa har det dock blivit en långvarig försörjning,
            inte minst för utrikes födda kvinnor som ofta är överrepresenterade
            i försörjningsstödet. Att bryta beroendet av försörjningsstöd
            är därför inte bara centralt för att bekämpa utanförskapet, utan
            också en jämställdhetsfråga. Socialtjänstlagen bör därför skärpas
            så att alla kommuner ställer krav på motprestation, normalt på
            heltid, för den som får försörjningsstöd. Dagens aktivitetskrav
            bör också få större inslag av jobbsökande. Det ska t.ex. ställas
            krav i alla kommuner på att den som har försörjningsstöd, men
            som kan arbeta, ska söka arbete i hela landet. Aktivitetskraven
            i socialtjänstlagen bör även utökas.
          </p>
          <p xml:id="i-4tx9YrnG71DWaW7Yfu66vw">
            Den som uppbär föräldrapenning och söker kompletterande försörjningsstöd,
            ofta nyanlända kvinnor, ska åläggas ett krav på att delta i exempelvis
            språkinsatser. Den som inte fullföljer sin motprestation bör inte
            kunna räkna med fullt bidrag.
          </p>
          <p xml:id="i-8NgJaViboxesD8KUtmU4vD">
            Försörjningsstödet ges fortfarande på familjenivå, och utbetalning
            sker inte sällan till mannen i familjen. Möjligheterna att individualisera
            inkomstgränserna för arbetsinkomster i försörjningsstödet bör
            därför ses över så att försörjningsstödet betalas ut jämlikt.
            Att pröva personer individuellt för ytterligare bidrag, med krav
            på motprestation, skulle vara ett sätt att markera kvinnors individuella
            rättigheter och stärka inflytandet över familjens ekonomi.
          </p>
          <p xml:id="i-AxmDE7n9iSgZQmN9zkb6cb">
            När våra ersättnings- och bidragssystem byggdes upp togs inga
            hänsyn till att stora migrationsströmmar kunde vara bromsklossar
            för integration, eller till och med påverka systemens legitimitet.
            Bidragen fick därför till stor del en bosättningsbaserad, i stället
            för en arbetsbaserad, utformning. I vår tid innebär det att nyanlända
            och invandrare som aldrig haft ett jobb ges tillgång till stora
            delar av socialförsäkringssystemen, utan att ha arbetat och betalat
            skatt. Moderaterna anser att detta behöver förändras. Vi menar
            att nyanlända i större grad successivt ska arbeta sig in i rätten
            till olika bidrag och sociala ersättningar. Det skulle stärka
            drivkrafterna för arbete och integration och minska den ekonomiska
            belastningen på systemen. Full tillgång till svenska bidrag och
            förmåner bör man enbart få genom eget arbete eller genom permanent
            och laglig bosättning i landet. Den exakta utformningen är något
            som bör utredas noggrant så att vi får ett långsiktigt och hållbart
            bidragssystem.
          </p>
          <p xml:id="i-TbrwiCvyu4dq9wgWEhDJXy">
            Undantaget för flyktingar och alternativt skyddsbehövande i kvalificeringsregeln
            för garantipension och sjuk- och aktivitetsersättning bör också
            tas bort. Samma kvalificeringsregler ska gälla lika för alla i
            Sverige.
          </p>
          <p xml:id="i-Y1G7y1FKX858dxHcMEBHPX">
            För nyanlända kvinnor tar etableringen längre tid än för nyanlända
            män. En förklaring är att kvinnorna tar ett större ansvar för
            barn och familj. Det är också uppenbart att det nuvarande regelverket
            i föräldraförsäkringen försenar inträdet på arbetsmarknaden för
            utrikes födda kvinnor. Under de första två åren i Sverige utgörs
            närmare 40 procent av de nyanlända kvinnornas totala inkomst av
            ersättningar såsom föräldrapenning, sjukpenning och sjuk- och
            aktivitetsersättning. Motsvarande andel bland männen är 7 procent.
            För att stärka arbetslinjen för dem som aldrig fått sitt första
            jobb, och inte minst utrikes födda kvinnor, bör kvalificering
            genom arbete krävas för full föräldrapenning.
          </p>
          <p xml:id="i-X2jhGFhxpFyPwK6sufjLJ9">
            Svenska språket är nyckeln till det svenska samhället – till
            arbete, social rörlighet och förståelse för våra institutioner.
            Moderaterna vill införa tydliga krav på att invandrare ska lära
            sig grundläggande svenska, så att den som kommit till Sverige
            snabbare kan gå från nyanländ till nyanställd och slutligen bli
            ny medborgare. Utrikes födda barn har i dag inte samma förutsättningar
            att klara skolan som de som fötts i Sverige. Språkkunskaperna
            är ofta sämre och förkunskaperna inom olika ämnen kan variera
            beroende på hur den tidigare skolgången sett ut. Alltför många
            barn som växer upp i utsatta miljöer löper stor risk att ärva
            sina föräldrars problem och utsatthet. En bra skola som kan rusta
            alla barn, oavsett bakgrund, med goda kunskaper är därför central
            för att ge nyanlända barn en chans att bygga en framtid på egna
            meriter.
          </p>
          <p xml:id="i-EpUepBmw2KAifX4fdUdrNF">
            Under de första åren i Sverige läser nyanlända svenska för invandrare
            (sfi) som en del av etableringsplanen. Dagens språkutbildning
            fungerar inte tillfredsställande och många avbryter sina studier
            eller läser i många år utan att göra tillräckliga framsteg. Det
            bör därför ställas högre krav på deltagare i sfi. Varje person
            som påbörjar sfi ska få en individuell prestationsplan som uppskattar
            tiden det kommer att ta att slutföra varje kurs och studieväg.
            Prestationsplanen ska utformas med hänsyn till den studerandes
            förkunskaper, såsom tidigare utbildning. Vid avbrutna studier
            eller studier som inte fullföljs med godkända studieresultat inom
            den angivna tidsramen aktualiseras ett åtgärdssystem som innebär
            att individer kan få en varning och ytterst delvis eller helt
            indragen etableringsersättning.
          </p>
          <p xml:id="i-17mTk9hbKRvLusTNcDyRwf">
            Att förstå det samhälle man är på väg in i är en succesiv process,
            men också en förutsättning för att lyckas. Samhällsorienteringen
            behöver därför inledas redan under asylprocessen och vara obligatorisk
            från dag ett samt spegla olika dimensioner av det svenska samhället.
            Den ska tydligt befästa vikten av det svenska språket, eget arbete
            samt de rättigheter och skyldigheter som gäller här. För att uppnå
            detta bör regler och riktlinjer för samhällsorienteringen skärpas.
          </p>
          <p xml:id="i-EfGPNyVcDsPL2VNLGmzHyK">
            I dag är kommunerna ansvariga för att genomföra samhällsorienteringen.
            En översyn som genomförts av Länsstyrelsen i Jönköpings län har
            konstaterat att det finns stora skillnader i omfattning, innehåll
            och kvalitet i utbildningen. Vi anser därför att det behövs en
            tydligare styrning med nationella kursplaner som tydligt anger
            samhällsorienteringens innehåll och mål. Kursplanerna bör säkerställa
            att frågor om rättigheter och skyldigheter, jämställdhet, barns
            rättigheter och hedersproblematik får större tyngd än i dag. Ett
            standardiserat och kvalitetssäkrat material för undervisning bör
            också ses över. I samband med att nationella kursplaner införs
            krävs även någon form av tillsyn för att säkerställa att verksamheterna
            följer det uppsatta innehållet och målen.
          </p>
          <p xml:id="i-Amar23jTHiJuduvGGuHpQb">
            I dag finns ingen obligatorisk samhällsinformation till nyanlända
            barn och unga nyanlända. Vi menar att alla barn i Sverige bör
            känna till sina grundläggande rättigheter och vilka värderingar
            vi värnar och eftersträvar i Sverige. Därför vill Moderaterna
            se över möjligheterna att genomföra en kortare samhällsorientering
            vid mottagandet av en asylsökande eller nyanländ elev vid grund-
            och gymnasieskolor. Samhällsorienteringen ska vara anpassad till
            elevens ålder. Särskild vikt ska läggas vid frågor som demokrati,
            allas lika värde, barns rättigheter och jämställdhet.
          </p>
          <p xml:id="i-G7Zs5UyTi1Mc9PUXAJnUbN">
            Skickliga lärare ska ha bra betalt. Sveriges lärare ska därför
            känna sig trygga med att de riktade lönehöjningar som görs i dag
            ska fortsätta att gälla. För att göra läraryrket mer attraktivt
            behövs även goda möjligheter att göra karriär och utvecklas i
            yrket. Alliansregeringen införde därför karriärlärartjänster,
            och målet var att fler än var femte lärare med pedagogisk högskoleexamen
            skulle få möjlighet till en förstelärartjänst. Moderaternas och
            Kristdemokraternas budget för 2019 innebar en utbyggnad av antalet
            karriärtjänster. Moderaterna vill fortsätta bygga ut antalet karriärtjänster
            i utanförskapsområden.
          </p>
          <p xml:id="i-X6f92YrG5kRgfXKk6iBfFd">
            Allt fler skolor anställer nu lärarassistenter för att avlasta
            lärarna med administrativt arbete så att de kan fokusera på kärnverksamheten
            – undervisningen. Arbetsuppgifterna handlar om att organisera
            nationella prov, boka lokaler, planera in föräldrasamtal, frånvaroadministration
            m.m. Detta är en positiv utveckling som bidrar till att uppvärdera
            läraryrket. Jobbet som lärarassistent kan också vara en första
            väg in i arbete i skolans värld för ungdomar. I utanförskapsområden
            är behovet av administrativ avlastning ofta särskilt stort. Undervisningen
            kräver mer tid och det finns fler elever med sociala problem som
            kräver extra mycket samverkan mellan elevhälsa, föräldrarna och
            andra myndigheter. Arbetsmiljön för lärarna på dessa skolor är
            också en anledning att många skickliga lärare väljer bort att
            jobba där, då timmarna inte räcker till för att klara den höga
            arbetsbelastningen. Därför behövs resurser för att fler lärarassistenter
            kan anställas i landets mest utsatta områden.
          </p>
          <p xml:id="i-YQ1ANWBWrm7zf5wLRbYGxv">
            För barn som har halkat efter eller är i riskzonen har insatser
            visat sig ge större effekt ju tidigare de genomförs. Förskolans
            uppgift att förbereda inför skolstarten är därmed särskilt viktig
            för barn som kommer från studieovana hem eller utsatta miljöer.
            Förskolan kan även spela en stor roll för barnens möjligheter
            att tidigt lära sig svenska. Men många elever är på grund av att
            deras föräldrar inte arbetar utestängda från de fördelar en fungerande
            förskola kan ge dem. Moderaterna vill därför, när ekonomin tillåter,
            utöka rätten till förskola till 30 timmar i veckan för barn med
            föräldrar som får långvarigt försörjningsstöd eller som är arbetslösa.
          </p>
          <p xml:id="i-8eBzFdiGuFQo4LTh2thYGX">
            Av de elever som invandrat till Sverige efter skolstart blev
            färre än hälften behöriga till gymnasiet läsåret 2016/17. Av de
            elever som Skolverket definierar som nyinvandrade och som har
            varit i Sverige kortare än fyra år, blev färre än var tredje elev
            behörig. Erfarenheten visar att mycket få av dessa elever kommer
            att klara av att läsa in en hel gymnasieutbildning, men också
            att introduktionsprogrammen inte fungerar så som det var tänkt.
            Därför vill vi, vid sidan av dagens treåriga nationella gymnasieprogram,
            att det ska inrättas en tvåårig yrkesskola på gymnasial nivå,
            där fokus ligger på yrkesämnen och för nyanlända svenska. Det
            ska alltid gå att välja till kurser för att uppnå gymnasiebehörighet
            och om man blir behörig växla över till ett gymnasieprogram.
          </p>
          <p xml:id="i-8N7gGLyM8xMQd21tCseq9F">
            I Sverige ska ingen ha rätt att hindra någon annan från att gå
            ut och röra sig fritt, träffa kompisar, besöka ett badhus, jobba
            eller skaffa sig en utbildning. Men i dag lever många vuxna och
            barn under hedersrelaterat våld och förtryck. Att blunda för hedersvåld
            och hedersförtryck är att svika de människor som är utsatta. När
            värderingarna om jämställdhet och frihet utmanas så måste det
            motverkas dels genom en livskraftig värderingsdebatt, dels genom
            konkret politik. Det svenska samhället behöver arbeta mer aktivt
            med att motarbeta ojämställdhet samt stödja människor och organisationer
            som verkar för jämställdhet och respekt för individens frihet
            i alla delar av Sverige.
          </p>
          <p xml:id="i-2GdG63RKydYFW8ezAuiLxf">
            I dag finns inget specifikt hedersbrott i brottsbalken, även
            om en del handlingar som utförs i hederns namn är kriminaliserade.
            Straffen fångar dock inte upp brottens allvar. Vi vill därför
            införa en särskild brottsrubricering för hedersbrott där kontexten
            och sammanhanget ges en större betydelse: gärningar som begås
            av flera olika personer i samförstånd ska exempelvis omfattas.
            Vid sidan av en sådan ny brottsrubricering vill vi också införa
            en regel som innebär att hedersmotiv ska utgöra en försvårande
            omständighet när straff mäts ut.
          </p>
          <p xml:id="i-JFTDJJx5h8J2BhiQ6XBpeh">
            Förekomsten av s.k. moralpoliser i vissa förortsområden är oacceptabel.
            Kvinnor vittnar om att de tvingas följa informella regler som
            upprätthålls av män, och även i viss mån kvinnor, bosatta i samma
            område. Begränsningarna kan avse klädsel, vart man rör sig, var
            man sitter i en servering eller om man exempelvis dricker alkohol.
            Tvånget upprätthålls genom alltifrån ovälkomna påpekanden till
            hot och trakasserier. Denna form av hedersrelaterade kränkningar
            som begränsar kvinnors frihet och trygghet måste motverkas med
            samhällets fulla kraft. Moderaterna vill därför införa ett särskilt
            brott – olaga frihetsbegränsning – som förbjuder tvång och otillbörliga
            påtryckningar som syftar till att upprätthålla heder. Vidare vill
            vi begränsa moralpolisernas tillträde till allmänna platser genom
            en möjlighet att meddela tillträdesförbud för personer som skapar
            otrygghet och begränsar andra personers rörelsefrihet i hederns
            namn.
          </p>
          <head type="h3" xml:id="i-KmPjHyGEs4iBJit6tShwKi">
            4.3.2 Moderaternas politik för en långsiktigt hållbar migrationspolitik
          </head>
          <p xml:id="i-Ld2x1mmTqE4aQ2qth395Mk">
            Att bejaka öppenhet mot omvärlden är inte detsamma som oreglerad
            invandring. Sverige har tagit och tar ett stort ansvar för människor
            på flykt. Vi har i många år varit ett av de länder i EU som har
            haft högst mottagande av asylsökande i relation till folkmängd.
            Sverige har de senaste fem åren tagit emot 320 000 asylsökande.
            Vi hör fortsatt till de EU-länder som tar emot flest asylsökande
            ställt mot folkmängd. I fjol var vi på sjätte plats i EU, i förhållande
            till folkmängden, och året dessförinnan på sjunde plats. Migrationspolitiken
            måste utformas med hänsyn till det stora flyktingmottagande vi
            haft och de omfattande integrationsproblem vi har. Därför behöver
            Sverige ta emot färre asylsökande och ha en permanent skärpt lagstiftning.
            Lagar och regler ska vara utformade på ett sätt som ligger i linje
            med andra länder i vår närhet. Vårt asylsystem ska vara rättssäkert
            och förutsägbart.
          </p>
          <p xml:id="i-QHbZJm8fr91dWjbZSgcoVv">
            En ny permanent skärpt migrationslagstiftning bör arbetas fram
            under denna mandatperiod genom en bred parlamentarisk utredning,
            som tar ett helhetsgrepp på migrationspolitiken i Sverige. En
            sådan utredning bör tillsättas omedelbart. Tills ny lagstiftning
            finns på plats bör den tillfälliga lagen förlängas. De stora farhågor
            som framförts av flera av remissinstanserna med anledning av förlängningen
            av den tillfälliga lagen tar vi på stort allvar. Många betonar
            vikten av ett sammanhållet system fritt från särlösningar och
            med noggranna konsekvensanalyser. Vi är också oroade över att
            regeringen i samband med att den tillfälliga lagen förlängs vill
            göra regelverket kring anhöriginvandring mer generöst.
          </p>
          <p xml:id="i-DYJ9RdArywhuSw4YDGhK8n">
            Att den som nekas uppehållstillstånd återvänder till sitt hemland
            är viktigt för att upprätthålla en reglerad invandring. Hur många
            människor som vistas i landet utan tillstånd är svårt att bedöma.
            Bara de senaste tre åren har Migrationsverket till polisen överlämnat
            ca 25 000 återvändandefall. Det rör sig då om personer som inte
            vill återvända frivilligt och i de flesta fall har gått under
            jorden. Polisen har i sin tur mycket svårt att verkställa utvisningsbeslut.
            Om man inte återvänder frivilligt, måste återvändandet ske genom
            myndigheternas försorg. Ett stort problem i dag är bristen på
            förvarsplatser. Denna brist försämrar förutsättningarna för ett
            väl fungerande återvändandearbete. I budgeten för 2019 tillförde
            Moderaterna och Kristdemokraterna därför 100 miljoner kronor till
            en ökning av antalet förvarsplatser.
          </p>
          <p xml:id="i-9cZShxkfNMVjUKir5zZEdD">
            Det svenska medborgarskapet står för samhörighet med Sverige
            och bidrar till sammanhållningen i vårt samhälle. Människor som
            har sin framtid i Sverige ska ha goda möjligheter att bli medborgare
            och fullt ut vara en del av samhället, bidra och ta ansvar. Medborgarskapet
            ska också vara en stark drivkraft till integration. Att ställa
            krav på grundläggande språkkunskaper och kunskaper om det svenska
            samhället ska därför vara en bärande del för möjligheten att bli
            svensk medborgare.
          </p>
          <p xml:id="i-Y1ALdNFkHaWxn8eYg4t8VL">
            Det svenska språket förenar människor i Sverige, oavsett bakgrund.
            Det har stor betydelse för integrationen, liksom för möjligheten
            att ta del av de rättigheter, möjligheter och skyldigheter som
            följer med medborgarskapet. Samma sak gäller grundläggande kunskaper
            om vårt samhälle. För medborgarskap i Sverige bör det därför ställas
            krav på grundläggande kunskaper i svenska och om det svenska samhället.
            Dessa kunskaper ska kunna visas både genom prov och på andra vis,
            t.ex. genom godkända betyg från universitetskurser. Möjlighet
            till dispens från kraven bör finnas exempelvis på grund av ålder,
            hälsa eller olika funktionsnedsättningar.
          </p>
          <p xml:id="i-5hT9oDTdkvt38d28jcXZgX">
            Egen försörjning har stor betydelse för integrationen och för
            människors möjligheter att växa. Tidigare fanns ett krav på försörjning
            för medborgarskap. Vi vill att ett återinförande ska utredas,
            inte minst så att reglerna om medborgarskap hänger ihop med andra
            delar av integrationspolitiken. Kravet skulle exempelvis kunna
            vara att den huvudsakliga inkomsten inte utgörs av försörjningsstöd.
          </p>
          <p xml:id="i-MBpkCpdLQD1sd4vwZrhZaT">
            I dag krävs som huvudregel fem års hemvist i Sverige för medborgarskap.
            För statslösa och flyktingar gäller fyra år och för nordiska medborgare
            två år. 2015 införde Sverige ett asylsystem med tillfälliga uppehållstillstånd,
            och Moderaterna vill att det ska gälla även framöver. Det innebär
            att tidpunkten för förvärv av permanent uppehållstillstånd respektive
            svenskt medborgarskap med dagens regler i många fall kan komma
            att ligga mycket nära varandra. Permanent uppehållstillstånd bör
            dock vara ett steg på vägen till ett medborgarskap. Två års förlängning
            av hemvisten skulle innebära sju år som huvudregel och sex år
            för statslösa och flyktingar. En sådan förändring skulle också
            medföra att våra regler bättre harmoniserar med motsvarande regler
            i andra jämförbara länder.
          </p>
          <p xml:id="i-TUb1Gy1Twj8aAvBZnEuZxA">
            Arbete och egna ansträngningar ska alltid löna sig. Det gäller
            även vid möjligheten att bli svensk medborgare. Vi vill därför
            införa en möjlighet att förvärva medborgarskap två år tidigare
            för den som jobbar och försörjer sig själv. Det ska fortsatt krävas
            tillräckliga kunskaper i svenska och om det svenska samhället.
          </p>
          <p xml:id="i-AznfUoYF9tvN2iBKW13Kb1">
            Grundläggande kunskaper i svenska har stor betydelse för integrationen.
            Vill man få permanent uppehållstillstånd och slutligen bli svensk
            medborgare är det därför rimligt att man också lär sig grundläggande
            svenska. Moderaterna vill att grundläggande kunskaper i svenska
            språket ska vara ett krav för att få såväl permanent uppehålls­tillstånd
            som medborgarskap.
          </p>
          <p xml:id="i-992d5EqKJcA1rxabBJ8ovJ">
            Migrationsverket bör i större utsträckning än i dag ha asylboenden
            i större anläggningar. Det ger förutsättningar att frigöra platser
            i de lägenheter som Migrationsverket hyr runt om i landet. Därtill
            är det rimligt med en inbromsning vad gäller utflyttning från
            asylboenden till de kommuner som har mycket stora problem att
            ordna lämpliga bostäder för nyanlända. Vi vill också att kommuner
            som inte klarar att ta fram bostäder till nyanlända, ges möjlighet
            att betala för en plats på ett asylboende för en viss period.
          </p>
          <p xml:id="i-X8XZLzvhyn8GVc4FFSc7Zv">
            Att ha ett värdigt boende under den första tiden i Sverige, innan
            beslut om uppehållstillstånd meddelats, är viktigt och minskar
            risken för trångboddhet och segregation bland nyanlända. En effekt
            av trångboddhet är att människor riskerar att hamna utanför och
            att vägen in i samhället försvåras. Moderaterna vill därför att
            det ska ställas krav på att det egna boendet är värdigt och acceptabelt
            ur ett boendesocialt perspektiv. Vi vill även göra en översyn
            av effekterna av lagen om eget boende (EBO).
          </p>
          <head type="h2" xml:id="i-2NHV2EGxgapzMMaMEhfEJ5">
            4.4 I Sverige ska vi vara klimatsmarta
          </head>
          <p xml:id="i-55j8JRrTCMW69UkZ4B4qn4">
            Klimatutmaningen är global. Det innebär att vi i Sverige måste
            möta den på både ett internationellt och ett nationellt plan.
            Efter fleråriga förhandlingar är det mycket glädjande att världens
            länder år 2015 enades om ett klimatavtal i Paris. Genom avtalet
            har länderna förbundit sig till att hålla den globala ökningen
            av medeltemperaturen väl under två grader och göra ansträngningar
            för att den inte ska överstiga en och en halv grad. Huruvida tvågradersmålet
            går att nå beror på en rad faktorer, såsom globalt samarbete,
            när utsläppen börjar minska och om tekniken för att fånga och
            lagra koldioxid kommer på plats.
          </p>
          <p xml:id="i-KkowjZFRBj5ZYYV2E8BreA">
            Den breda uppslutningen bakom Parisavtalet signalerar att klimatutmaningen
            tas på allvar och att världens länder känner gemensamt ansvar
            för att hejda klimatförändringarna. Men det är nu det stora arbetet
            börjar: att göra det som krävs för att hejda klimatförändringarna
            – och det är bråttom. Ett gott internationellt samarbete är avgörande
            för att nå framsteg. De nationella åtaganden som kommunicerats
            är långt ifrån tillräckliga för att nå tvågradersmålet och än
            mindre målet på en och en halv grad.
          </p>
          <p xml:id="i-8DcbNmzN5s7teNzWEAB6v7">
            Det kanske viktigaste verktyget för att minska utsläppen av växthusgaser
            inom EU är utsläppshandelssystemet (EU ETS). Systemet täcker ca
            45 procent av EU:s utsläpp av växthusgaser. Inom systemet sätts
            ett utsläppstak, som minskas över tid. Men även om EU nådde nettonollutsläpp
            i morgon så skulle det inte räcka för att stoppa klimatförändringarna.
            EU står i dag för ca 9 procent av de globala utsläppen medan Sverige
            står för ca 1 promille av de globala utsläppen. Nyckeln till ett
            framgångsrikt klimatarbete ligger i att ställa sig frågan hur
            vi i Sverige och EU kan göra vårt, samtidigt som vi möjliggör
            för och driver på övriga världen att göra sitt. Det kanske viktigaste
            Sverige och EU kan bistå med i kampen mot klimatförändringarna
            är att visa att det går att sänka utsläppen samtidigt som man
            har en stark tillväxt.
          </p>
          <p xml:id="i-2p3a5SAsq6y9JtAtF6jFjy">
            På det nationella planet är det betydelsefullt att Moderaterna
            och sex andra riksdagspartier enats om målet att Sverige ska ha
            noll nettoutsläpp av växthusgaser senast år 2045. Grunden för
            överenskommelsen lades i Miljömålsberedningen och antogs sedan
            i riksdagen i juni 2017 genom det förstärkta klimatpolitiska ramverket.
            Överenskommelsen innebär att det finns en bred samsyn kring de
            klimatutmaningar vi står inför, och den skapar därmed förutsättningar
            för en långsiktig miljö- och klimatpolitik.
          </p>
          <p xml:id="i-2ofa8nwkbbLHgYFFLyqpfW">
            I statsbudgeten för 2019 satsade Moderaterna och Kristdemokraterna
            betydande medel på åtgärder som renar våra hav, sjöar och vattendrag.
            Vi införde ett nytt stöd för teknikneutral laddinfrastruktur –
            för att säkerställa att nödvändig infrastruktur finns på plats
            för att en omställning av fordonsflottan ska kunna ske. Klimatproblemen
            är globala – då behöver klimatpolitiken bedrivas även internationellt.
            Moderaterna och Kristdemokraterna hänförde ytterligare 1 miljard
            kronor till ökat klimatbistånd. Vi ökade även klimatinvesteringarna
            utomlands och höjde anslaget till miljöforskning. Moderaterna
            tänker fortsätta bedriva en miljö- och klimatpolitik som ger så
            stor effekt som möjligt för varje satsad skattekrona.
          </p>
          <p xml:id="i-2DiJ2DEDpHtg2nn2Pi3rRc">
            För Moderaterna är det en självklarhet att Sverige måste vara
            pådrivande i omställningen till en klimatneutral ekonomi och ett
            giftfritt samhälle. Lika självklart är det att detta inte står
            i motsats till tillväxt och jobbskapande utan att både miljö och
            tillväxt kan gå hand i hand. För detta krävs väl utformade och
            effektiva styrmedel. Förorenaren ska betala för sin miljöpåverkan
            samtidigt som förnybar och miljövänlig teknik kan växa fram. På
            så sätt ger våra åtgärder största möjliga resultat för miljön.
          </p>
          <p xml:id="i-6Pg28imuuPnHwwRHCPpJxX">
            Inte minst krävs att den svenska fordonsflottan blir mer hållbar
            och att utsläppen från transportsektorn minskar. Beroendet av
            fossila bränslen är både en belastning på miljön och en säkerhetspolitisk
            risk. Effektiva styrmedel för att minska användningen av gifter
            i vår vardag är centrala. Därtill måste vi ta krafttag för att
            värna havsmiljön. Sverige måste också arbeta oförtröttligt på
            den internationella arenan för att bidra till att de globala utsläppsreduktionerna
            uppnås.
          </p>
          <p xml:id="i-2XqR2NtzCejJM8UPwtHuU6">
            Regeringen har inte förmått att ta ledningen för minskade utsläpp.
            Snabba och dåligt förberedda skatteförändringar på exempelvis
            solel och biodrivmedel har i stället minskat förutsägbarheten
            och därmed försämrat förutsättningarna för stabila och långsiktiga
            villkor för aktuella branscher. Dessutom har regeringens politik
            dömts ut som ineffektiv av regeringens egna expertmyndigheter,
            som Finanspolitiska rådet och Konjunkturinstitutet. Under Alliansens
            tid vid makten minskade utsläppen av växthusgaser, men nu har
            trenden brutits och utsläppen ökar igen. Nya initiativ krävs både
            i Sverige och på EU-nivå för att den ekonomiska politiken och
            miljöomställningen ska understödja varandra. Det är akut att möta
            klimatförändringarna. Därför är det ytterst viktigt att våra insatser
            gör största möjliga skillnad. Sverige behöver kraftfulla och effektiva
            styrmedel för att minska klimathotet och kunna agera föredöme
            för världen, samtidigt som vi i EU och UNFCC bör verka för att
            effektiva insatser för klimatet också görs i vår omvärld. Varje
            satsad klimatkrona ska göra största möjliga nytta.
          </p>
          <p xml:id="i-GvSXoz43isrivLWpGRydsJ">
            De svenska växthusgasutsläppen kommer i huvudsak från transporter
            och basindustrin. De står vardera för en tredjedel av Sveriges
            utsläpp. Här behövs stora insatser. För att minska basindustrins
            utsläpp krävs betydande teknisk utveckling. Det kan exempelvis
            handla om att producera fossilfritt stål eller fossilfri betong.
            Stödet till investeringar i ny teknik ska öka. Sådana innovationer
            ger effekt både i Sverige och globalt. En förutsättning för grön
            omställning i transportsektorn är att den vilar på flera ben.
            El, biodrivmedel, vätgas och andra miljövänliga tekniker måste
            få konkurrera på likvärdiga villkor. Infrastrukturen för att ladda
            bilar och lastbilar ska byggas ut, och stöd till denna utbyggnad
            ska vara teknikneutralt. Moderaterna vill också se en snabbare
            omställning inom sjöfart och flyg. Eftersom Sverige är ett stort
            land ska skatter och regler straffa utsläpp, inte avstånd eller
            resande i sig.
          </p>
          <p xml:id="i-2excg4hJ9JqqPkL3uhnvpG">
            Sverige är och ska fortsätta vara ett föregångsland inom klimatpolitiken.
            Vi ska vara det genom ett starkt internationellt engagemang som
            får direkt globalt genomslag. Men vi ska också vara det genom
            att visa ledarskap och vara bäst. Här finns ingen motsättning.
            Genom internationella överenskommelser och inom EU-samarbetet
            kan Sverige påverka andra länder att ta sitt ansvar i kampen mot
            klimatförändringarna. EU:s utsläppshandel är central i unionens
            klimatarbete. Hur handelsavtal utformas har också stor betydelse.
            Under föregående mandatperiod har det blivit tydligt att verktyg
            behöver utvecklas för att kunna bedöma om klimatpolitiken når
            sina mål. Därför behövs bättre modeller för att kunna visa vilka
            insatser som ger mest effekt. Varje satsad klimatkrona måste göra
            största möjliga nytta. Också det är en fråga om ledarskap. Ska
            Sverige vara ett föredöme på klimatområdet handlar det om vår
            förmåga att driva en klok politik – som ger resultat och visar
            vägen. Kunniga konsumenter gör stor skillnad för miljön och klimatet
            genom att använda sin konsumentmakt. Information om produkters
            miljö- och klimatpåverkan ur ett livscykelperspektiv behöver bli
            tydligare och mer tillgänglig. Ett exempel är information om fordonets
            totala klimat- och miljöpåverkan vid nybilsförsäljning. Offentliga
            upphandlingar kan skapa förutsättningar för mer klimatsmarta tjänster
            och produkter.
          </p>
          <p xml:id="i-KCTDaoXsEc7DavxVL3N56k">
            Miljöförstöring måste förhindras och bekämpas. Att ta hand om
            vår natur och omgivning är en självklarhet. Förvaltarskapstanken
            – att man vårdar det man äger till nytta för kommande generationer
            – är kärnan i den moderata miljöpolitiken. Sverige har miljöproblem
            som måste lösas. Vi ser exempelvis i Östersjön hur döda havsbottnar
            breder ut sig, och övergödningen skapar stora problem. Läkemedelsrester
            skadar fisk, och mikroplaster sprids i våra hav. Investeringar
            i avancerad reningsteknik i de kommunala reningsverken kan rena
            läkemedelsrester men även exempelvis mikroplast. För att värna
            den biologiska mångfalden är äganderätten central. De värdefulla
            marker som undantas från bruk existerar ofta som en följd av ett
            långsiktigt och ansvarsfullt ägande. Därför är det allvarligt
            att se hur äganderätten och rätten för markägare att bruka sin
            skog och mark har angripits under mandatperioden. Äganderätten
            behöver stärkas. Effektivare och utökad återvinning är bra både
            för ekonomin och för miljön. Avfall ska i första hand förebyggas
            och minskas, och därefter återanvändas eller återvinnas. Genom
            bl.a. modern växtförädling och bättre datummärkning kan matsvinnet
            minska. Samtidigt behövs god hantering av det avfall som ändå
            uppstår, särskilt farligt avfall som kan göra stor skada under
            lång tid.
          </p>
          <p xml:id="i-Bx8zbDXuqhk5H9o23jJJGN">
            Sveriges välfärd och svenska jobb är beroende av en stabil energiförsörjning.
            Vårt elsystem är i dag nästan helt koldioxidfritt. Det är en viktig
            tillgång i klimatpolitiken som ska värnas. Den svenska energipolitikens
            uppgift är därför att säkra el till konkurrenskraftiga priser.
            Elen ska finnas där när vi behöver den. Varje kraftslag har sina
            egna för- och nackdelar och en välavvägd mix ger en robust och
            hållbar energiförsörjning. Kärnkraft och vattenkraft fyller båda
            viktiga roller som bas- och reglerkraft i systemet, medan förnybar
            energi behöver fortsätta utvecklas för att nå miljömålen. Industrin
            och transportsektorn bör i största möjliga mån dra nytta av att
            vi har ren el. Samtidigt ställer ökad efterfrågan på el större
            krav på stabil kraftproduktion och hög överföringskapacitet. Därför
            behöver bl.a. tillståndsprövningar gå snabbare. Det betyder också
            att alla kraftslag bör ha goda villkor för att kunna utvecklas.
          </p>
          <p xml:id="i-LokvL2xBNiKtQtrtHGVbAe">
            I dag står kärnkraften för ca 40 procent av den svenska elproduktionen.
            Tillsammans med vattenkraft innebär kärnkraften att vårt elsystem
            har betydligt lägre klimatpåverkan än fossildrivna länder. Kärnkraften
            spelar alltså en central roll för svensk fossilfri elförsörjning.
          </p>
          <p xml:id="i-NuyRX3QDo4JPHvicuAm27U">
            I samtliga av FN:s klimatpanels huvudscenarier spelar kärnkraften
            en avgörande roll. För att nå de globala klimatmålen måste kärnkraften
            i världen öka med mellan 90 och 200 procent. Det gäller även här:
            Om Sverige ska klara av att möta klimatutmaningarna behövs utbyggd
            kärnkraft. En nylig rapport från Sweco slår fast att elbehovet
            kommer att öka med nära 30 procent fram till år 2045, om industrins
            färdplaner mot fossilfrihet ska förverkligas. Sverige måste nu
            ta en seriös diskussion om vilken roll kärnkraften ska spela i
            en klimatsmart industripolitik. Det är uppenbart att det behövs
            nya mål för elproduktionen fram till år 2040.
          </p>
          <p xml:id="i-QTEcohitfr3SMmPzLss2pW">
            Målet i energiöverenskommelsen mellan regeringen och flera borgerliga
            partier måste tydligt vara ett 100 procent fossilfritt elsystem
            – inte att fasa ut koldioxidfri baskraft. Kärnkraftens roll behöver
            alltså förtydligas.
          </p>
          <p xml:id="i-MvjkdX3aQ8yUNA1tNTV8bW">
            Frågan om svensk elförsörjning blir brännande när Ringhals 1
            och 2 stängs ned i år och nästa år. Nedläggningen kommer enligt
            Svenska kraftnät att leda till ett stort antal timmar med mycket
            höga elpriser och många timmar med svårigheter att över huvud
            taget få ihop effektbalansen. Det slår mot hushållen, mot svensk
            basindustri och mot långsiktig svensk konkurrenskraft.
          </p>
          <p xml:id="i-Jn2dDxu3Lqkk1D62RcVDYQ">
            Import av el är inte ett alternativ om Sverige ska fortsätta
            ta vårt klimatansvar. Majoriteten av länderna vi kan importera
            från har inte kommit lika långt i sin omställning: Svensk fossilfri
            elproduktion skulle då ersättas av kolkraft eller göra oss beroende
            av rysk gas. Det kommer Moderaterna inte att medverka till.
          </p>
          <p xml:id="i-xmueNc3ofgLtQAUQCzsND">
            Energiöverenskommelsen från 2016 lade grunden för en långsiktig
            energipolitik. Den fasar ut fossila bränslen, samtidigt som beskattningen
            av kärnkraft upphörde. Målet om 100 procent förnybart bör dock
            bytas mot ett mål om ett 100 procent fossilfritt elsystem. Både
            förnybar el och kärnkraft behövs för att nå klimatmålen. Det skulle
            därtill bli en viktig signal till marknaden att det finns politiskt
            stöd för kärnkraft långt efter 2040. Och att även energipolitiken
            tar klimatfrågan på allvar.
          </p>
          <p xml:id="i-BLHnunfqQPyusQb6ANSF4v">
            En tydligare roll för kärnkraften är en viktig del av en ny svensk
            klimat- och energipolitik och fler reformer behövs, däribland
            följande:
          </p>
          <list style="ul">
            <item xml:id="i-2SqpFrtaSJL9ftF6jwF7ex">
              Ökade anslag för kärnkraftsforskning. En stark forskningskompetens
              inom kärnkraftsområdet är viktig både för att Sverige ska hantera
              befintliga reaktorer, ha möjligheten att bygga nya och förmågan
              att avveckla äldre reaktorer på ett ansvarsfullt sätt. Av de 1,5
              miljarder kronor som Energimyndigheten varje år avsätter till
              forskning går i dag inget till kärnkraft. Här behövs offensiva
              satsningar.
            </item>
            <item xml:id="i-Wea9ufgKRXap9fU3tCZa2m">
              Ökad harmonisering i EU. En harmonisering av krav och standarder
              är viktigt för att minska kostnaden för att etablera ny kärnkraft,
              men också för utbyte av komponenter för befintliga reaktorer.
              Sverige bör driva på en standardisering på EU-nivå.
            </item>
            <item xml:id="i-5TBJwxz8uCQASdr1bpHjSf">
              Se över elmarknadens utformning. I dag betalar marknaden för
              energi, men det finns inga incitament att tillhandahålla kvalitet
              eller effekt, dvs. tillräckligt med energi vid ett givet ögonblick.
              Ett elsystem där man betalar för dessa egenskaper skulle bli mer
              robust. Planerbara kraftslag som kärnkraft skulle då få ersättning
              för den viktiga funktion de har i elsystemet.
            </item>
            <item xml:id="i-Cwq3DnGtzHnA1QUDUhiMQ2">
              Med rätt förutsättningar kan svensk kärnkraft bidra till hållbarhet,
              svensk och internationell. Sverige behöver slå vakt om vår koldioxidfria
              energiproduktion. Målet bör vara att Sverige ska vara en exportör
              av koldioxidfri el – oavsett tid på dygnet eller året. I Sverige
              ska hela landet hålla ihop
            </item>
          </list>
          <p xml:id="i-9k5V2sfq9b5U7ookJaFMB3">
            Sverige är ett glesbefolkat land med långa avstånd. Sverige är
            också ett land med stark urbanisering med stora och små städer.
            För att Sverige ska hålla ihop måste människor och företag ha
            möjligheter att växa och utvecklas, oavsett om de finns på landsbygden
            eller i storstäderna. I budgeten för 2019 fryste Moderaterna och
            Kristdemokraterna regeringens överindexering av drivmedelsskatter
            och föreslog ett avskaffande av flygskatten. Ett krispaket med
            anledning av torka och bränder till såväl lantbrukare som skogsbrukare
            tillfördes.
          </p>
          <p xml:id="i-EQ9rhJRbyb3DHQZpvcv7Hi">
            En tredjedel av Sveriges befolkning bor på landsbygden. Landsbygden
            är en enorm resurs som spelar en nyckelroll i samhällsbygget och
            behöver ha goda villkor för att kunna fortsätta bidra till en
            trygg livsmedelsförsörjning, en hållbar utveckling och skapandet
            av nya jobb. I stället för straffskatter på avstånd behöver både
            landsbygd och städer pålitlig infrastruktur. Kommunikationerna
            ska fungera, vare sig man är beroende av bilen, arbetspendlar
            med tåg eller behöver flyga till en annan stad.
          </p>
          <p xml:id="i-WSTPH67gsXxJ73rUcVJDUr">
            Det ska finnas bra bostäder i hela landet. Sveriges långvariga
            bostadsbrist har under senare år utvecklats till en akut bostadskris.
            Bostadskrisen hindrar människor, särskilt unga och nyanlända,
            från att flytta till sin första bostad. Tillväxten hämmas när
            företag har svårt att anställa ny personal. Moderaterna anser
            att svensk bostadspolitik är i behov av ett högt reformtempo för
            att ytterligare sänka trösklarna att bygga och främja långsiktiga,
            förutsebara spelregler. Det handlar bl.a. om att minska överklagande­problematiken,
            reformera riksintressesystemet och strandskyddet, incitament för
            snabbare handläggning och bättre plan- och byggregler.
          </p>
          <p xml:id="i-WKttKQdZAtt7BZKCrjMKG4">
            I en värld där tillväxten och jobbskapandet samtidigt blir alltmer
            koncentrerat geografiskt och globalt är en välfungerande bostadsmarknad
            en förutsättning för att möjligheterna ska kunna tas till vara
            fullt ut. Människor behöver kunna flytta dit där jobben finns,
            och företagen behöver kunna få tag på kompetens oavsett var den
            finns. Stela mark- och byggregler, en dysfunktionell hyresmarknad
            och skatteregler som missgynnar rörlighet hämmar i dag tillgången
            på bostäder och håller också tillbaka tillväxten.
          </p>
          <p xml:id="i-rve338915WAoptY8Mx86z">
            På senare tid har bostadsbyggandet visserligen ökat i Sverige.
            Anledningen är dock inte den rödgröna regeringens förda politik,
            utan det beror snarare på rådande högkonjunktur, en positiv arbetskraftsutveckling
            och på alliansregeringens tidigare reformer. Trots detta anger
            243 kommuner att de har ett underskott på bostäder, och bara tre
            kommuner säger sig ha ett överskott på bostäder i kommunen som
            helhet. Nuvarande byggtakt når heller inte upp till de 600 000
            nya bostäder som enligt Boverket behövs till 2025. I de senaste
            prognoserna verkar också investeringarna i bostadsbyggande mattas
            av under 2018. Det är fortfarande osäkert vilka konsekvenserna
            blir av den rödgröna regeringens förstärkta amorteringskrav som
            infördes den 1 mars 2018, men Boverket har sänkt prognoserna för
            antalet påbörjade bostäder från 56 000 till 51 000 för 2019.
          </p>
          <p xml:id="i-H2FUt8qharC8XLPyTRS2rN">
            Sverige är i stort behov av bostadspolitiska reformer, i synnerhet
            eftersom regeringen under förra mandatperioden varit mycket obenägen
            att genomföra de förändringar som krävs – behovet av reformer
            har fått stå tillbaka för en återgång till statliga subventioner,
            trots att dessa varken efterfrågats eller används i någon större
            omfattning. Sanningen är att den svenska bostadsmarknaden är dysfunktionell,
            varför utmaningarna är många både på kort och på lång sikt. Dels
            bör det befintliga beståndet nyttjas bättre, dels krävs åtgärder
            som ger ett ökat byggande. En seriös bostadspolitik behöver utgå
            från människors olika behov och önskemål samt vara transparent
            och strukturellt hållbar på lång sikt. Eftersom nyproduktionen
            årligen utgör endast 1–2 procent av det totala bostadsbeståndet
            krävs betydligt mer än en fortsatt hög byggtakt. Alla olika aspekter
            av bostadspolitiken bör tas upp för en seriös diskussion. Moderaterna
            vill därför nå en bred politisk överens­kommelse över blockgränsen,
            med utgångspunkt i att systemet delvis behöver förändras i grunden.
            Rörligheten i det befintliga beståndet behöver öka, produktionskostnaderna
            behöver minska, planprocesser och överklagandeprocesser behöver
            bli kortare och vägarna in till det ägda boendet behöver bli fler.
            Flyttskatterna bör ses över i stort, och ett första steg är att
            se över systemet med uppskov efter försäljning av bostäder.
          </p>
          <p xml:id="i-Q97LkN9T4NgUu1St43sohf">
            I synnerhet behövs reformer som möjliggör för hushåll med låga
            inkomster att, på ett acceptabelt avstånd från arbetsmöjligheter,
            finna bostad till ett åtkomligt pris eller hyresnivå. Det krävs
            om vi ska kunna minska riskerna för hemlöshet, främja integrationen,
            förbättra förutsättningarna för fler att få arbete och för att
            fler unga ska kunna flytta hemifrån för att studera. En välfungerande
            bostadspolitik är därför avgörande för ett sammanhållet Sverige.
            Samtidigt behöver hushållens fortfarande snabbt ökande skuldsättning
            motverkas för att värna finansiell stabilitet och makrostabilitet.
          </p>
          <p xml:id="i-TSyoKoo21c99W3SxpVvp9T">
            En god infrastruktur är en förutsättning för att Sverige och
            svenska företag ska kunna stå sig väl i en allt hårdare global
            konkurrens. Det handlar om både väg och järnväg. När människor
            enkelt och smidigt kan arbetspendla längre avstånd och när företag
            tryggt och snabbt kan frakta sina varor från norr till söder öppnar
            det arbetsmarknader, skapar arbetstillfällen och binder samman
            landet. En investering i bättre transporter är en investering
            i industrijobb.
          </p>
          <p xml:id="i-ReFEc1GejX9gnWBCnPd7bb">
            Regeringens politik riskerar i flera avseenden att slå mot både
            industri och handel. Försenade infrastrukturinvesteringar, höjda
            drivmedelsskatter, dyrare energiproduktion, en införd flygskatt
            och hotet om en lastbilsskatt är bara några exempel. Detta slår
            särskilt hårt mot landsbygden, där bilen ofta är nödvändig för
            att ta sig till jobbet, skolan och träningen. Det är en politik
            som Sverige inte har råd med.
          </p>
          <p xml:id="i-EQ52zFLPehSNbLFeqf6DvE">
            I dag står transportsektorn för en tredjedel av våra samlade
            klimatutsläpp. Vi har ett ansvar för att säkerställa att vi minskar
            utsläppen från samtliga trafikslag på ett kostnadseffektivt sätt.
            Det är därför allvarligt att utsläppen från vägsektorn ökade förra
            året och ett bevis på att regeringens symbolpolitik inte för oss
            i rätt riktning. Moderaterna tror inte att straffskatter som hindrar
            människors mobilitet är rätt väg att gå. Vi tror i stället på
            smarta styrmedel såsom reduktionsplikten, en fortsatt utbyggnad
            av laddinfrastruktur och på stöd till nya bränslen och ny teknik
            så att vi kan fortsätta resa och frakta varor utan att skada klimatet.
            En fortsatt elektrifiering av våra transporter kommer även att
            leda till att behovet av en stabil och klimatneutral energiförsörjning
            ökar framöver.
          </p>
          <p xml:id="i-SfBPTGkbS2oDJwMHNDZqFx">
            Moderaterna föreslog i vårt alternativ till infrastrukturplan
            satsningar på runt 700 mdkr på vårt transportsystem under 2018–2029.
            Vi ökade resurserna till järnvägen kraftigt och satsade mer på
            vägunderhållet än vad den rödgröna regeringen gjorde i den nationella
            transportplanen. Detta eftersom Trafikverket har varnat för risken
            att Sverige kommer att bygga upp en underhållsskuld på vägsidan
            och att delar av vårt vägnät blir sämre om inte underhållet prioriteras.
          </p>
          <p xml:id="i-C9MqNVxLMVnCGNJtK2RWA6">
            I ett avlångt, glesbefolkat land som Sverige spelar flyget en
            extra viktig roll. Samtidigt bidrar flyget till koldioxidutsläpp
            vars negativa konsekvenser förstärks eftersom de sker på hög höjd.
            Moderaterna anser att flyget ska bära mer av sina miljökostnader,
            men menar att den nuvarande flygskatten inte är ett lämpligt sätt
            att göra det på. Flygskatter, utformade som den svenska med en
            fast avgift per resenär, har visat sig ha negativa samhällsekonomiska
            effekter och har mycket liten positiv effekt på klimatet. Det
            är inte flygresorna som är farliga, utan det är flygens utsläpp
            som vi måste minska. Det kan man göra genom att satsa på forskning
            för en grön omställning av flyget. Då måste styrmedlen vara smart
            utformade så att branschens innovationskraft inte hämmas. En stor
            brist med den rödgröna regeringens flygskatt är nämligen att den
            helt saknar miljöstyrande effekt. Moderaterna vill ställa krav
            på inblandning av biodrivmedel i flygbränslet, vilket skulle vara
            en åtgärd som på riktigt kan bidra till att minska utsläppen från
            flyget.
          </p>
          <p xml:id="i-3igJ84N1XqCfwen45svm6q">
            Inrikesflyget står för en mindre del av de skadliga utsläppen,
            det är genom effektiva styrmedel för utrikesflyget som verklig
            skillnad kan åstadkommas. För att uppnå det krävs dock en omförhandling
            av internationella överenskommelser. Moderaterna vill ta initiativ
            till att omförhandla de överenskommelser som styr flygsektorn
            för att på ett effektivt sätt komma åt klimatutsläppen.
          </p>
          <p xml:id="i-PfrJ73ZHvWxhuqSQpBA3Hv">
            Hela Sveriges utvecklingskraft, tillväxtpotential och sysselsättningsmöjligheter
            ska tas till vara. Människor och företag över hela landet ska
            ges möjligheter att växa och utvecklas. Det är självklart för
            oss att stärka förutsättningarna för handel och företagande så
            att fler jobb skapas. Städerna klarar sig inte utan landsbygden.
            De gröna näringarna, såsom jordbruket, livsmedelsproduktionen
            och skogsbruket, är viktiga grundstenar för en livskraftig landsbygd.
          </p>
          <p xml:id="i-Mxbf7CPj1FVS3rCDdn3tJA">
            Löfvenregeringens politik har gjort det svårare att leva i många
            delar av Sverige. Höjda drivmedelsskatter, ny flygskatt, minskat
            RUT-avdrag och förslag om en lastbilsskatt är några exempel på
            förslag som drabbar eller riskerar att drabba landsbygden. Dessutom
            ser vi hur äganderätten försämras och hur det försvårar för såväl
            skogs- som jordbruk. Det är fel väg framåt. För att hela Sverige
            ska leva behöver villkoren för människor att leva och verka på
            landsbygden i stället stärkas. Vår politik är bättre för landsbygden.
            Med den kommer företag att kunna växa och människorna som lever
            på landsbygden kommer att få större möjligheter att bo kvar där
            de trivs och har sina liv.
          </p>
          <p xml:id="i-WM4NetALz2FTqYTFngW2w3">
            Det har aldrig funnits så mycket vilt i Sverige som i dag, och
            viltstammarna har vuxit kraftigt under senare år. Våra fem stora
            rovdjur – björn, varg, lodjur, järv och kungsörn – är i dag så
            pass många att de kan finnas kvar långsiktigt. Det är en positiv
            utveckling, som samtidigt ställer höga krav på att viltvården
            kan balansera olika intressen. Växande viltstammar kan också orsaka
            stora skador. Jägarnas insatser är av yttersta vikt för den svenska
            viltvården. De bidrar med allt från att rapportera vilt till att
            stödutfodra vintertid och att förhindra invasiva arters framfart.
            Det är ett gott exempel på samarbete mellan civilsamhälle och
            myndigheter.
          </p>
        </div>
        <div type="motSignatures">
          <list>
            <item xml:id="i-CePmH1wWu2V2r9S94Yv91g" who="i-bRyJHEKb5DCkicXkuZwMY">
              Ulf Kristersson (M)
            </item>
            <item xml:id="i-EFmU5K9zmTKN4d8Bnmndso" who="i-84DiaFjYsBoBUQnKJiSte9">
              Elisabeth Svantesson (M)
            </item>
          </list>
        </div>
      </div>
    </body>
  </text>
</TEI>
