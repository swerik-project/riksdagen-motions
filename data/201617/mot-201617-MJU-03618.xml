<?xml version="1.0" encoding="utf-8"?>
<TEI xmlns="http://www.tei-c.org/ns/1.0" xmlns:xi="http://www.w3.org/2001/XInclude" xml:id="mot-201617-MJU-03618">
  <teiHeader>
    <fileDesc>
      <titleStmt>
        <title>med anledning av prop. 2016/17:104 En livsmedelsstrategi för Sverige - fler jobb och hållbar tillväxt i hela landet</title>
        <author corresp="i-NaB2cvgwB4zVi98HPFcvof">av Kristina Yngwe m.fl. (C)</author>
      </titleStmt>
      <publicationStmt>
        <authority>SWERIK PROJECT</authority>
      </publicationStmt>
      <sourceDesc>
        <bibl>
          <title>Motion 2016/17:3618 av Kristina Yngwe m.fl. (C)</title>
          <idno type="rdwebb">H4023618</idno>
          <rs type="number">3618</rs>
          <orgName type="comitteeAbbreviation">MJU</orgName>
          <ref type="dokument_url_text">http://data.riksdagen.se/dokument/H4023618/text</ref>
          <ref type="dokument_url_html">http://data.riksdagen.se/dokument/H4023618</ref>
          <ref type="dokumentstatus_url_xml">http://data.riksdagen.se/dokumentstatus/H4023618</ref>
          <ref type="docx">http://data.riksdagen.se/fil/DE952F13-A8D5-43BA-B2AA-833CFD3FC6AD</ref>
          <ref type="pdf">http://data.riksdagen.se/fil/A1E20970-BF11-4837-BD2F-DD122B956936</ref>
        </bibl>
      </sourceDesc>
    </fileDesc>
    <profileDesc>
      <particDesc>
        <listPerson>
          <person gender="woman">
            <idno>i-NaB2cvgwB4zVi98HPFcvof</idno>
            <name>Kristina Yngwe</name>
            <state type="partyAffiliation" ref="Q110832">
              <desc>C</desc>
            </state>
          </person>
          <person gender="man">
            <idno>i-B471TcSCwHNHrNRk1EdJek</idno>
            <name>Eskil Erlandsson</name>
            <state type="partyAffiliation" ref="Q110832">
              <desc>C</desc>
            </state>
          </person>
          <person gender="man">
            <idno>i-Qqu9byP8zwudzHA8ErxkRe</idno>
            <name>Rickard Nordin</name>
            <state type="partyAffiliation" ref="Q110832">
              <desc>C</desc>
            </state>
          </person>
        </listPerson>
      </particDesc>
      <correspDesc>
        <correspAction type="status" subtype="committeeProcessing"/>
        <correspAction xml:id="i-2FWM4WEy8odcJLseFSinbC" type="basedOn"/>
        <correspContext corresp="i-2FWM4WEy8odcJLseFSinbC">
          <ref>Proposition 2016/17:104</ref>
        </correspContext>
        <correspAction xml:id="i-VQKVjmYatHcLKxEdqbX94y" type="signed"/>
        <correspContext corresp="i-VQKVjmYatHcLKxEdqbX94y">
          <note type="signatory" corresp="i-NaB2cvgwB4zVi98HPFcvof"/>
          <note type="signatory" corresp="i-B471TcSCwHNHrNRk1EdJek"/>
          <note type="signatory" corresp="i-Qqu9byP8zwudzHA8ErxkRe"/>
        </correspContext>
        <correspAction xml:id="i-42rXzbrDwVCx59PsdGqPzZ" type="submitted">
          <date when="2017-02-15"/>
          <time when="16:17:20"/>
        </correspAction>
        <correspAction xml:id="i-VwqigDZ4WgwgYGs7fdKxRQ" type="reviewed">
          <date when="2017-03-15"/>
          <time when="16:33:50"/>
        </correspAction>
        <correspAction xml:id="i-Ki7NrVKKowA1YgfHnkAYU3" type="dismissed">
          <date when="2017-03-16"/>
        </correspAction>
        <correspAction xml:id="i-X7zKe365ybu7e6X7Cck6yA" type="referred">
          <date when="2017-03-17"/>
        </correspAction>
        <correspAction xml:id="i-QpzoukQr5QjE4qUWcieDRZ" type="assigned">
          <date when="2018-02-20"/>
          <time when="21:38:57"/>
        </correspAction>
        <correspContext corresp="i-QpzoukQr5QjE4qUWcieDRZ">
          <ref type="assignedTo">Miljö- och jordbruksutskottet</ref>
        </correspContext>
        <correspAction xml:id="i-Df3Fvs2Mvfxsp7eAetbMe9" type="behandlas_i"/>
        <correspContext corresp="i-Df3Fvs2Mvfxsp7eAetbMe9">
          <ref type="uppgift">2016/17:MJU24</ref>
          <ref type="ref_dok_id">H401MJU24</ref>
          <ref type="ref_dok_typ">bet</ref>
          <ref type="ref_dok_rm">2016/17</ref>
          <ref type="ref_dok_bet">MJU24</ref>
          <ref type="ref_dok_titel">En livsmedelsstrategi för Sverige</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction xml:id="i-4VfJWTCthgTuRt2ZcCQ65c" type="behandlas_i"/>
        <correspContext corresp="i-4VfJWTCthgTuRt2ZcCQ65c">
          <ref type="uppgift">2016/17:MJU23</ref>
          <ref type="ref_dok_id">H401MJU23</ref>
          <ref type="ref_dok_typ">bet</ref>
          <ref type="ref_dok_rm">2016/17</ref>
          <ref type="ref_dok_bet">MJU23</ref>
          <ref type="ref_dok_titel">En livsmedelsstrategi för Sverige</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
      </correspDesc>
      <textClass>
        <catRef scheme="#docType" target="#mot"/>
        <catRef scheme="#motionType" target="#kommitte"/>
        <catRef scheme="#motionType" target="#följd"/>
      </textClass>
    </profileDesc>
  </teiHeader>
  <text>
    <body>
      <div xml:id="i-KF7wTimXtZHLmsTuXKAEcR" type="motHeader">
        <div xml:id="i-DJA8vNZXeMVd9BqHYFQFA2" type="motTitle">
          Motion till riksdagen 2016/17:3618 av Kristina Yngwe m.fl. (C)
          med anledning av prop. 2016/17:104 En livsmedelsstrategi för Sverige
          – fler jobb och hållbar tillväxt i hela landet
        </div>
      </div>
      <div xml:id="i-XRpzXRDsjqSXF8HC1BHYy9" type="motBody">
        <div xml:id="i-LYGXChEWETh29yWi1BbqSw" type="motProposal" subtype="förslag">
          <head xml:id="i-3S5a4oLpFiP8HjuerMgzqA">
            Förslag till riksdagsbeslut
          </head>
          <list xml:id="i-3j9iAJG3Qy69VjfwrtWBiP" style="ol">
            <item xml:id="i-CBP6xQ3LdjhVuykgiy8fjb">
              Riksdagen ställer sig bakom det som anförs i motionen om att
              säkerställa generellt goda företagsvillkor i hela Sverige och
              tillkännager detta för regeringen.
            </item>
            <item xml:id="i-K8kxbUC1iDsvraTNP2aVhg">
              Riksdagen ställer sig bakom det som anförs i motionen om att
              ha effektiva och förutsägbara godkännandeprocesser och tillkännager
              detta för regeringen.
            </item>
            <item xml:id="i-PL3bDhzcpq7xMykw9jTrvy">
              Riksdagen ställer sig bakom det som anförs i motionen om att
              ge främjandeuppdrag till myndigheter och tillkännager detta för
              regeringen.
            </item>
            <item xml:id="i-KkFFaBpxVHHf5MkXsPA2ce">
              Riksdagen ställer sig bakom det som anförs i motionen om att
              svensk livsmedelsproduktion ska styras av konsumenternas efterfrågan
              och inte av politiskt bestämda kvantitativa mål för konsumtion
              och produktion kopplade till specifika produktionsformer och tillkännager
              detta för regeringen.
            </item>
            <item xml:id="i-E7cFZvvqNkXxTrmmmACDjs">
              Riksdagen ställer sig bakom det som anförs i motionen om att
              göra det lättare för konsumenter att göra hållbara, medvetna val
              och tillkännager detta för regeringen.
            </item>
            <item xml:id="i-7jaBiE5YGdncpac6kURWWb">
              Riksdagen ställer sig bakom det som anförs i motionen om att
              underlätta och främja livsmedelsexporten och tillkännager detta
              för regeringen.
            </item>
            <item xml:id="i-5yuqz8aEoeV8nwCkRKD4NF">
              Riksdagen ställer sig bakom det som anförs i motionen om att
              införa strategiperioder och etappmål och tillkännager detta för
              regeringen.
            </item>
            <item xml:id="i-NzmxHLLP7wuB4eXx2h6fPC">
              Riksdagen ställer sig bakom det som anförs i motionen om att
              införa kontrollstationer för strategins uppfyllnad 2020 och 2025
              och tillkännager detta för regeringen.
            </item>
            <item xml:id="i-SYhWFqNVFBZWvke4B9Fyqa">
              Riksdagen ställer sig bakom det som anförs i motionen om att
              strategin ska bidra till att uppnå Agenda 2030-målen och tillkännager
              detta för regeringen.
            </item>
            <item xml:id="i-Mg8hdxn2HLozAFG9Xn9hRY">
              Riksdagen ställer sig bakom det som anförs i motionen om att
              regelbördan och kostnadsbördan för företag i livsmedelskedjan
              bör minska och tillkännager detta för regeringen.
            </item>
            <item xml:id="i-4HZGnnRcmheAubbnevfrog">
              Riksdagen ställer sig bakom det som anförs i motionen om att
              avbryta planer på nya punktskatter på lantbruket fram till 2020
              och tillkännager detta för regeringen.
            </item>
            <item xml:id="i-XhB5HuTZxnShRUvC99jtvo">
              Riksdagen ställer sig bakom det som anförs i motionen om behovet
              av skatter och avgifter som främjar en konkurrenskraftig livsmedelssektor
              och tillkännager detta för regeringen.
            </item>
            <item xml:id="i-H5ibD7scXLj64BtKNiAs7g">
              Riksdagen ställer sig bakom det som anförs i motionen om ett
              ömsesidigt erkännande av växtskyddsmedel som huvudprincip och
              tillkännager detta för regeringen.
            </item>
            <item xml:id="i-DDtBfwY644XAA7ivJLCqb5">
              Riksdagen ställer sig bakom det som anförs i motionen om att
              se över ersättningsformer till markägare när mark tas i anspråk
              vid bildande av vattenskyddsområden och tillkännager detta för
              regeringen.
            </item>
            <item xml:id="i-13CMSvFZndYi7FtWjTiyB4">
              Riksdagen ställer sig bakom det som anförs i motionen om att
              lagstiftning om sortgodkännande ska baseras på egenskaper i stället
              för förädlingsteknik och tillkännager detta för regeringen.
            </item>
            <item xml:id="i-MTxQ7UdKRvJXLu2bLSCE8X">
              Riksdagen ställer sig bakom det som anförs i motionen om att
              reformera dagens djurskyddslag så att dess reglering går från
              detaljstyrning till målstyrning med bibehållen djurskyddsnivå,
              och detta tillkännager riksdagen för regeringen.
            </item>
            <item xml:id="i-QmYs9MqYTKKYjNtRz4jKTE">
              Riksdagen ställer sig bakom det som anförs i motionen om att
              fortsätta med regelförenklingar för animalieproducenter och tillkännager
              detta för regeringen.
            </item>
            <item xml:id="i-7kpaukPEFfCTWUGwb6E99p">
              Riksdagen ställer sig bakom det som anförs i motionen om att
              tillsammans med branschen titta vidare på möjligheten att utveckla
              koncept där svenska mervärden kan skapas utan lagstiftning och
              tillkännager detta för regeringen.
            </item>
            <item xml:id="i-UsGphT7aa7e1qi47e8mpxa">
              Riksdagen ställer sig bakom det som anförs i motionen om att
              öka möjligheten att försvara sina husdjur och tamdjur mot angrepp
              av rovdjur och tillkännager detta för regeringen.
            </item>
            <item xml:id="i-AZF6Ys7yJMsETn4msweGBj">
              Riksdagen ställer sig bakom det som anförs i motionen om att
              underlätta ägarskifte och tillkännager detta för regeringen.
            </item>
            <item xml:id="i-oxbekrv73udTAFCKat6vy">
              Riksdagen ställer sig bakom det som anförs i motionen om att
              jordförvärvslagen ska behållas i sin nuvarande form och tillkännager
              detta för regeringen.
            </item>
            <item xml:id="i-JCN5c7W8aZzV5r5tCNt4JK">
              Riksdagen ställer sig bakom det som anförs i motionen om att
              slå vakt om flexibla anställningsformer som visstidsanställning
              och tillkännager detta för regeringen.
            </item>
            <item xml:id="i-6kkwjqEDGPGVuk2ppm23Ws">
              Riksdagen ställer sig bakom det som anförs i motionen om att
              utreda hur konkurrenskraften i livsmedelsindustrin kan stärkas
              och tillkännager detta för regeringen.
            </item>
            <item xml:id="i-LcepUSnnrzgb4Jb6DZS3m">
              Riksdagen ställer sig bakom det som anförs i motionen om att
              stärka konkurrenskraften inom turistnäringen och tillkännager
              detta för regeringen.
            </item>
            <item xml:id="i-DmoUTk7hCY5xTfvg2BmNii">
              Riksdagen ställer sig bakom det som anförs i motionen om att
              värna de gröna näringarnas kompetensförsörjning genom att bevara
              den öppna arbetskraftsinvandringen och tillkännager detta för
              regeringen.
            </item>
            <item xml:id="i-Khgh2DgcqZ5Vb4aaaMt8BR">
              Riksdagen ställer sig bakom det som anförs i motionen om att
              bygglov för ombyggnad av byggnader på lantbruksfastigheter bör
              tas bort och tillkännager detta för regeringen.
            </item>
            <item xml:id="i-KvcviMxenzee2ggfAZSLZa">
              Riksdagen ställer sig bakom det som anförs i motionen om att
              ändra strandskyddet för att främja och stärka möjligheterna för
              företag på landsbygden att diversifiera sin verksamhet och tillkännager
              detta för regeringen.
            </item>
            <item xml:id="i-H3qwbCiWPxNR7jTtJ5ApRc">
              Riksdagen ställer sig bakom det som anförs i motionen om att
              ta bort förprövning vid ny-, om- eller tillbyggnad av djurstallar
              samt inredning av dessa och tillkännager detta för regeringen.
            </item>
            <item xml:id="i-Hg9sqFu3MTSBcJeMSB6Uc8">
              Riksdagen ställer sig bakom det som anförs i motionen om att
              myndigheter kopplade till livsmedelskedjan bör arbeta för livsmedelsstrategins
              uppfyllnad och tillkännager detta för regeringen.
            </item>
            <item xml:id="i-F2VGtAymmAbnc7wmz7LUBC">
              Riksdagen ställer sig bakom det som anförs i motionen om att
              den offentliga kontrollen bör vara likvärdig i hela landet och
              präglas av hög kompetens och tillkännager detta för regeringen.
            </item>
            <item xml:id="i-WbrisqVdpX62Px26vcA5US">
              Riksdagen ställer sig bakom det som anförs i motionen om att
              myndigheter ska påskynda tillståndsprocesser, och detta tillkännager
              riksdagen för regeringen.
            </item>
            <item xml:id="i-3rUzL1unzWUPb9F2KzXvGf">
              Riksdagen ställer sig bakom det som anförs i motionen om att
              ändra utformningen av miljöbalken så att jordbruket inte ses som
              miljöfarlig verksamhet och tillkännager detta för regeringen.
            </item>
            <item xml:id="i-7MqHoEeDYhmWKxK1eAfC1v">
              Riksdagen ställer sig bakom det som anförs i motionen om att
              verka för en bättre dialog mellan myndighet och markägare vid
              införandet av vattenskyddsområden och tillkännager detta för regeringen.
            </item>
            <item xml:id="i-CG1oQ7oUsBap1AxgYdESmq">
              Riksdagen ställer sig bakom det som anförs i motionen om att
              äganderätt och egendomsskydd ska beaktas i myndighetsbeslut och
              tillkännager detta för regeringen.
            </item>
            <item xml:id="i-MdUNKpDHAUp7RXD3YY9Rea">
              Riksdagen ställer sig bakom det som anförs i motionen om att
              stärka rättssäkerheten för djurproducenter och tillkännager detta
              för regeringen.
            </item>
            <item xml:id="i-ELRWvAtQRP61u24ozUptXp">
              Riksdagen ställer sig bakom det som anförs i motionen om att
              EU:s jordbrukspolitik bör bidra till en konkurrenskraftig och
              hållbar svensk livsmedelsproduktion och tillkännager detta för
              regeringen.
            </item>
            <item xml:id="i-5BhzPW6x1HZKXrBUuposUV">
              Riksdagen ställer sig bakom det som anförs i motionen om att
              miljöersättningar ska styras mot resultat och tillkännager detta
              för regeringen.
            </item>
            <item xml:id="i-W3ctJGfkuxPB5hn4YB3vv4">
              Riksdagen ställer sig bakom det som anförs i motionen om att
              arbeta för riktade miljöersättningar i stället för generella stöd
              till specifika produktionsformer och tillkännager detta för regeringen.
            </item>
            <item xml:id="i-JD8AT9atNC6uaY7dDRrNrJ">
              Riksdagen ställer sig bakom det som anförs i motionen om att
              se över möjligheten att ha miljö- och djurvälfärdsersättningar
              även för lag och praxis och tillkännager detta för regeringen.
            </item>
            <item xml:id="i-T8nvnBPDCX4u3oJkNwRj1s">
              Riksdagen ställer sig bakom det som anförs i motionen om att
              höja djurvälfärden på EU-nivå och arbeta för likvärdig tillämpning
              av EU-regelverken och tillkännager detta för regeringen.
            </item>
            <item xml:id="i-LGZZDtCiRMRBmm7RC6fR4X">
              Riksdagen ställer sig bakom det som anförs i motionen om att
              säkerställa att övertolkning undviks när EU:s regelverk genomförs
              i Sverige och tillkännager detta för regeringen.
            </item>
            <item xml:id="i-5F5d8psveU7QwaskxuH1zR">
              Riksdagen ställer sig bakom det som anförs i motionen om att
              vidareutveckla fler djurvälfärdsersättningar och tillkännager
              detta för regeringen.
            </item>
            <item xml:id="i-BaPjYpcMcU9ZFiLzv2Juq4">
              Riksdagen ställer sig bakom det som anförs i motionen om att
              användningen av fossila insatsvaror i livsmedelskedjan bör minska,
              resurseffektiviteten bör öka och det cirkulära systemet bör slutas,
              och detta tillkännager riksdagen för regeringen.
            </item>
            <item xml:id="i-DMLWUxTbN8Y883ijUnBMj7">
              Riksdagen ställer sig bakom det som anförs i motionen om att
              se över Sveriges system med miljökvalitetsnormer för vatten och
              tillkännager detta för regeringen.
            </item>
            <item xml:id="i-FtYPRg7C69SaV48wSMCSEF">
              Riksdagen ställer sig bakom det som anförs i motionen om att
              berörda myndigheter ska arbeta för både miljömål och generationsmål,
              och detta tillkännager riksdagen för regeringen.
            </item>
            <item xml:id="i-WNZbKfGBpKXScpMPEtzrpP">
              Riksdagen ställer sig bakom det som anförs i motionen om att
              sluta kretsloppet av näringsämnen mellan stad och land och tillkännager
              detta för regeringen.
            </item>
            <item xml:id="i-3FYCVK7ymwHmJieW7tKtKE">
              Riksdagen ställer sig bakom det som anförs i motionen om att
              utforma regler som ger mer långsiktigt hållbara och stabila villkor
              för biodrivmedel och tillkännager detta för regeringen.
            </item>
            <item xml:id="i-YDhntaBgS5oBBZCvVprNWQ">
              Riksdagen ställer sig bakom det som anförs i motionen om att
              underlätta inhemsk odling av proteingrödor och tillkännager detta
              för regeringen.
            </item>
            <item xml:id="i-ESuniV3cQTSRB7vVtUQ3Fz">
              Riksdagen ställer sig bakom det som anförs i motionen om att
              förenkla regler för distribution och försäljning av viltkött och
              tillkännager detta för regeringen.
            </item>
            <item xml:id="i-K9CLTERVHAxPEiSTWx6jkA">
              Riksdagen ställer sig bakom det som anförs i motionen om att
              främja bättre avfallshantering inom lantbruket och tillkännager
              detta för regeringen.
            </item>
            <item xml:id="i-SikV4frrDV2wN4gYqod3Hj">
              Riksdagen ställer sig bakom det som anförs i motionen om att
              främja grön omställning i lantbruket och tillkännager detta för
              regeringen.
            </item>
            <item xml:id="i-GuK6PcZpCEWzbWhWBaZb8J">
              Riksdagen ställer sig bakom det som anförs i motionen om att
              främja marina affärsmodeller och tillkännager detta för regeringen.
            </item>
            <item xml:id="i-A3VAPEYAnw3gZbMeK82yQF">
              Riksdagen ställer sig bakom det som anförs i motionen om att
              införa ett nationellt mål och etappmål för minskning av matavfall
              och tillkännager detta för regeringen.
            </item>
            <item xml:id="i-WeDrZPjSGZcCRoHFBiZc1S">
              Riksdagen ställer sig bakom det som anförs i motionen om att
              myndigheter ska tillhandahålla information för att minska matsvinnet
              och tillkännager detta för regeringen.
            </item>
            <item xml:id="i-3DMXuW6eTZ7KJ5oM6yJSqM">
              Riksdagen ställer sig bakom det som anförs i motionen om att
              ändra märkningen på livsmedel från bäst före till minst hållbar
              till och tillkännager detta för regeringen.
            </item>
            <item xml:id="i-CtcFg82F35jXfHS4oAdY7R">
              Riksdagen ställer sig bakom det som anförs i motionen om att
              anta en nationell biogasstrategi och tillkännager detta för regeringen.
            </item>
            <item xml:id="i-JApBc7akNTbYi4wXswweDz">
              Riksdagen ställer sig bakom det som anförs i motionen om att
              göra det lättare för butiker att bli foderleverantörer och tillkännager
              detta för regeringen.
            </item>
            <item xml:id="i-XxPmuEuoYfx4GMCs1z2C5F">
              Riksdagen ställer sig bakom det som anförs i motionen om att
              svensk livsmedelskonsumtions påverkan på miljö och klimat bör
              minska och tillkännager detta för regeringen.
            </item>
            <item xml:id="i-4ssLEzcCjHmeyXckSAnyn8">
              Riksdagen ställer sig bakom det som anförs i motionen om att
              regeringen bör säkerställa att det vid offentlig upphandling av
              livsmedel ställs krav på gott djurskydd och god miljöhänsyn och
              tillkännager detta för regeringen.
            </item>
            <item xml:id="i-2T8EnYTBke2iomNFJNxXbh">
              Riksdagen ställer sig bakom det som anförs i motionen om att
              tillgängliggöra information om ursprung av kött för konsumenterna
              i det offentliga köket och tillkännager detta för regeringen.
            </item>
            <item xml:id="i-XArNsVofq13pcAYeFzcVdo">
              Riksdagen ställer sig bakom det som anförs i motionen om att
              främja förutsättningarna för lokala leverantörer och producenter
              att delta i den lokala offentliga upphandlingsprocessen av livsmedel
              och tillkännager detta för regeringen.
            </item>
            <item xml:id="i-K62zY21HVck4UhvtY7AfX">
              Riksdagen ställer sig bakom det som anförs i motionen om att
              Upphandlingsmyndigheten bör stödja offentliga konsumenter när
              det gäller antibiotikasmart upphandling och tillkännager detta
              för regeringen.
            </item>
            <item xml:id="i-MVHeP4VSngx2P9AjNFgGH9">
              Riksdagen ställer sig bakom det som anförs i motionen om att
              i högre grad använda mat som pedagogiskt verktyg i skolan och
              tillkännager detta för regeringen.
            </item>
            <item xml:id="i-2ZNYowzN9K4bE3Bupu4Hdc">
              Riksdagen ställer sig bakom det som anförs i motionen om att
              ansvariga myndigheter bör verka för att utbilda och informera
              inköpare och kökspersonal om hälsosam hållbar kost och födoämnesallergier
              och tillkännager detta för regeringen.
            </item>
            <item xml:id="i-NNgmbuo1mWkByeg13tcfyp">
              Riksdagen ställer sig bakom det som anförs i motionen om att
              se över regelverk för hälsopåståenden och claims i EU och tillkännager
              detta för regeringen.
            </item>
            <item xml:id="i-16iUJcZ7FxcMJ6aET5xmJ2">
              Riksdagen ställer sig bakom det som anförs i motionen om att
              ta fram en handlingsplan för folkhälsa med verktyg för att främja
              en hälsosam kost och tillkännager detta för regeringen.
            </item>
            <item xml:id="i-3sUVs6HRatY9JVDYNJxFzX">
              Riksdagen ställer sig bakom det som anförs i motionen om att
              minska livsmedelskedjans sårbarhet vid kris och tillkännager detta
              för regeringen.
            </item>
            <item xml:id="i-MhjNJeXG9XDFSoY7AbZnHd">
              Riksdagen ställer sig bakom det som anförs i motionen om att
              tydliggöra ansvarsfördelningen av livsmedelsberedskap vid kris
              och tillkännager detta för regeringen.
            </item>
            <item xml:id="i-84NPuDz84pvPs933M2jMa6">
              Riksdagen ställer sig bakom det som anförs i motionen om att
              göra livsmedelsförsörjning till en viktig parameter i civilförsvarsplaneringen
              och tillkännager detta för regeringen.
            </item>
            <item xml:id="i-5kMnaNLyYrF8VRr2eZ2Ljw">
              Riksdagen ställer sig bakom det som anförs i motionen om att
              lyfta fram fritidsodlingens roll i livsmedelskedjan och tillkännager
              detta för regeringen.
            </item>
            <item xml:id="i-8btunhdQjyz2VxdYX2r1jd">
              Riksdagen ställer sig bakom det som anförs i motionen om att
              prioritera marknadsföring av svenska livsmedel utomlands och tillkännager
              detta för regeringen.
            </item>
            <item xml:id="i-Q4sXyzLVmqhcVmKXq6YQZp">
              Riksdagen ställer sig bakom det som anförs i motionen om att
              tydliggöra myndighetsansvaret för att främja livsmedelsexport
              och tillkännager detta för regeringen.
            </item>
            <item xml:id="i-27WiE7Hm5CNjrc6yh3uvTP">
              Riksdagen ställer sig bakom det som anförs i motionen om att
              prioritera att öka antalet landgodkännanden och tillkännager detta
              för regeringen.
            </item>
            <item xml:id="i-NpmR8wRF3MZr2NPfrRpcyS">
              Riksdagen ställer sig bakom det som anförs i motionen om att
              placera livsmedelsattachéer på strategiskt viktiga marknader för
              svensk livsmedelsexport och tillkännager detta för regeringen.
            </item>
            <item xml:id="i-PQtja9bUPYAFXqj6FZTQqw">
              Riksdagen ställer sig bakom det som anförs i motionen om att
              anslå medel till Business Sweden under längre tid än ett år i
              taget och tillkännager detta för regeringen.
            </item>
            <item xml:id="i-3hpcwQP8VkFD4JwViCLNXW">
              Riksdagen ställer sig bakom det som anförs i motionen om att
              stärka kompetensen inom livsmedel på Business Sweden för att underlätta
              exportfrämjandet och tillkännager detta för regeringen.
            </item>
            <item xml:id="i-DaHkSYFS2NkbHJb8PsA51y">
              Riksdagen ställer sig bakom det som anförs i motionen om att
              ge Business Sweden i uppdrag att tillhandahålla information om
              och utbilda i tillvägagångssätt för livsmedelsindustrin och livsmedelsföretag
              att exportera till befintliga marknader och tillkännager detta
              för regeringen.
            </item>
            <item xml:id="i-G8Awa17K78zcsEqjE4hRG">
              Riksdagen ställer sig bakom det som anförs i motionen om att
              marknadsföra Sverige som besöksmål för matturism och tillkännager
              detta för regeringen.
            </item>
            <item xml:id="i-4drk76WhbvJEGtZaBLbX4Y">
              Riksdagen ställer sig bakom det som anförs i motionen om att
              möjliggöra gårdsförsäljning av lokala alkoholhaltiga produkter
              och tillkännager detta för regeringen.
            </item>
            <item xml:id="i-RRsM5HqDPVnZ3aesipo5kD">
              Riksdagen ställer sig bakom det som anförs i motionen om att
              främja livsmedelsforskning i Sverige och tillkännager detta för
              regeringen.
            </item>
            <item xml:id="i-NeVg5mn9B5wWVmmiTpzeq7">
              Riksdagen ställer sig bakom det som anförs i motionen om att
              skapa goda förutsättningar för start-up-företag och tillkännager
              detta för regeringen.
            </item>
            <item xml:id="i-16r5vDQjamWic8V1EmJv4o">
              Riksdagen ställer sig bakom det som anförs i motionen om att
              verka för att den behovsmotiverade forskningen inom livsmedelskedjan
              ska stärkas och tillkännager detta för regeringen.
            </item>
            <item xml:id="i-FrTpV4RZnHFzYt4C4nC5J6">
              Riksdagen ställer sig bakom det som anförs i motionen om att
              säkra regelbunden samverkan genom branschdialoger med regeringen
              för att främja samordning inom kunskaps- och innovationssystemet
              för livsmedelskedjan och tillkännager detta för regeringen.
            </item>
            <item xml:id="i-2nRkyUdzmL6PpYQ79q2VLd">
              Riksdagen ställer sig bakom det som anförs i motionen om att
              inrätta branschskolor och tillkännager detta för regeringen.
            </item>
            <item xml:id="i-6wPVxp29SeLmd5pCZuUvgW">
              Riksdagen ställer sig bakom det som anförs i motionen om att
              underlätta mobilitet mellan akademin och näringslivet och tillkännager
              detta för regeringen.
            </item>
            <item xml:id="i-8MoLXQDJUeP6Tc8KVKWCFF">
              Riksdagen ställer sig bakom det som anförs i motionen om att
              i högre grad använda studie- och yrkesvägledarna som länk mellan
              skolan och arbetslivet och tillkännager detta för regeringen.
            </item>
          </list>
        </div>
        <div xml:id="i-CE46m5rYkai7MCSdKnNvp3" type="motContent">
          <head xml:id="i-KXSrABP6GgW9ey6GBXN4Nd" type="h1">
            En strategi för hela livsmedelskedjan i lokal till global kontext
          </head>
          <p xml:id="i-PAzCNgq56AkGj1H2UTtmYz">
            Alliansen ser att det finns goda förutsättningar att producera
            och förädla mat i Sverige. God tillgång på mark, rent vatten och
            kunskap gör att den mat som produceras och förädlas i Sverige
            håller hög kvalitet samtidigt som våra miljökrav gör att produktionen
            hela tiden blir än mer hållbar och att den redan i dag ligger
            i framkant jämfört med andra medlemsstater i EU. Dessutom ser
            Alliansen att intresset för närproducerad och hållbar mat hela
            tiden ökar hos såväl inhemska konsumenter som turister som besöker
            Sverige. Men vi ser också att Sverige och den svenska livsmedelskedjan
            står inför utmaningar i form av global konkurrens och prispress.
            För att vi än bättre från det offentligas sida ska kunna ta till
            vara den potential som finns och även framöver säkerställa att
            förutsättningar finns för svensk livsmedelsproduktion ser Alliansen
            en svensk livsmedelsstrategi som ett viktigt verktyg.
          </p>
          <p xml:id="i-FnJUU7Sn7PXDyyEgSxUPie">
            Det är positivt att en ny nationell livsmedelsstrategi nu tagits
            fram och att det finns en bred enighet i riksdagen om målen. Däremot
            anser vi att regeringens livsmedelsstrategi saknar det fokus på
            hela livsmedelskedjan som Matlandet Sverige innebar. Alliansen
            vill se en bred strategi där livsmedelsindustrin, exportpotentialen,
            forskningen, konsumenten och primärproduktionen stärks och där
            strävan är att uppnå FN:s globala hållbarhetsmål, Agenda 2030-målen.
          </p>
          <p xml:id="i-QcvYZ32aCJeKJ3x747XVsK">
            Sverige och resterande av FN:s medlemsländer har ett ansvar utifrån
            Agenda 2030-målen att verka för att de globala målen nås, och
            det är respektive regerings ansvar att de nås i det egna landet.
            Detta är något som uttryckligen är beskrivet för de globala målen,
            men ändå har regeringen i hög grad utelämnat Agenda 2030-målen
            från den egna livsmedelsstrategin fram till 2030. Alla 17 mål
            är relevanta för livsmedelskedjan, framför allt mål 2 som är att
            avskaffa hunger, uppnå tryggad livsmedelsförsörjning och förbättrad
            nutrition samt främja ett hållbart jordbruk. Agenda 2030-målen
            bör därför inkluderas och arbetas för i livsmedelsstrategin.
          </p>
          <p xml:id="i-V9HgNuvtbBPk8TUpFbe73v">
            Maten som odlas och förädlas har indirekt bäring på möjligheten
            att uppnå jämställdhet och egenmakt för kvinnor och flickor i
            och med att många lantbrukare i fattigare länder är kvinnor, liksom
            på möjligheten att uppnå goda arbetsvillkor och hållbar tillväxt,
            säkerställa hållbar produktion och stärka och säkra tillgång på
            rent vatten.
          </p>
          <p xml:id="i-14nTFcmvcSLzuzGzaynj22">
            Maten vi äter utgör i sin tur en förutsättning för de flesta
            andra mål, som exempelvis att uppnå god hälsa och främja ett hälsosamt
            liv och hållbara konsumtionsmönster, för koncentrationen att arbeta
            och utbilda sig, minska ojämlikheten och fattigdomen inom och
            mellan länder genom bättre fördelning av mat och för att säkra
            ekosystemen i haven och främja god tillgång på marina resurser.
          </p>
          <p xml:id="i-KBMY36YyorGDgSqPpTxNLk">
            Med hjälp av den svenska livsmedelskedjan kan vi bidra till att
            uppnå Agenda 2030-målen genom att främja export av säkra och sunda
            livsmedel, hjälpa till med kompetens om högt djurskydd, låg antibiotikaanvändning
            och miljöhänsyn i produktionen liksom med förädling och forskning
            för framtidens livsmedel som kan vara resurseffektiva och näringsrika.
          </p>
          <p xml:id="i-GeRqupwT8DpBYq7xfFTEx4">
            Den svenska livsmedelsproduktionen ska ha goda förutsättningar
            där det svenska jordbrukets fördelar tas till vara. Sverige har
            EU:s bästa djurskydd, låg användning av antibiotika, hög miljöhänsyn
            och ett smittskydd i världsklass, som ger svenska mervärden som
            utgör en viktig konkurrensfördel. Livsmedelsindustrin ska ha goda
            förutsättningar för företagsutveckling, digitalisering, förädling
            och export. Livsmedelsförädlingen är en sektor med stor geografisk
            spridning, vilket visar att branschen kan bidra till att skapa
            arbetstillfällen i hela landet. Export av livsmedel kan främjas
            genom att utveckla förädlingsarbetet i kombination med forskningsarbete
            som är inriktat på förädling och framtagande av innovativa produkter
            som möter konsumenters behov både nationellt och internationellt.
            Den matbaserade turismen är också en viktig sektor som kan ge
            ökade möjligheter till fler jobb och stärka Sveriges position
            som matnation. Konsumenters efterfrågan på livsmedel behöver bättre
            tillvaratas samtidigt som medvetenheten om hållbara hälsosamma
            vanor behöver stärkas, exempelvis genom myndigheters arbete.
          </p>
          <p xml:id="i-2jMkMEqeMTFxrZyX5Y6L5A">
            Det är viktigt att innehållet i livsmedelsstrategin dels utvecklas
            i nära samarbete med näringen som vet vilka behov som bör tillgodoses
            för att strategin ska nå framgång, dels att dessa erfarenheter
            också omsätts i strategin. Alliansen vill fortsätta utveckla förutsättningarna
            för den svenska livsmedelskedjan och landsbygden.
          </p>
          <head xml:id="i-2fwTQbsNGiy6QCkjFChm9m" type="h2">
            Säkra generellt goda företagsvillkor
          </head>
          <p xml:id="i-RKvfuGDLDHwDpHu8U8UDsx">
            Konkurrenskraften för livsmedelsföretag ska stärkas. Det måste
            finnas goda företagsvillkor för hela livsmedelskedjan. Därför
            är det oroande med regeringens politik som innebär högre skatter
            på jobb och företagande. Regelverk som rör företag i primär- och
            livsmedelsproduktion är i hög utsträckning gemensamma för EU:s
            inre marknad. Det gör att alla nationella regler och krav som
            går utöver den EU-gemensamma lagstiftningen riskerar att försämra
            konkurrenssituationen för de svenska företagen. Därför ska nationella,
            mer långtgående regler alltid vara väl motiverade och prövas noga.
          </p>
          <p xml:id="i-Sp3Xv3U1hrHbR5ZcMyhVUe">
            För att skapa mer långsiktighet och förutsägbarhet för livsmedelsproducenter
            bör regeringen verka för att myndigheterna i större utsträckning
            använder sig av ömsesidigt erkännande av växtskyddsmedel. Hänsyn
            bör tas till hur andra EU-medlemsstater förhåller sig till växtskyddsmedel
            för att skapa konkurrensneutrala förutsättningar inom det svenska
            jordbruket.
          </p>
          <head xml:id="i-4GJnEcYb93HQWeUwQJxgmi" type="h2">
            Främjandeuppdrag till myndigheter
          </head>
          <p xml:id="i-9di6y9ZAjSASKJbpx8ho9U">
            Myndigheter har en viktig roll i att stötta företag och underlätta
            för dem. Detta fungerar inte alltid på önskvärt sätt. Det behövs
            enklare rutiner, regler och processer hos myndigheter som förenklar
            för livsmedelsföretagare. Myndigheter och tjänstemän ska även
            ha företagsaspekten i fokus när de fattar beslut eller utformar
            regler. Det kan handla om att genomföra en konsekvensbeskrivning
            innan datasystemet byts ut så att man förhindrar att stödens utbetalningar
            fördröjs. Vi vill att berörda myndigheter får ett främjandeuppdrag
            som förtydligar att de inte enbart ska utgöra ett kontrollerande
            organ. Fokus bör skifta från ett myndighetsperspektiv till ett
            tydligare brukarperspektiv, vilket tydligt bör framgå av regeringens
            regleringsbrev. Myndigheter som arbetar med livsmedelsföretag
            bör i högre utsträckning tillhandahålla information samt underlätta
            och stödja livsmedelsföretagande.
          </p>
          <head xml:id="i-E4pcdkfrBZ1Qng49Y95Soc" type="h2">
            Stärkt konsumentmakt
          </head>
          <p xml:id="i-2LKVvGEu8hwQkxtW9hGTZb">
            Ekologiskt producerad mat utgör en växande konsumentmarknad och
            den svenska ekologiska livsmedelsproduktionen täcker inte behovet
            för efterfrågan. Men i stället för att sätta upp mål om ekologisk
            konsumtion och produktion bör fokus vara på att stärka konkurrenskraften
            i hela kedjan. Det handlar exempelvis om att minska de höga kostnaderna
            för företagande, insatsvaror som gör att svensk ekologisk produktion
            inte står sig mot konkurrentländerna. Målsättningen bör i stället
            vara att sträva mot att allt jordbruk blir mer hållbart och att
            stärka konsumentens kunskap om livsmedel.
          </p>
          <p xml:id="i-PVhjs6uW1psVw3sat5z4u4">
            År 2030 vet vi inte hur livsmedelsproduktionen ser ut varken
            i Sverige eller i världen, än mindre vilken produktionsform som
            är mest attraktiv eller vilka varor som konsumenter efterfrågar.
            Det finns en risk i att låsa in sig i kvantitativa mål för en
            viss produktionsform. Det bör inte vara politiken som avgör vilka
            livsmedel vi producerar och konsumerar i framtiden. Alliansen
            vill i stället att konsumenters efterfrågan ska styra vilka livsmedel
            de vill konsumera och skapa förutsättningar för att möta detta
            behov.
          </p>
          <p xml:id="i-78gERPU7mjyZp7J9cpp4TA">
            Konsumenters efterfrågan och köpvilja är i stor grad styrande
            för de livsmedel vi i dag konsumerar och vilka som säljer bäst.
            Politiken ska inte tvinga konsumenten till särskilda val men däremot
            säkerställa att information finns tillgänglig för dem som är engagerade
            och underlätta möjligheten att själv välja mat som är bra för
            hälsa och miljö. Detta kan exempelvis ske genom tydlig och lättillgänglig
            information i form av bl.a. miljömärkningar som nyckelhålet och
            ursprungsmärkningar, konsumentupplysningstjänster, produktinformation
            i butiker samt webbaserad information. Detta möjliggör för konsumenter
            och andra aktörer att göra ansvarsfulla och hållbara val av produkter
            och tjänster och att ställa om till mer hållbara livsstilar. Utbudet
            av livsmedel som produceras och förädlas bör motsvara det som
            efterfrågas av konsumenter.
          </p>
          <p xml:id="i-96Cdfz11ck2BFoSHEgAv6r">
            I regeringens proposition 2016/17:104 En livsmedelsstrategi för
            Sverige − fler jobb och hållbar tillväxt i hela landet föreslås
            en målsättning för livsmedelsupphandling där mer ska upphandlas
            ekologiskt och att miljöanpassad upphandling med ett livscykelkostnadsperspektiv
            ska öka. Det är viktigt att kraven på ekologiska varor inte betonas
            på bekostnad av den totala miljöpåverkan ur ett livscykelperspektiv.
            Som ett exempel vore det olyckligt om ekologiskt kött importerades
            från länder där regnskog skövlas för att möjliggöra naturbetesmarker.
            Detta skulle innebära en ökad miljöbelastning både lokalt och
            globalt. Alliansen vill främja de bästa alternativen utifrån både
            miljö och djurskydd för att också öka efterfrågan på produkter
            från djur som uppfötts med låg antibiotikaanvändning och där miljöhänsyn
            kan tas i hela ledet. Sveriges lantbrukare har friska djur, har
            mycket låg användning av antibiotika och högt smittskydd tillsammans
            med miljökrav för en strävan mot ett mer hållbart jordbruk. Detta
            är mervärden som gör svenska livsmedel attraktiva. Alliansen vill
            att det inom statlig verksamhet ska finnas krav på upphandling
            av livsmedel med god miljöhänsyn men också med gott djurskydd,
            motsvarande en nivå som svenskt djurskydd. Även när livsmedelsupphandlingar
            görs av andra offentliga aktörer, såsom kommuner och landsting,
            är det önskvärt att motsvarande krav ställs.
          </p>
          <head xml:id="i-EYUtbPFqu2T14AdvNqknQD" type="h2">
            Underlätta och främja livsmedelsexporten
          </head>
          <p xml:id="i-R91fJb1FY4iKdoFB2ZE72G">
            Sverige har stor potential att exportera mer livsmedel. Vi har
            mervärden såsom högt smittskydd och djurskydd, vilket skapar säkra
            livsmedel som är attraktiva på den internationella marknaden.
            Den framgångssaga som alliansregeringen påbörjade vill vi fortsätta.
            Den svenska livsmedelsindustrin kan växa ytterligare. För att
            underlätta och främja livsmedelsexporten vill vi förenkla för
            livsmedelsföretag att exportera och marknadsföra sig i andra länder.
            Vi vill ge Business Sweden ett tydligare främjandeuppdrag för
            att förenkla för livsmedelssektorn att ta sig in på nya och befintliga
            marknader. För att lyckas med detta behöver kompetensen inom livsmedel
            förbättras på myndigheten, och näringen behöver få en tydligare
            position i marknadsföringen av Sverige. Många livsmedelsföretag
            upplever svårigheter med att exportera varor, och vi vill att
            Business Sweden ska tillhandahålla information till livsmedelsföretag
            om tillvägagångssätt liksom om potential och mervärdet i att förädla
            produkter för export.
          </p>
          <head xml:id="i-TtB1f8JAcPJwfDdEf5TuAa" type="h1">
            Centerpartiets vision för Matlandet Sverige 2.0
          </head>
          <p xml:id="i-X4cEAj2N5HtpQkqpFYFFFx">
            En stark och levande livsmedelsindustri är mycket viktigt för
            att hela Sverige ska leva. Primärproduktionen är platsbunden och
            lantbruksföretagen är därför centrala för många landsbygdskommuner
            när det gäller att skapa arbetstillfällen och skatteintäkter.
            Även förädlingsindustrin återfinns i hela landet; ca 40 procent
            av de anställda i livsmedelsindustrin har sin arbetsplats i en
            kommun med färre än 25 000 invånare. Matturismen är i hög grad
            kopplad till landsbygden, när turister från både Sverige och utlandet
            vill se och uppleva svensk matkultur i sin rätta miljö. Centerpartiet
            anser att hela Sverige ska leva och att människor ska kunna bo
            och verka i hela landet. Konsumenter som efterfrågar god och hållbar
            mat över hela vårt land, vilket gör att även handel och distribution
            spelar en nyckelroll i livsmedelskedjan. Att skapa förutsättningar
            för en stark livsmedelskedja har således stor betydelse för att
            skapa jobb och tillväxt i Sverige, både i dag och i framtiden.
          </p>
          <p xml:id="i-AJyvtAn59kYn3YX7nxy34X">
            För att ta till vara Sveriges fulla potential som ett matland
            måste fokus vara på att skapa en innovativ, hållbar och lönsam
            livsmedelskedja. Alla företag i livsmedelskedjan, från lantbruk
            till besöksnäring, måste ha konkurrenskraftiga villkor. Utan starka
            och livskraftiga livsmedelsföretag kan visionen om en ökad livsmedelsproduktion
            aldrig nås. Sveriges möjlighet att profilera sig som ett matland
            och skapa ökade intäkter i livsmedelskedjan ligger också i att
            hitta och kommersialisera de affärsmöjligheter som finns, både
            i Sverige och i världen när det gäller hållbar och innovativ mat.
          </p>
          <p xml:id="i-Uj2BvihNZYqyKpwB1DMjJ4">
            Centerpartiet ser ett antal brister i den livsmedelsstrategi
            som regeringen presenterat. Att Konkurrenskraftsutredningen finns
            med i flera delar är bra, men sett till att utredningen presenterades
            i mars 2015 skulle en hel del av utredningens förslag redan ha
            genomförts. Vi beklagar att regeringen inte tagit ett bredare
            grepp kring hela livsmedelskedjan i sin livsmedelsstrategi och
            därigenom dragit ut på tiden med att genomföra Konkurrenskraftsutredningen.
            Centerpartiet anser också att den handlingsplan som regeringen
            presenterade på 40 punkter inte är tillräckligt ambitiös för att
            Sverige på allvar ska kunna börja vända trenden och bygga en livsmedelskedja
            som är hållbar, innovativ och lönsam. Vi ser således ett stort
            behov av att tydliggöra vilka konkreta steg och åtgärder som behöver
            tas för att nå de livsmedelspolitiska målen.
          </p>
          <p xml:id="i-5iWAcsAvFo9Xgo7rVS26qm">
            Den svenska livsmedelskedjan kan och bör bidra till att uppnå
            FN:s globala Agenda 2030-mål. Detta bör även vara en målsättning
            för alla delar i kedjan. Det är en möjlighet för Sverige som matnation
            och med livsmedel av hög kvalitet, säkerhet, djurskydd och miljöhänsyn
            att exportera produkter och kunskap till andra länder. Svenska
            livsmedel kan bidra till att trygga den inhemska livsmedelsförsörjningen
            liksom den globala. Med forskning och förädling kan vi utveckla
            och exportera näringstäta råvaror som går att odla i områden med
            sämre odlingsmark som kräver mindre resurser, såsom vatten. Forskning
            och förädling bör vara riktade mot att möta framtidens behov av
            innovationer från lokal till global nivå liksom att möta konsumenters
            efterfrågan.
          </p>
          <head xml:id="i-3L2b6nkcx3JmMoRPXav1h1" type="h1">
            Etappmål och uppföljningsstruktur
          </head>
          <p xml:id="i-6mJ3PoEGVhuzxgYYW6ikVq">
            För att den nationella livsmedelsstrategin ska ge tydliga resultat
            och få effekt i myndigheter och branschens verksamheter behövs
            en tydlig struktur för uppföljning och utvärdering, vilket dessvärre
            saknas i regeringens proposition.
          </p>
          <p xml:id="i-KqdVrXyCkcp6zkJnKkFwHa">
            Regeringen har tillsammans med Vänsterpartiet och allianspartierna
            kommit överens om fyra långsiktiga mål. Centerpartiet anser dock
            att dessa långsiktiga mål måste kompletteras med prioriterade
            etappmål för att tydligare kunna prioritera åtgärder och kunna
            nå önskade resultat till 2030. Målperioden till 2030 behöver således
            delas upp i flera strategiperioder, 2017–2020, 2021–2025 samt
            2026–2030. Efter avslutad strategiperiod bör en kontrollstation
            genomföras för att utvärdera hur arbetet mot de långsiktiga målen
            fortskrider. Vid varje kontrollstation bör regeringen återkomma
            till riksdagen med en skrivelse för att riksdagen ska kunna följa
            regeringens arbete med måluppfyllnaden. Med kontrollstationens
            resultat som grund utarbetas sedan nya etappmål för nästa strategiperiod,
            och på så sätt säkerställs att regeringen prioriterar de mest
            akuta och relevanta åtgärderna. För att lyckas med livsmedelsstrategin
            krävs också en tydlig organisation med ansvarsfördelning där det
            tydligt framgår att alla myndigheter som på olika sätt hanterar
            livsmedelskedjan ska arbeta stödjande och säkerställa att målen
            nås.
          </p>
          <head xml:id="i-VPVQT2VfqZ5J9vzsDgGkXq" type="h2">
            1 Strategiskt område – Regler och villkor
          </head>
          <head xml:id="i-CpQ734uxJ1ia72ycPE8aqL" type="h3">
            1.1 Prioriterat etappmål till 2020: Regelbördan och kostnadsbördan
            för företag i livsmedelskedjan minskar
          </head>
          <p xml:id="i-W8Vb3wgmpBsEBYh2XtBjTg">
            Konkurrenskraftsutredningen (SOU 2015:15), som tillsattes av
            alliansregeringen, satte fingret på ett antal viktiga åtgärder
            som behöver genomföras för att stärka konkurrenskraften i primärproduktionen.
            En del av dessa förslag tas upp i regeringens livsmedelsstrategi.
            Få omsätts dock till handling i regeringens handlingsplan, vilket
            är mycket oroande sett till att konkreta åtgärder behövs här och
            nu. Men för att få en stark livsmedelsproduktion i Sverige måste
            konkurrenskraften i hela livsmedelskedjan stärkas. Företagen i
            förädlingsindustrin pekar ut ett antal områden som hämmar svensk
            förädlingsindustris konkurrenskraft. De lyfter fram höga arbetskraftskostnader,
            höga skatter och avgifter samt byråkrati och regelkrångel som
            viktiga delar för politiken att ta tag i. Samma områden lyfter
            även företag inom besöksnäringen fram. Centerpartiet ser därför
            att områdena sänkta kostnader och regelförenklingar är mest prioriterade
            att ta tag i för att stärka företagen inom livsmedelsbranschen.
          </p>
          <p xml:id="i-StbChvpfKm22TDBpmBtoJ7">
            Livsmedelsbranschen i Sverige har fantastiska möjligheter att
            växa. Det kan handla om allt från nya små innovativa livsmedelsföretag
            till lantbrukaren som tillverkar sund och säker mat. De gröna
            näringarna är på många sätt grunden för verksamheter, aktivitet
            och möjligheten att bo på landsbygden. Landsbygden bidrar med
            värden och produkter till hela landet såsom sunda och säkra livsmedel
            och grön och förnybar energi. Centerpartiet tycker därför att
            det är viktigt att vi underlättar för allt företagande inom livsmedelskedjan
            genom att sänka kostnader och minska regelkrånglet.
          </p>
          <head xml:id="i-QepBtTzFQynqvbBvZW81ZX" type="h3">
            Prioriterade åtgärder för att nå etappmålet är:
          </head>
          <p xml:id="i-FYs7LtkLfdoTxRMP9Yj3rL">
            För att stärka det svenska lantbrukets konkurrenskraft och möjlighet
            att fortsätta att skapa mat, jobb och miljövärden i Sverige måste
            kostnadsläget för svenska lantbrukare sänkas. Det behövs åtgärder
            som ger pengar på gårdsnivå här och nu. Centerpartiet vill därför
            se en ökad återbetalning av dieselskatten med totalt 50 öre mer
            än regeringens nuvarande återbetalning. Då regeringen indexerat
            dieselskatten anser vi att regeringen även måste indexera återbetalningen
            för att lantbrukarna inte ska tappa konkurrenskraft. Det skulle
            medföra ca 200 miljoner kronor i lägre skattekostnader 2017 för
            svenska lantbrukare.
          </p>
          <p xml:id="i-US6yaGcfFxQLYw9XodyQym">
            Då lönsamheten för många mjölkbönder under de senaste 1,5 åren
            varit mycket ansträngd och många mjölkföretagare tvingats gå i
            konkurs anser Centerpartiet att akuta åtgärder behöver vidtas
            för att stärka lönsamheten för svenska mjölkföretagare. Därför
            vill Centerpartiet under tre år slopa arbetsgivaravgiften för
            mjölkbönder, vilket skulle innebära en kostnadssänkning på ca
            100 miljoner kronor per år för mjölksektorn.
          </p>
          <p xml:id="i-HUuTf5qG5UHvo2oBboutdy">
            Centerpartiet ser med oro på de signaler som regeringen skickar
            när det gäller nya skattepålagor på lantbruket. Under 2015 lyckades
            regeringens planerade handelsgödselskatt stoppas tack vare en
            centerpartistisk motion, men trots detta har regeringen återigen
            flaggat för återinförd handelsgödselskatt men även ökad bekämpningsskatt
            och skatt på avstånd såsom kilometerskatt. Om regeringen menar
            allvar med att vilja stärka konkurrenskraften för svenskt lantbruk
            borde regeringen därför utlova ett stopp för ytterligare punktskatter
            på svenskt lantbruk under den första strategiperioden till 2020.
          </p>
          <p xml:id="i-K8jzchSQ3a56Kqk5tFpZGm">
            Livsmedelsföretagens konkurrenskraft är helt beroende av fungerande
            transporter, och därför skulle en kilometerskatt skada svenskt
            näringsliv hårt. Centerpartiet vill därför säkerställa att konkurrenskraften
            inom livsmedelssektorn inte urholkas genom införandet av en vägslitageskatt
            eller avståndsbaserade avgifter.
          </p>
          <p xml:id="i-NptiFxTTqRJFasc85tMMFq">
            För att kunna producera livsmedel är det viktigt att fastighetsägaren
            kan bruka sin mark. Om staten gör anspråk på mark är det därför
            viktigt att se över fastighetsägarens rätt till ersättning. Ett
            tydligt exempel är vid bildande av vattenskyddsområden, när livsmedelsproduktionen
            avsevärt försvåras och det inte längre går att odla mat. Även
            Dricksvattenutredningen belyste problematiken med ersättning vid
            bildande av vattenskyddsområden. Att skydda dricksvattenförsörjningen
            är centralt för Centerpartiet, men vi delar Dricksvattenutredningens
            mening om att ersättningsformerna vid vattenskyddsområden måste
            utredas vidare.
          </p>
          <p xml:id="i-Jyb22w73ePMtdUAKEZkqHp">
            Förutsättningarna för odling av specialgrödor har försämrats
            i samband med minskad tillgång på växtskyddsmedel för att skydda
            grödan mot angrepp och konkurrerande ogräs. Ojämlika spelregler
            som dessa hämmar konkurrenskraften bland svenska livsmedelsproducenter,
            och därför vill vi se att Kemikalieinspektionen använder sig av
            ömsesidigt erkännande av växtskyddsmedel som huvudprincip. Skydd
            för miljö och hälsa ska vara grunden men hänsyn bör tas till behov
            samt hur andra EU-medlemsstater förhåller sig till växtskyddsmedel
            för att skapa konkurrensneutrala förutsättningar inom det svenska
            jordbruket.
          </p>
          <p xml:id="i-HoUM8A23LkCkaTDVcG7iGH">
            För att stärka tillgången på bra grödsorter med exempelvis egenskaper
            som högre avkastning, bättre växtnäringsupptag eller torkresistens
            måste dagens lagstiftning förändras. Lagstiftningen kring växtförädling
            bygger i dag på förädlingsmetod där vissa sorter som förädlats
            med genteknik inte är godkända för odling medan andra sorter som
            har samma egenskaper men som framställts via traditionell växtförädling
            är godkända för odling. Centerpartiet ser att detta regelverk
            hämmar lantbrukets utveckling, och vi vill därför att lagstiftningen
            ändras så att den bygger på egenskaper framför förädlingsmetod.
          </p>
          <p xml:id="i-QswG3ULydG9aLmpaX77Jd4">
            Ekologisk mat är en växande konsumentmarknad, och för varje importerad
            ekologisk produkt som skulle kunna ha varit svenskproducerad har
            svensk livsmedelsproduktion gått miste om en affär. Men medan
            regeringen väljer vägen att politiskt styra utbud och efterfrågan
            av ekologiska produkter anser Centerpartiet att detta är något
            som marknaden själv ska styra. Vi anser att det är mer relevant
            att undersöka varför svenska ekologiska producenter i dag inte
            kan hävda sig gentemot ekologiska produkter från utlandet. I grunden
            menar vi att det handlar om en konkurrenskraftsfråga, och det
            är här fokus bör läggas. Centerpartiets ambition är att svenskproducerad
            ekologisk mat ska öka sin andel av den ekologiska marknaden i
            Sverige. För att kartlägga vad som skulle kunna åtgärdas för att
            förbättra konkurrenskraften för ekologiska producenter behövs
            en konkurrenskraftsutredning.
          </p>
          <p xml:id="i-TVC51S8sUk1mxP89hHaJLg">
            Svenska livsmedelsproducenter är världsledande på djurhälsa,
            har en restriktiv användning av antibiotika i djurhållningen och
            producerar mat på ett klimatsmart och miljövänligt sätt. Vi ser
            dock att svenska lantbrukare inte alltid kan ta betalt för det
            mervärde som exempelvis betande djur ger upphov till i form av
            öppna landskap och stärkt biologisk mångfald. För att svenska
            lantbrukares konkurrenskraft ska kunna stärkas bör därför politiken
            minska regelbördan. Därför menar Centerpartiet att vi behöver
            en regelförenklingskommission, som bl.a. ser över hur djurskyddskrav
            och andra regler kan reformeras så att det inte är byråkratin,
            utan syftet med reglerna, som står i fokus. Ett exempel på en
            sådan typ av åtgärd är att ändra dagens djurskyddslag så att regelverken
            går från detaljstyrning till målstyrning med bibehållen djurskyddsnivå.
            En annan åtgärd kan vara att fortsätta förenkla regelverken om
            exempelvis beteslagskravet, för att minska den byråkratiska belastningen
            och på så sätt stärka företagarens möjlighet att styra sitt företag
            utan att djurskyddet försämras.
          </p>
          <p xml:id="i-Du1V5nU2JGK8EfZZxhA1qJ">
            Men förutom regelförenklingar krävs även att politiken väljer
            vilken väg man vill gå när det gäller lagstiftning och regelverk
            för svenska lantbrukare. Centerpartiet anser att det finns mycket
            goda möjligheter att i stället för lagstiftning vidareutveckla
            det svenska lantbruket via branschöverenskommelser, kontrollprogram
            och certifieringar där företagen kan ta ut ett mervärde för de
            åtgärder som vidtas. En möjlighet vore att utveckla ett koncept
            liknande det irländska Origin Green där lantbruk, livsmedelsindustri
            och politik samverkar för att fylla märkningen Origin Green med
            ett hållbart innehåll som går utöver det irländska regelverket.
            I Sverige finns t.ex. Sverigemärkningen som i ett vidareutvecklat
            koncept skulle kunna utgöra en basplattform för svensk mat liknande
            Origin Green.
          </p>
          <p xml:id="i-7GRWtspbduM3F85njxTurH">
            I delar av landet upplevs rovdjur som ett stort hinder för möjligheten
            att bedriva exempelvis lammuppfödning eller rennäring. En fungerande
            rovdjursförvaltning är därför viktig, men också bättre möjlighet
            att skydda sina djur. Det har tyvärr visat sig att stängsling
            inte alltid är tillräckligt för att skydda sina djur mot rovdjursattacker.
            Angreppen är plågsamma för både djuren och deras ägare och innebär
            stora faktiska såväl som emotionella kostnader för de drabbade
            företagarna. Vi vill därför öka möjligheterna att försvara sina
            husdjur och tamdjur mot angrepp av rovdjur.
          </p>
          <p xml:id="i-PCYgtaSb7MTLK8siaEhwhX">
            En annan del i att satsa på livsmedelsrelaterad produktion är
            att myndigheter arbetar med att förenkla regelverket kring det
            kustnära fisket. Sverige med sin stora tillgång på vatten har
            bra förutsättningar för att både öka och utveckla det hållbara
            vattenbruket. Ur ett sysselsättningsperspektiv är detta en stor
            potential för fler arbetstillfällen på den svenska landsbygden
            vad gäller både odling och produktion och även i förädlingssteget.
            Även det småskaliga svenska skärgårdsfisket och insjöfisket har
            goda förutsättningar för att växa. Men en del av problematiken
            handlar om svårigheter att få rätt fiskelicens. I dag är det heller
            inte möjligt att ta över en fiskelicens vid ett generationsskifte
            för bl.a. ål. Detta vill Centerpartiet ändra på så att fler kan
            ta över skärgårdsfiske och annat småskaligt fiske som funnits
            i flera generationsled.
          </p>
          <p xml:id="i-H7Y7DGT6ovGZ6p2Vyb8oth">
            Ett stort problem för företag inom hela livsmedelskedjan är ägarskifte.
            Inte minst inom primärproduktionen där det rör sig om mycket höga
            investeringskostnader. Därför är det viktigt att göra insatser
            för att möjliggöra föryngring och ägarskifte i livsmedelssektorn.
            Det finns t.ex. behov av rättvisare skatteregler när familjeföretagare
            vill sälja företag vidare till sina barn. Reglerna vid generationsskifte
            genom försäljning av företaget inom familjen är i dag mer komplicerade
            än vid försäljning till en utomstående part. Centerpartiet vill
            i ett första steg utreda hur reglerna vid generationsskiften kan
            bli rättvisare och förenklas.
          </p>
          <p xml:id="i-VvrQbjfqJgK2dCbxv3HBgH">
            I samband med ägarskiftesproblematiken lyfts ibland jordförvärvslagen
            upp som ett hinder då det hindrar juridiska personer från att
            köpa mark från enskilda markägare. Centerpartiet känner dock en
            mycket stor oro över att en ändring i jordförvärvslagen skulle
            leda till svårigheter för exempelvis unga att hävda sig gentemot
            bolag vid köp av fastigheter, och därför ser vi inget behov av
            ändringar i jordförvärvslagen.
          </p>
          <p xml:id="i-XaWQtiRio1igkVSqmZBKfq">
            I lantbruksföretag, livsmedelsindustri och besöksnäring finns
            det möjligheter för exempelvis unga att få sitt första jobb och
            kanske sedan tänka sig ett fortsatt yrkesliv inom livsmedelsrelaterade
            företag. Det finns stor potential i att anställa unga och personer
            som står långt ifrån arbetsmarknaden men många företag drar sig
            för att anställa på grund av osäkerhet och kostnader. Därför vill
            Centerpartiet införa ett ingångsavdrag för slopade arbetsgivaravgifter
            under två år upp till 16 000 för alla som får sitt första jobb,
            och även slopade arbetsgivaravgifter för unga under 18 år.
          </p>
          <p xml:id="i-5ZgvNSVtqB3iL8KNJ5GjSE">
            Livsmedelsbranschen är i hög grad säsongsbetonad. Skörd sker
            under korta men intensiva perioder, turisterna kommer under sommaren
            och förädlingsindustrierna går på högtryck när råvarorna är i
            säsong. Många livsmedelsrelaterade företag är därför beroende
            av tillfälligt anställd personal. Att slå vakt om flexibla arbetsformer
            som möjligheten att visstidsanställa och säsongsanställa är därför
            viktigt för att säkerställa att företag kan anställa i den mån
            som behövs.
          </p>
          <p xml:id="i-XQFmXRGdEbt7yJ8HpX94mS">
            För många företag inom livsmedelssektorn är det även viktigt
            med möjlighet till arbetskraftsinvandring. Regeringen har aviserat
            att man ämnar göra om reglerna för arbetskraftsinvandring så att
            det blir svårare för utländska arbetare att få enkla jobb i Sverige.
            Centerpartiet ser med oro på detta och anser att arbetsgivarna
            själva bäst avgör vilken kompetens de vill anställa i sina företag.
            Vi vill därför värna de gröna näringarnas kompetensförsörjning
            genom att bevara den öppna arbetskraftsinvandringen.
          </p>
          <p xml:id="i-EFv81TR34ii1JksFY4cr2p">
            Livsmedelsindustrin har en stor potential att öka, men för att
            kartlägga vilka exakta åtgärder som måste till för att stärka
            och utveckla branschen vill Centerpartiet se en utredning om hur
            konkurrenskraften inom livsmedelsindustrin kan stärkas med fokus
            på avgifter och skatter. Livsmedelsbranschen har efterfrågat en
            bättre samverkan mellan livsmedelsproducenter, industri, handel
            och konsumenter för att möta behoven av produkter med efterfrågan.
            Således behöver en sådan samverkan inom livsmedelskedjan främjas.
          </p>
          <p xml:id="i-YJup4Lwpj5XWZzjitVVQWj">
            Livsmedelsindustrin behöver också lyftas som en viktig bransch
            som skapar och bidrar till arbetstillfällen runt om i landet.
            Ett led i vad livsmedelsindustrin genererar är besöksturism. Många
            livsmedelsföretag bygger sina verksamheter kring sin produktion,
            t.ex. polkagrisar i Gränna. Visit Sweden har därför efterfrågat.
            Det finns därför behov av en översyn av konkurrenskraften inom
            turistnäringen för att bl.a. kunna peka ut vilka åtgärder som
            krävs för att öka matturism.
          </p>
          <p xml:id="i-UWpq3c57432sHKoMw27ocN">
            Att utveckla sitt företagande så att man står på fler ben kan
            för en del företag vara ett bra sätt att stärka sin lönsamhet.
            Det kan handla om allt från att utveckla och diversifiera sitt
            jordbruk till att också satsa på turism och upplevelseaktiviteter.
            Politiken måste underlätta för de människor som vill utveckla
            sitt företagande och de hinder som finns i dag måste minimeras.
            Bland annat bör strandskyddet ändras, tillståndskraven vid byggnationer
            ses över och förprövningen vid ny-, om- eller tillbyggnad av djurstallar
            och inredning av dessa borde tas bort. Kravet på bygglov för ombyggnation
            av byggnader på lantbruksfastigheter och strandskyddet hindrar
            i dag företagare att bredda sina verksamheter. De föreslagna åtgärderna
            skulle bl.a. kunna underlätta företagsutveckling som gårdsbutik,
            bed and breakfast och hästturism.
          </p>
          <p xml:id="i-9WZ2fgFgBd4YEAqBGZKSN3">
            På många orter runt om i landet finns mängder av affärslokaler
            som gapar tomma men som skulle kunna användas till livsmedelsbutiker.
            För att underlätta för de företagare som vill öppna en lanthandel
            och ge människor som bor i landsbygden möjlighet till grundläggande
            service föreslår Centerpartiet att den som startar verksamhet
            i en tom lokal ska slippa fastighetsskatten under tio år.
          </p>
          <head xml:id="i-B6vuoWzC8xYtHffHHuTCVi" type="h3">
            1.2 Prioriterat etappmål till 2020: Myndigheter kopplade till
            livsmedelskedjan arbetar för livsmedelsstrategins uppfyllnad
          </head>
          <p xml:id="i-8RdTVaNwmZTTCBFrqe2Vqn">
            Många företagare inom livsmedelskedjan upplever i dag att myndighetskontakter
            ofta snarare är mer hämmande än bidrar till företagens utveckling.
            Att myndigheter som rör företag i livsmedelskedjan gör sitt för
            att de livsmedelspolitiska målen ska nås till 2030 är därför mycket
            viktigt och något som föreslogs i Konkurrenskraftsutredningens
            betänkande. Regeringen lyfter detta i sin proposition men ambitionsnivån
            är tyvärr inte högre än att regeringen ämnar utreda hur myndigheter
            skulle kunna arbeta mer främjande, vilket den tyvärr sedan inte
            heller går vidare med i handlingsplanen trots att Konkurrenskraftsutredningen
            slog fast att det skulle genomföras. Centerpartiet anser dock
            att det är av högsta vikt att alla myndigheter arbetar främjande,
            och ser därför myndigheternas arbete som ett prioriterat område
            inför 2020 för att kunna nå de långsiktiga livsmedelspolitiska
            målen.
          </p>
          <head xml:id="i-HcrJ1Za4UasuaqNfEwdXYb" type="h1">
            Prioriterade åtgärder för att nå etappmålet är:
          </head>
          <p xml:id="i-Uv5Q1vZgNZMNr6dqm88oka">
            Företag i livsmedelskedjan kommer med regelbundenhet i kontakt
            med olika myndigheter. Hur dessa myndigheter agerar och bemöter
            företagarna påverkar således i hög grad företagarnas konkurrenskraft.
            Det behövs enklare rutiner, regler och processer hos myndigheter
            som förenklar för livsmedelsföretagare. Myndigheter och tjänstemän
            ska även ha företagsaspekten i fokus när de fattar beslut eller
            utformar regler. Vi vill att det i regleringsbrevet till berörda
            myndigheter skrivs in ett främjandeuppdrag som förtydligar att
            de inte enbart ska utgöra ett kontrollerande organ. Fokus bör
            skifta från ett myndighetsperspektiv till ett tydligare brukarperspektiv,
            vilket tydligt bör framgå av myndighetsinstruktioner och regleringsbrev.
            Ett mer dialogbaserat agerande kommer att minska risken för misstag
            och fel och därmed både minska negativa effekter och ge effektivare
            användning av myndigheternas resurser. Myndigheter som arbetar
            med livsmedelsföretag bör i högre utsträckning tillhandahålla
            information samt underlätta och stödja livsmedelsföretagande.
          </p>
          <p xml:id="i-RJdY8SzP31cHsBWqjworwq">
            Centerpartiet ser också ett behov av att berörda myndigheter
            ska arbeta för både miljömål och generationsmål så att Sverige
            kan behålla ett hållbart lantbruk i framtiden utan att vår miljöpåverkan
            exporteras till andra länder. I dag räknas lantbruket som en miljöfarlig
            verksamhet och en mjölkbonde har samma krav som en miljöfarlig
            industri. Detta reglerar och hämmar till viss del utveckling av
            matproduktionen i Sverige, bl.a. på grund av de långa tillståndsprocesser
            som lantbrukaren ska genomgå. Därför vill Centerpartiet ändra
            utformningen av miljöbalken så att jordbruk inte ses som miljöfarlig
            verksamhet men också att tillståndsprocesser ska påskyndas.
          </p>
          <p xml:id="i-298aKMsBHk1SYHzdKujCw2">
            Ett mål bör vara att så långt det är möjligt minska regelkrångel
            för livsmedelsföretag, framför allt den småskaliga som inte har
            samma förutsättningar som större livsmedelsföretag att hantera
            olika regelverk. Det är ett arbete som måste ske fortlöpande och
            även omfatta samordningen av myndigheters arbete för att så långt
            som möjligt minimera dubbelarbete. Detta regelförenklingsarbete
            har bl.a. som syfte att just förbättra servicen för den som vill
            starta företag, oavsett bransch. Det förtjänar också att påpekas
            att kommunerna spelar en viktig roll i detta arbete då det många
            gånger är på kommunal nivå som tillståndsgivning och handläggning
            av denna typ av ärenden sker.
          </p>
          <p xml:id="i-RU2WwUHbm3xjWnmrK9Z8WZ">
            Kontakten med myndigheter ska inte vara något som man som privatperson
            eller företagare räds över. Centerpartiet menar att myndigheter
            inte bara ska ha en uppgift att kontrollera utan också att stödja.
            För att fler människor ska vilja starta och driva företag på landsbygden
            är det viktigt att krånglet och administrationen minskar. Processerna
            behöver anpassas till företagens verklighet – inte till myndigheternas.
            På så sätt sparar många företagare både tid och pengar samtidigt
            som den onödiga irritationen minskar. Ett led i detta är att grundläggande
            uppgifter om företaget och dess verksamhet bara ska behöva lämnas
            en gång och till ett ställe. Syftet är att kraftigt reducera den
            administrativa bördan för företagen och underlätta kontakten med
            myndigheterna.
          </p>
          <p xml:id="i-4Zqs8BxtHJ7K4y2EHZA8Zr">
            I sammanhanget är det viktigt att inte glömma bort att det är
            den upplevda regelbördan som är viktig, inte den statistik som
            går att ta fram. Därför kan bemötandet och servicen som myndigheter
            erbjuder också spela en central roll. Men det handlar också om
            att man upplever att man blir rättvist behandlad även om det i
            vissa fall går en emot. Tyvärr känner allt fler företagare att
            transparensen och i dess förlängning rättssäkerheten minskar.
            Inte minst gäller detta för djuruppfödare. Det måste finnas sätt
            att snabbt och enkelt stärka företagarens möjlighet till rättssäker
            bedömning av tvister med myndigheter. Ett sätt är att låta beslut
            om djurförbud fattas i tingsrätten på samma sätt som i dag görs
            vid beslut om näringsförbud.
          </p>
          <p xml:id="i-2Ye4gHByVFW9m45snjtNm7">
            För att den offentliga kontrollen ska vara rättssäker och likvärdig
            runt om i landet är det viktigt att regelverket är tydligt och
            att tjänstemän arbetar på liknande sätt. Detta kan uppfyllas genom
            att täppa till luckor i regelverket som gör att myndighetsarbete
            är svårtolkat men också genom att tjänstemännens kompetens ökar,
            t.ex. kalibreringskurser mellan olika myndigheter runt om i landet.
            Ett annat sätt att göra kontrollen rättssäker är att inrätta behörighetskrav
            för tjänstemän som tar beslut kring livsmedelsrelaterade frågor.
            Sådana krav ska bygga på att tjänstemännen har förskansat sig
            erfarenhet av lantbrukets djur på olika sätt.
          </p>
          <head xml:id="i-KSnc9W4J2vedb5UqomRVwP" type="h3">
            1.3 Prioriterat etappmål till 2020: EU:s regelverk bidrar till
            en konkurrenskraftig och hållbar svensk livsmedelsproduktion
          </head>
          <p xml:id="i-PM9ZXmhyQ9oEyATPGdpNPu">
            Villkoren för svenska livsmedelsproducenter påverkas i mycket
            hög grad av EU. Det är därför mycket beklagligt att regeringen
            inte resonerar bredare kring de delar av EU:s regelverk som påverkar
            svenska företag. Det svenska jordbruket konkurrerar i dag på en
            internationell marknad och inte minst mot andra medlemsstater
            inom EU. Detta är en konkurrensmässig utmaning för det svenska
            lantbruket men också en möjlighet då EU:s inre marknad ger möjlighet
            till export av svenska kvalitativa livsmedel. För att den inre
            marknaden ska fungera är det viktigt att jordbrukspolitiken inte
            åternationaliseras, vilket skulle kunna leda till en konkurrens
            mellan länder som snarare handlar om subventioner än om kvalitativa
            produkter. För Centerpartiet ska den gemensamma jordbrukspolitiken
            leda till ett konkurrenskraftigt jordbruk där lantbrukaren får
            betalt för sina produkter och där beroendet av offentliga medel
            minskar.
          </p>
          <p xml:id="i-G1BXGo3mFT2sourAgXvg4J">
            För den kommande CAP-reformen är grön omställning och innovation
            viktiga ledord. Vi vill se en gemensam jordbrukspolitik där marknadsstörande
            mekanismer minimeras och där ett aktivt jordbruk, miljö- och djurskyddsåtgärder
            premieras. Det är också viktigt med fortsatta regelförenklingar
            så att det blir enklare för lantbrukaren att förstå systemet samt
            att säkerställa att utbetalningar av stöd sker i tid. Med en ny
            programperiod för 2021–2027 är det prioriterat att under tiden
            fram till 2020 jobba fokuserat för att säkerställa att regelverken
            både på EU-nivå och på Sverigenivå utformas på ett sådant sätt
            att de stöder utvecklingen av svenskt lantbruk.
          </p>
          <head xml:id="i-ExKdF2U13WEU9AXnkpQ92U" type="h3">
            Prioriterade åtgärder för att nå etappmålet är:
          </head>
          <p xml:id="i-H3dUfK6Nxdo6s72fYtznA8">
            Det är viktigt att den gemensamma jordbrukspolitiken används
            för att säkerställa att Europas jordbruk är så hållbart som möjligt
            och bidrar till att uppnå de 17 globala hållbarhetsmålen. Detta
            görs bäst via miljöersättningar och djurvälfärdsersättningar där
            lantbruksföretagaren kan välja åtgärder som passar på den egna
            gården. Oavsett produktionsform har alla gårdar sina hållbarhetsutmaningar
            att arbeta med. Att i högre grad låta varje gård välja sina åtgärder
            snarare än att ge generella miljöstöd riktade till vissa produktionsformer
            tror Centerpartiet skulle ge högre utväxling när det gäller faktisk
            miljönytta. Kan åtgärderna även i högre grad kopplas till faktiskt
            miljöresultat skulle miljöersättningarna ge ännu högre utväxling
            än i dag. Det skulle göra att ekosystemtjänster och miljöåtgärder
            skulle kunna bli en affärsmöjlighet för lantbruksföretagare i
            särskilt känsliga områden.
          </p>
          <p xml:id="i-FcMT1JANy1in47UEFrKiqy">
            Det är viktigt att regeringen i EU arbetar aktivt för att djurvälfärdsstandarder
            höjs inom unionen med målsättning att de ska vara på samma nivå
            som i Sverige. Detta måste göras dels ur ett djurvälfärds- och
            hälsoperspektiv men också för att skapa likvärdiga konkurrensvillkor
            inom unionen. Den plattform för djurvälfärd på EU-nivå som regeringen
            varit med att ta initiativ till är det viktigt att regeringen
            aktivt deltar i och nyttjar de möjligheter som finns där att höja
            djurvälfärden i unionen. Vid Centerpartiets tid vid landsbygdsministerposten
            utarbetades flera nya djurvälfärdsersättningar för att ersätta
            svenska djurproducenter för åtgärder som går utöver svensk lagstiftning
            och som konsumenter inte är villiga att betala för. EU- regelverket
            tillåter dock i dag inte att länder ger ersättning för sådana
            åtgärder som går utöver EU-lagstiftning som handlar om att uppfylla
            nationellt lagfästa krav eller nationell praxis. Detta innebär
            bl.a. att en betesersättning i dag inte är möjlig. I nästa programperiod
            bör därför regeringen verka för att fler djurersättningar införs
            samt att se över hur EU-regelverket kan ändras för att det i så
            stor utsträckning som möjligt ska gå att ersätta åtgärder som
            är praxis eller lagstiftning men som går utöver EU-regelverken.
          </p>
          <p xml:id="i-44bm86j82Zh1wpBXtXYiLN">
            Trots goda intentioner med att göra programperioden 2014–2020
            enklare och mer långsiktig har den pågående visat sig vara mer
            komplicerad än någonsin tidigare. Den senaste perioden blev försenad
            och har inneburit mycket stora problem för enskilda lantbrukare
            när utbetalningarna dröjer. Det är av yttersta vikt att regeringen
            i sitt arbete inför kommande programperiod säkerställer att dessa
            problem inte uppstår igen. Förutom de stora ekonomiska bekymmer
            som drabbar enskilda företagare urholkas även förtroendet för
            systemet om utbetalningar inte kan ske enligt plan. Att säkerställa
            ett lättbegripligt och mindre komplext system blir därför mycket
            viktigt. Det kan innebära mindre antal åtgärder och regeringen
            bör då prioritera de som ger högst utväxling vad gäller både miljönytta
            och bondenytta. Regeringen ska dessutom säkerställa att det finns
            en beredskap för de fall då förseningar inträffar så att dessa
            förseningar inte påverkar lantbrukaren negativt.
          </p>
          <p xml:id="i-WXVvF6Wp98nJB5vMKeRpNz">
            För att stärka konkurrenskraften för svenska producenter måste
            Sverige arbeta för att höja djurskyddet i övriga EU. Sverige har
            tillsammans med ett antal EU-länder tagit initiativ till en djurskyddsplattform.
            Det är viktigt att en sådan inte bara blir ett tomt skal utan
            fylls med innehåll. Sverige måste också arbeta för en likvärdig
            tillämpning av lagstiftningen i EU. Svanskupering av grisar trots
            förbud samt rester av förbjudna växtskyddsmedel i frukt och grönt
            är några exempel på hur konkurrensen snedvrids när alla länder
            inte tillämpar lagstiftningen på samma sätt och inte följer upp
            lagstiftningen ordentligt.
          </p>
          <p xml:id="i-17hjnELQBKdHkn94TV3o3d">
            För att uppnå målsättningen att EU:s gemensamma regelverk ska
            bidra till en konkurrenskraftig och hållbar svensk livsmedelsproduktion
            bör regeringen vid implementering av EU-regelverket inte föreslå
            lagstiftning som går utöver EU- regelverket. Dessutom ska svenska
            myndigheter vid sin implementering av EU- regelverken se till
            att inte övertolka den gemensamma lagstiftningen. Livsmedelsverkets
            tolkning av regelverket kring försäljning av opastöriserad mjölk
            är ett sentida exempel som höll på att slå undan benen för små
            mathantverkare. Vid svensk implementering bör alltså en konkurrenskraftig
            och hållbar svensk livsmedelsproduktion vara ledstjärnan.
          </p>
          <head xml:id="i-MYU24Merydf1oSsSMbJbDB" type="h3">
            1.4 Prioriterat etappmål till 2020: Användningen av fossila insatsvaror
            i livsmedelskedjan minskar, resurseffektiviteten ökar och det
            cirkulära systemet sluts
          </head>
          <p xml:id="i-WLXbfRP3rXchGjSV6UnSB1">
            Svensk livsmedelsproduktion ligger i framkant vad gäller miljöhänsyn
            och klimatarbete. Många företag, såväl små som stora, tycker dessutom
            det är viktigt att arbeta med hållbarhet och ser också att det
            finns affärsmöjligheter kopplade till hållbarhetsarbete. Livsmedelskedjan
            är också central när det gäller möjligheterna att nå de globala
            hållbarhetsmålen i Agenda 2030.
          </p>
          <p xml:id="i-CNfgv3SykP4Ky6DusUWnid">
            Dagens samhälle bygger i alltför hög grad på ett linjärt system
            där resurser tas i anspråk, används och sedan kastas. I längden
            kommer detta att bli kostsamt för både miljö och företag, och
            att arbeta mer cirkulärt när det gäller resursanvändning blir
            därför allt viktigare framöver. Att i ökad utsträckning ta till
            vara restprodukter från livsmedelssektorn, även matsvinn, t.ex.
            genom ökad biogasproduktion, ger dubbel miljönytta då det både
            minskar avfall och ersätter fossila bränslen i transportsektorn.
            Arbetet för minskad användning av fossila insatsvaror handlar
            om hela livsmedelskedjan, allt från fossila drivmedel i primärproduktion
            till varutransporter såväl som råvaruval vid tillverkning av förpackningar.
            För att ytterligare stärka hållbarhetsarbetet och samtidigt stärka
            konkurrenskraften är det viktigt att livsmedelskedjans beroende
            av fossila råvaror minskar, att kretsloppet sluts i livsmedelskedjan
            och att detta blir ett prioriterat område för Sverige att arbeta
            med under de kommande åren.
          </p>
          <head xml:id="i-DMRqYdV1Mtwt5eGUdfoNXo" type="h3">
            Prioriterade åtgärder för att nå etappmålet är:
          </head>
          <p xml:id="i-JR5XgZY4G9GsrttTcyQdnu">
            För grön omställning inom lantbruk, livsmedelsindustri och handel
            vill Centerpartiet utforma regler som ger mer långsiktigt hållbara
            och stabila villkor för biodrivmedel. Då omställningen av arbetsmaskiner
            går långsamt finns det ett stort behov av drivmedel som fungerar
            i dagens motorer. För Centerpartiet blir det därför viktigt att
            skapa en produktion och efterfrågan av förnybara drivmedel i Sverige.
            Ett av våra viktigaste förslag är därför att skapa en reduktionsplikt
            för drivmedel, för att öka efterfrågan på förnybara drivmedel.
            Det handlar om att drivmedelsbolag per automatik ska blanda in
            en högre andel förnybart i det ordinarie bränslet.
          </p>
          <p xml:id="i-4UXijGYp8FxEQKc51Wb41q">
            Det landbaserade vattenbruket kan spela en viktig roll i en cirkulär
            och resurseffektiv livsmedelskedja. Landbaserade anläggningar
            har bättre möjlighet att kontrollera sina utsläpp än öppna anläggningar
            i vatten. Då måste det svenska vattenbruket ges möjlighet att
            växa och bli mer konkurrenskraftigt. Ett steg i detta arbete kan
            vara att införa en miljöcertifiering även för landbaserade anläggningar.
            Vattenbruk spelar även roll för att sluta kretsloppet mellan stad
            och land, genom exempelvis främjandet av marina affärsmodeller
            såsom marin biogas eller musselodlingar till foder.
          </p>
          <p xml:id="i-PenhDwawVemRUba9zdP5uy">
            För att sluta det cirkulära systemet inom livsmedelsproduktionen
            är det viktigt att säkerställa att det sker en cirkulation av
            växtnäring mellan land och stad. Det är inte hållbart att växtnäringsämnen
            förs via livsmedel in till städer och tätorter utan att växtnäringsämnena
            sedan återförs till åkrarna. För att sluta kretsloppet mellan
            stad och land är det bl.a. viktigt med uppströmsarbete som säkerställer
            att mängden farliga ämnen i våra avloppssystem minskar.
          </p>
          <p xml:id="i-2BiwyKyRVCYt2dHhqKDLSM">
            Inhemsk odling av proteingrödor är också en central del i det
            slutna cirkulära systemet. Fler lantbrukare blir självförsörjande
            på proteiner till sina djur, vilket gör att den globala miljöbelastningen
            minskar. Proteingrödor har en positiv effekt på nästkommande grödor,
            vilket är gynnsamt för all spannmålsproduktion oavsett om det
            finns en animalieproduktion eller inte. Proteingrödor har även
            en god effekt på markens struktur, vilket gör att det är långsiktigt
            hållbart ur ett miljöperspektiv. Därför vill Centerpartiet underlätta
            för inhemsk odling av proteingrödor och på så sätt förbättra de
            långsiktiga förutsättningarna för svensk livsmedelsproduktion.
            För att möta den framtida efterfrågan på livsmedel när den globala
            populationen ökar behövs alternativa tänk och livsmedelsinnovationer.
            I flera länder använder man sig redan av insekter som proteinkälla.
            EU-kommissionen fattade beslut i november 2015 om att godkänna
            insekter som livsmedel och detta väntas träda i kraft i slutet
            av 2017. När det gäller insekter som foder klassas de som animalier
            och det är förbjudet att använda animalieprotein till djurfoder
            för lantbruksdjur. Insekter skulle dock kunna vara en bra proteinkälla
            till t.ex. kycklingfoder, inte minst i och med att det utgör en
            naturlig föda för kycklingar, grisar och fiskar. Insekter till
            djurfoder skulle inte heller konkurrera med åkerarealen för produktion
            av livsmedel då de livnär sig på gödsel och avfall. En ersättning
            av sojafoder till foder baserat på insekter skulle sannolikt medföra
            ytterligare miljövinster i och med att det kan minska skövlingen
            av regnskog vid lägre efterfrågan på sojafoder. Det finns däremot
            anledning till försiktighet och en utvärdering av riskerna med
            import av invasiva arter, som inte finns naturligt i den svenska
            floran, behöver genomföras. Likaså behöver risker med oönskade
            bakterier och virus undersökas. Inom EU pågår redan en utvärdering
            av dessa risker. Centerpartiet vill att regelverken skyndsamt
            ses över för att underlätta användning av insekter som protein
            till foder.
          </p>
          <p xml:id="i-TKnZJdfZkMivLuXnbJstEG">
            Ungefär en tredjedel av den mat som produceras går direkt i soporna.
            I en värld där befolkningsmängden ständigt ökar och där vi kan
            få svårt att mätta världens munnar 2050 behövs åtgärder för att
            minimera att produktionsarealer går åt till att producera matavfall.
            Livsmedelsverket, Naturvårdsverket och Jordbruksverket har tillsammans
            haft ett treårigt uppdrag, som tillsattes av alliansregeringen,
            för att minska matsvinnet. I såväl restauranger och butiker som
            hushåll har matsvinnet minskat men fortfarande slänger svenskar
            50 kilo ätbar mat per person och år enligt en rapport från 2014.
            Klimatpåverkan från hushållens totala mängd matsvinn uppgår till
            444 000 ton/år, vilket motsvarar växthusgasutsläppen från genomsnittlig
            körning av 360 000 bilar under ett år.
          </p>
          <p xml:id="i-XEup11qMnXLdBhRSjdRSzg">
            Sedan tidigare finns ett mål om att öka insamlingsgraden av biologiskt
            nedbrytbart avfall, men att gå ett steg längre är att införa ett
            mål om minskning av matavfall och svinn för att förebygga att
            avfallet uppstår. Ett sådant mål finns inte i dag, vilket gör
            det svårt att visa en tydlig viljeriktning som driver på insatser
            hos aktörer. I samband med att ett nationellt mål införs bör även
            ett etappmål införas för att tydliggöra målet och möjliggöra uppföljning,
            liksom man gör med miljökvalitetsmålen.
          </p>
          <p xml:id="i-TG74dB86ASrpYucSR7CNyD">
            En ytterligare miljönytta med insamling av matavfall är produktion
            av biogas. Biogas kan också produceras från stallgödsel och andra
            restprodukter och kan utgöra en viktig landsbygdsverksamhet och
            bidra till lönsamhet för lantbruksföretag. Som en del i att skapa
            ett hållbart samhälle utan nettoutsläpp av växthusgaser och med
            100 procent förnybar energi kan biogasen fylla en viktig funktion.
            För att ta till vara biogasens fulla potential och för att underlätta
            samordning mellan de olika politikområden som biogasen berör vill
            vi att det tas fram en nationell biogasgasstrategi.
          </p>
          <p xml:id="i-UXrYjamGMUduJDHNbRJh4B">
            En annan bidragande faktor till matsvinnet anser Centerpartiet
            är den missvisande bäst-före-märkningen på produkter. En bäst-före-märkning
            kan uppfattas som att livsmedlet blir oätligt efter det passerade
            datumet trots att så oftast inte är fallet. Medvetenheten behöver
            öka hos konsumenterna om livsmedels hållbarhet och samtidigt kan
            en förändring av märkningen till ”minst hållbar till” öka förståelsen
            för att livsmedlet håller sig ytterligare en tid efter att datumet
            passerats. På vissa livsmedelsgrupper kan det vara befogat att
            överväga att ta bort märkningen, såsom matprodukter med lång hållbarhet
            som pasta och kaffe.
          </p>
          <p xml:id="i-QEdV2Qieup4WFT3qVQTEyK">
            Konsumenter ser inte sin delaktighet i matavfall och resonerar
            att det är andra som slänger mat men inte jag själv. Därför måste
            man öka förståelsen för sitt eget agerande. Ett sätt att uppmärksamma
            konsumenter är att visa hur mycket pengar de kan spara genom att
            minska matsvinn. Livsmedelsverket eller någon annan myndighet
            bör få ett tydligt uppdrag att tillhandahålla information och
            höja kunskapen hos konsumenter för att nå en mer hållbar konsumtion.
            Det finns en problematik med att maten är så billig i dag och
            att konsumenter har ekonomisk möjlighet att köpa nytt i stället
            för att planera sina inköp.
          </p>
          <p xml:id="i-CBTV4PjbJCVjQuvR3vDyFx">
            För att nå ut med informationen till konsumenter är det möjligt
            att nyttja en långsiktig kampanj, t.ex. genom att fortsätta med
            Sammanätverket (Samverkansgrupp för minskat matavfall). Nätverket
            har visats vara värdefullt att träffa och utbyta erfarenheter
            med andra i livsmedelskedjan och har bidragit till ökad kunskap
            och förståelse inom området. Samma är en åtgärd som främjar ett
            fortsatt nationellt matsvinnsarbete även efter avslutat regeringsuppdrag
            genom att upprätthålla relationer samt att myndigheterna framöver
            agerar enhetligt och drar nytta av varandras kunskaper och resurser
            på området.
          </p>
          <p xml:id="i-21jx7RGFgB2aBZdLdEPVDB">
            Butiker behöver i dag registrera sig som foderleverantörer för
            att få lämna överbliven mat till foder. Detta upplevs som ett
            hinder och bidrar till att det onödiga matavfallet ökar. Därför
            bör lösningar tas fram till hur det är möjligt att förenkla för
            butiker att kunna lämna överbliven mat som kan användas till djurfoder.
            En viktig aspekt att ta hänsyn till vid ett sådant förenklande
            är dock att foder av matavfall från olika livsmedel inte blandas
            eller innehåller ämnen som t.ex. hormoner som kan vara skadliga
            för djuren. Här kan ett system behövas för att bl.a. separera
            maten så att det inte blandas.
          </p>
          <head xml:id="i-KbTpZLbHrieG8X82n6zTQw" type="h2">
            2. Strategiskt område – Konsument och marknad
          </head>
          <head xml:id="i-5iACRWfHHp6AHvVbwFo68t" type="h3">
            2.1 Prioriterat etappmål till 2020: Påverkan på miljö och klimat
            från svensk konsumtion av livsmedel minskar
          </head>
          <p xml:id="i-XGinMhgh62CeogXmLEqPAw">
            Ungefär en fjärdedel av de svenska hushållens klimatpåverkan
            kommer ifrån maten, och hur vi konsumerar har stor påverkan även
            på miljö och natur. Svensk mat är smart för både klimat och miljö
            och har en minimal användning av antibiotika. Till exempel är
            klimatpåverkan från svenska mejeriprodukter 40 procent mer klimatsmart
            än det globala genomsnittet. Klimatpåverkan från konsumtion av
            nötkött har fördubblats under de senaste tio åren, men ökningen
            står importerat nötkött för. Ser man till ett livscykelperspektiv
            där både kostnader och nyttor vägs in kan man konstatera att svenskt
            beteskött står för stora värden i form av exempelvis öppna landskap
            och biologisk mångfald. Genom att äta mindre men bättre kött skulle
            påverkan på vår omvärld minska, och att byta ut importerad mat
            med högre påverkan på klimat och miljö mot närproducerad mat med
            hög miljö- och klimathänsyn som levererar ekosystemtjänster är
            således viktigt för att Sverige ska ta ett ansvar globalt. Det
            blir allt viktigare att anta ett livscykelperspektiv på den mat
            som äts för att fånga upp både nyttor och kostnader. Klimat och
            hälsa går ofta hand i hand, något som kan förklaras med hur 1
            kilo chips leder till 20 gånger mer utsläpp än 1 kilo potatis
            eller att en påse skumgodis har lika stor klimatpåverkan som en
            portion fläskkött. Det är därför viktigt att arbeta mer fokuserat
            med ett folkhälsoperspektiv som är bra för både miljö och människa.
            Att försöka minska påverkan på miljö och klimat från svensk konsumtion
            av livsmedel och säkerställa att svenska konsumenter äter mat
            som är både bra för dem och bra för miljön blir därför ett prioriterat
            område till 2020.
          </p>
          <head xml:id="i-RnYqujUhLbKQMk3iUvBPP1" type="h3">
            Prioriterade åtgärder för att nå etappmålet är:
          </head>
          <p xml:id="i-AVqm3cQTLheFZ9pJAduG2p">
            Sverige tillhör en liten skara länder i världen som har högst
            djurskydd. Vi ligger långt över hur det ser ut i övriga länder
            i EU. Vi ställer höga krav på våra lantbrukare, vilket också ger
            resultat. Vi har också Europas friskaste djur och använder i särklass
            minst antibiotika till djur i EU. Men när lagstiftare ställer
            krav på producenterna att hålla en hög nivå sett till kvalitet,
            djurvälfärd och dylikt måste det även avspeglas i upphandlingsledet.
            Detta är inte enbart en fråga om att värna det svenska lantbruket
            utan att se till mervärdena bakom, arbetstillfällen som skapas,
            spårbarheten i livsmedelskedjan, vetskapen om låg risk för utveckling
            av antibiotikaresistens eller fynd av andra ämnen i livsmedel.
            Det är inte bara en fråga om djurskydd utan även en fråga om folkhälsa
            och möjligheten att fortfarande bota sjukdomar med antibiotika
            i framtiden. För att ytterligare stärka de svenska producenternas
            möjligheter att leverera mat till det offentliga vill vi att kraven
            vid offentlig upphandling ska främja miljöhänsyn och djurskyddsregler
            motsvarande svensk nivå.
          </p>
          <p xml:id="i-9VYsLKG6EkbXH6EEhALY5U">
            Det offentliga spelar en viktig roll när det gäller att gå före
            och upphandla mat med minst svenskt regelverk. Upphandling är
            också ett viktigt verktyg när det gäller att driva fram ny innovativ,
            hållbar mat genom innovationsupphandlingar som kan driva fram
            nya förpackningar eller distributionslösningar. Nya smarta lösningar
            växer fram när företagare och innovatörer ges frihet att tänka
            och arbeta fritt, utan detaljreglerade kravspecifikationer från
            politiken. Centerpartiet vill ge kommuner och landsting stöd att
            ta fram handlingsplaner för ökade innovationsupphandlingar.
          </p>
          <p xml:id="i-6imRLdAeD6EdiksdxCVVqt">
            Offentlig upphandling är ett verktyg som kan användas för att
            säkerställa att maten inom offentlig verksamhet upprätthåller
            hög kvalitet och hög livsmedelssäkerhet som producerats med minst
            svenska regelverk. Offentlig upphandling kan också användas för
            att främja en livsmedelsproduktion präglad av hög standard på
            både djurskydd och miljöhänsyn. Därför vill vi se tydligare krav
            på hög standard på både djurskydd och miljöhänsyn i offentlig
            upphandling.
          </p>
          <p xml:id="i-S7Y8niHMH6r9bBDkHkB9Nu">
            Vid offentlig upphandling bör varor från lokala leverantörer
            och producenter i högre utsträckning främjas. Att använda lokala
            råvaror är gynnsamt för arbetstillfällen i bygden och skapar möjligheter
            för besök till den lokala gården för att öka förståelsen och kunskapen
            om livsmedelsproduktionen. Främjandet kan ske exempelvis genom
            att ansvarig myndighet tillhandahåller information om upphandlingsförfarandet
            eller vilka krav som förenklar för producenter att vinna upphandlingsprocesser.
          </p>
          <p xml:id="i-WdFus3eZAKPGSZjzywNPpR">
            En av världens största utmaningar vid sidan om klimatutmaningen
            är den växande antibiotikaresistensen. En ansvarsfull konsumtion.
            Det finns offentliga konsumenter som efterfrågar stöd i hur man
            kan upphandla med så liten antibiotikaanvändning som möjligt och
            hur man kan undvika den s.k. kritiska antibiotika som WHO listar
            som är förstahandsval för att bota livshotande infektioner. Det
            är viktigt att Upphandlingsmyndigheten stöder kommuner, regioner,
            landsting och statliga myndigheter i att upphandla ansvarsfullt.
          </p>
          <p xml:id="i-L7vWvf9qF4gMmikfbPQ5XN">
            Ursprungsmärkning av kött, mejeriprodukter, frukt och grönt är
            en metod för att möjliggöra för konsumenter att göra medvetna
            val. Sex av tio konsumenter tycker att ursprung är bland de viktigaste
            faktorerna när det gäller att välja mat. Det är också ett sätt
            att stärka det svenska jordbrukets konkurrenskraft. På Sverigenivå
            bör principen vara frivilliga märkningar, och vi ser mycket positivt
            på de initiativ som tagits av branschen och dagligvaruhandeln
            med ursprungsmärkning av kött, mjölk och andra varugrupper.
          </p>
          <p xml:id="i-Xj7fSNG9ZfTNMKWTqRMVqm">
            Offentlig sektor bör ta ett större ansvar i att verka för att
            kunskapsnivån höjs bland dem som tillagar och äter offentliga
            måltider, såsom i skola och äldrevård. Kunskapen bör vara förenad
            med kännedom om livsmedelsproduktionen, hälsa och hållbarhet i
            samband med måltider, exempelvis genom tydligare märkningar för
            konsumenter.
          </p>
          <p xml:id="i-A3Ew3uyGn9BzTq7B5kBcqS">
            När det gäller personal som tillagar och serverar mat i offentlig
            sektor, liksom de som köper in maten, kan ökad kunskap behövas
            för att främja säkra och sunda måltider. Detta är inte minst viktigt
            när det gäller inköp och tillagning av näringsrika måltider till
            personer med allergi, överkänslighet mot födoämnen eller specialkost.
            Vi vill därför att ett kunskapslyft främjas i livsmedelsstrategin.
          </p>
          <p xml:id="i-NWWcCFzfXYAZnGDTH5md7f">
            I tidig ålder sätts preferenserna för den mat vi väljer att äta
            men kunskapen bland våra skolbarn om vad som är bra för kroppen
            och hälsan och hur vår konsumtion påverkar miljö och klimat är
            fortfarande låg. Med ökande fetma och folkhälsosjukdomar som följd
            är det samhällsekonomiskt viktigt att öka kunskapen bland konsumenter
            redan tidigt. Skolan har en viktig möjlighet att undervisa om
            livsmedel, nutrition och hälsa och vi anser att detta bör vara
            självklara delar av läroplanen, för att möjliggöra att en ny generation
            med god kunskap kan ta medvetna hälsosamma och miljömedvetna val.
            Läran om maten kan inkluderas inte enbart i hemkunskapen utan
            användas som ett pedagogiskt verktyg även i ämnen som naturvetenskap,
            matematik och samhällskunskap.
          </p>
          <p xml:id="i-EAhwh1YPV4NRUAkNFF6Fte">
            Eftersom det inte finns något verk eller någon myndighet som
            har ansvar för fritidsodlingen, är det den organiserade fritidsodlingen
            som i dag tillvaratar inte bara sina medlemmars, utan alla fritidsodlares
            intressen. Fritidsodling är den näst vanligaste fritidssysselsättningen
            i Sverige. Drygt 3 miljoner invånare ägnar sig åt trädgårdsarbete
            mer än 20 gånger per år, och ca 1,5 miljoner invånare över 60
            gånger per år. Den organiserade fritidsodlingen omfattar organisationer
            som Riksförbundet Svensk Trädgård med över 30 000 medlemmar och
            Koloniträdgårdsförbundet med ca 25 000 medlemmar. Den organiserade
            fritidsodlingen arbetar aktivt för en hållbar och ekologisk odling
            genom att sprida objektiv kunskap om odling via rådgivning, faktablad,
            tidningar och utbildande aktiviteter. För alla fritidsodlares
            räkning förmedlar de forskningsresultat, förvandlar information
            från myndigheter till mer lättillgänglig information, deltar i
            inventeringar och bevarandet av kulturväxter samt besvarar remisser
            inom odlingsområdet. Med andra ord spelar fritidsodlingen en viktig
            roll för kunskapsspridning och dess roll inom livsmedelskedjan
            behöver lyftas.
          </p>
          <p xml:id="i-VBdtMn3kNuLHQ5hrm3uEQq">
            Jakt är en del i den hållbara livsmedelskedjan. Viltkött är en
            klimatsmart produkt som med rätt marknadsåtgärder kan till mer
            viltkött i offentliga kök såväl som i butiker och restauranger.
            Därför vill vi att viltkött lyfts som en resurs i stället för
            att prata om köttet som en belastning. För att göra det möjligt
            vill vi se förenklade regler som underlättar möjligheterna att
            få ut viltkött till privatpersoner, butiker och restauranger men
            också förenkla regler kring distribution och försäljning av vildsvinskött.
          </p>
          <p xml:id="i-MF55vBfQo7mduWUY5ZRrH">
            Alla hälsopåståenden, s.k. ”claims”, på livsmedelsförpackningar
            är reglerade via EU-lagstiftning och tolkas sedan av ansvarig
            myndighet. Mycket mervärden från svenska livsmedel och livsmedelsindustri
            skulle kunna kommuniceras via dessa hälsopåståenden men lagstiftningen
            i dag anses vara alltför rigid, vilket kräver politiskt engagemang
            för att förändra. Exempelvis finns det hälsofördelar med att konsumera
            fil och yoghurt då dessa produkter innehåller nyttiga bakterier
            som är bra för magen, men detta får inte längre kommuniceras.
            Ett annat exempel är när ett företag lyckas med en minskning av
            salt- eller sockerhalten i sin produkt och ändå inte har möjlighet
            att kommunicera detta om inte sänkningen är på 30 procent i ett
            svep. Vi anser att regelverket för hälsopåståenden kan förbättras,
            utan att riskera att det urvattnas, för att öka trovärdigheten
            för högkvalitativa livsmedel med hög säkerhet.
          </p>
          <p xml:id="i-2mb7ec8mGszW2JsSAU8ejt">
            Centerpartiet anser att Sverige behöver en nationell handlingsplan
            för folkhälsa med verktyg för att främja en hållbar och hälsosam
            kost. Det är politikens ansvar att förse konsumenter med information
            och verktyg att själva ta aktiva beslut, men för att det ska vara
            möjligt behöver arbete på nationell nivå ske som underlättar detta
            i konsumentled. I takt med ökande folkhälsosjukdomar och därmed
            också samhällskostnader behöver politiken ansvara för att möjliggöra
            ett förebyggande arbete, genom en handlingsplan för folkhälsa.
          </p>
          <head xml:id="i-2Hi5dDpmnASQ7DmhFp8kyj" type="h3">
            2.2 Prioriterat etappmål till 2020: Livsmedelskedjans sårbarhet
            vid kris minskar
          </head>
          <p xml:id="i-VcSERXqwwuN3bEJcmUm1m4">
            I dag är svensk livsmedelsförsörjning mycket sårbar för förändringar
            i omvärlden. Skulle Sverige isoleras skulle hälften av vår mat,
            dvs. den del vi importerar, vara slut efter tio till tolv dagar.
            Efter tre dagar skulle många enskilda hushåll ha tömt sina matlager,
            och i butikerna skulle hyllorna gapa tomma redan efter ett dygn
            medan centrallagren klarar sig i mellan tre och åtta dagar. Men
            även vid mindre förändringar såsom kraftiga snöfall påverkas varuleveransernas
            möjlighet att distribuera mat. Det är därför viktigt att stärka
            livsmedelsberedskapen och minska sårbarheten genom hela livsmedelskedjan.
            Det handlar inte om att bygga upp centrala livsmedelslager, utan
            om att se livsmedelsförsörjning ur ett systemperspektiv, bygga
            bort risker och få såväl privata som offentliga konsumenter att
            tänka över sin livsmedelsberedskap.
          </p>
          <p xml:id="i-25WzzrXA3G2YpV3DAg52Hn">
            Det är viktigt att det finns en grundläggande service som kan
            tillgodose konsumenter i hela landet med mat. Centerpartiet tillsatte
            i alliansregeringen en utredning om lanthandlare i glesbygd, vilket
            den rödgröna regeringen gick vidare med. Att säkerställa att det
            finns lanthandlare i glesbygd och att varudistributionen i hela
            landet fungerar på ett tillfredsställande sätt är därför centralt
            för att säkerställa tillgången på mat vid händelse av kris. På
            samma sätt ser Centerpartiet att det finns ett samhälleligt värde
            i att kunna bedriva lantbruk i hela landet. Riktade insatser mot
            områden i Sverige där klimat och avstånd gör det svårare att bedriva
            produktion måste därför behållas.
          </p>
          <p xml:id="i-2YBvrAMsT4d1Q2fg6v391h">
            Med tanke på rådande säkerhetsläge i världen, men även sett till
            att ett förändrat klimat kan ändra förutsättningarna för produktion,
            förädling och distribution av livsmedel, ser Centerpartiet att
            det är prioriterat att under de kommande åren arbeta med att kartlägga
            och minska sårbarheten i den svenska livsmedelskedjan.
          </p>
          <head xml:id="i-DyfcAcP25zNANAm8znviTH" type="h3">
            Prioriterade åtgärder för att nå etappmålet är:
          </head>
          <p xml:id="i-XeKs6PJkxYwKm8Y6159iFw">
            Ett första steg är att utreda hur sårbar livsmedelskedjan är
            och hur bristerna kan minimeras. Med Centerpartiets förslag om
            att öka självförsörjningen inom förnybar energi och fossilfria
            maskiner inom lantbruket ökar t.ex. primärproduktionens motståndskraft
            eftersom den blir oberoende av import av olja och fossila drivmedel.
          </p>
          <p xml:id="i-K1KxqRAcWycAraybhASDGV">
            Livsmedelsverket har i dag ansvar för nationell samordning när
            det gäller kris- och beredskapsplanering av livsmedelsförsörjning
            i leden efter primärproduktionen. Dock saknar myndigheten ansvar
            för beslut och genomförande. Något helhetsansvar för hela livsmedelsförsörjningen
            har dock ingen myndighet i dag. Därför måste ansvarsfördelningen
            tydliggöras. Det är också angeläget att frågan om livsmedelsförsörjning
            blir en viktig parameter i civilförsvarsplaneringen.
          </p>
          <p xml:id="i-TMCzWKPyiSxUkUqsdBcidR">
            Ett sätt att säkra logistiken och mattillförsel är att lyfta
            fritidsodlingens och stadsodlingens betydelse. I storstäder fyller
            bl.a. koloniträdgårdar med sin närhet en viktig roll för mattillförsel
            om transportvägar skulle kapas och de geografiska avstånden till
            större livsmedelsproducenter är långa. Fritidsodlingen är viktig
            för Sveriges försörjningsberedskap med en potential att producera
            upp till 700 000 ton ätliga grödor. Historiskt har koloniområden
            och villaträdgårdar i tätorter haft en mycket viktig roll för
            livsmedelsförsörjningen under kriser. I beredskapssyfte är fritidsodlarnas
            odlingskunskap och vård av odlingsbar jord i staden av fortsatt
            stor betydelse.
          </p>
          <head xml:id="i-Cb86StveSSrXAT9gcYmwf1" type="h3">
            2.3 Prioriterat etappmål till 2020: Svensk matexport och matturism
            ökar
          </head>
          <p xml:id="i-GAy3neTEt3W4HupV4XigKx">
            Svensk livsmedelsindustri är i dag Sveriges nästa största exportindustri
            sett till produktionsvärde med ett exportvärde på 70 miljarder
            kronor 2014. Jämfört med snittet av alla industrier är exportandelen
            inom livsmedelsindustrin lägre, 23 procent av omsättningen jämfört
            med 6 procent av omsättningen 2014, vilket innebär att Sverige
            fortfarande är den största marknaden för svenska livsmedelsproducenter.
            Produkter från Sverige har dock kvaliteter som är önskvärda i
            flera andra delar av världen. Vi har mycket låg användning av
            antibiotika, god djurhälsostatus och mycket låg förekomst av salmonella.
            Det borde således finnas en stor potential för svenska livsmedel
            att hitta en marknad utanför Sveriges gränser.
          </p>
          <p xml:id="i-9hbqB9zbs6YrsFcSV6g57H">
            Turismen och exportvärdet kopplat till turism, dvs. det värde
            som turister konsumerar för när de besöker Sverige, ökar. Mellan
            2008 och 2014 ökade livsmedelskonsumtionen från utländska besökare
            till totalt 32 miljarder kronor. Räknar man in annan konsumtion
            såsom hotellnätter och aktiviteter stod utländska besökare för
            en total konsumtion på 96 miljarder kronor 2014, vilket är tre
            gånger så mycket som exporten av bilar. Det finns således mycket
            stora möjligheter för Sverige genom att profilera sig som ett
            besöksmål för matturism. Målgruppen matintresserade resenärer
            ökar och en satsning på mat-, dryckes- och måltidsupplevelser
            kan skapa nya affärer, tillväxt och arbetstillfällen i hela landet.
            Att säkerställa att Sverige verkligen tar till vara den potential
            som svenska livsmedel innehar när det gäller export och matturism
            bör därför vara ett prioriterat område fram till 2020.
          </p>
          <head xml:id="i-B31fTbDFhxkbpf3jn8PUeb" type="h3">
            Prioriterade åtgärder för att nå etappmålet är:
          </head>
          <p xml:id="i-Stcw6pFcUcSnXw5EQzoVST">
            I Sverige har vi högkvalitativa livsmedel med hög säkerhet, miljökrav
            och gott djurskydd. Det är mervärden som intresserar svenska konsumenter
            men kan i högre utsträckning även intressera konsumenter på andra
            marknader. En bättre marknadsföring behövs av vår låga antibiotikaanvändning
            i djurproduktionen i förhållande till övriga EU-länder i och med
            att det kan vara en stark konkurrensfördel som bidrar till ökad
            livsmedelssäkerhet. Med mer export har vi en möjlighet att stärka
            lönsamheten inom det svenska lantbruket, och det bedöms vara en
            viktig väg framåt för att skapa nya marknadsmöjligheter, vilket
            också inkluderar att få intäkter för alla produktdelar. Konkurrenskraftsutredningen
            (SOU 2015:15) har fastslagit att ökad export är nödvändigt för
            att öka lönsamheten inom svensk förädlingsindustri men då behöver
            vi också öka tillträdet till nya marknader både inom och utanför
            Europa. I dag är Sverige mer känt för kockexport än matexport.
            Vi anser därför att marknadsföringen av svenska livsmedel och
            mervärden behöver prioriteras vid export och utlandsbesök.
          </p>
          <p xml:id="i-83p9crGMW88VeSvdvtNbTH">
            Livsmedel faller under både Jordbruksverket och Livsmedelsverket,
            vilket gör det svenska myndighetsansvaret något splittrat i förhållande
            till andra framgångsrika länder. I dag budgeteras medel för att
            främja export i Jordbruksverkets regleringsbrev till Business
            Sweden, men detta behöver tydliggöras genom ett exportfrämjande
            myndighetsansvar.
          </p>
          <p xml:id="i-tqHCWrJ7Qjam5mG6SukVy">
            För att kunna exportera livsmedel och jordbruksprodukter till
            länder utanför EU är grundförutsättningen för ett handelsavtal
            att lands- och anläggningsgodkännanden finns. För animaliebaserade
            produkter krävs ofta tredje landsgodkännanden, vilket innebär
            att det exporterande landets produkt godkänns av det importerande
            landet. Förhandlingar om godkännande kan ta lång tid, ibland år.
            Både Livsmedelsverket och Jordbruksverket har i uppdrag att arbeta
            för fler landsgodkännanden och anslagen för detta har ökat kraftigt
            sedan 2009 när Centerpartiet satt i regeringen. Det har resulterat
            i flera nya exportmarknader. Men Livsmedelsverket menar att ökade
            resurser är nödvändiga för att minska handläggningstiderna, för
            att upprätthålla dagens exportmarknader och för att kunna arbeta
            mer proaktivt med exportsatsningar. Livsmedelsverket och Jordbruksverket
            framhåller vikten av erfarenhetsutbyte och nätverksbyggande för
            att underlätta exporten.
          </p>
          <p xml:id="i-9yEvYuV2Dzqm3bovvunWJ">
            Livsmedelsattachéer har visat sig vara effektiva för att stärka
            marknadsföringen och bedöms vara viktiga för att öka tillträdet
            till nya exportmarknader. Livsmedelsattachéer vid prioriterade
            ambassader kan påskynda landsgodkännanden och export genom att
            de har god kännedom såväl om den svenska marknaden och det svenska
            samhället som om det aktuella landet, dess kultur, marknad och
            myndighetsstruktur. Sedan hösten 2014 finns det ett lantbruksråd
            vid ambassaden i Peking som bedöms vara en strategiskt viktig
            exportmarknad. Enligt Konkurrenskraftsutredningen (SOU 2015:15)
            bedöms utplacering av livsmedelsattachéer på strategiskt viktiga
            marknader kräva resurser motsvarande en årsarbetskraft per marknad
            och bör kunna rymmas genom omprioritering inom Regeringskansliets
            befintliga ram.
          </p>
          <p xml:id="i-6jUi1uAn8ToBZmsEuWk3S9">
            Business Sweden (före detta Exportrådet) är den nationella aktören
            för svensk export. Ett problem som försämrar effektiviteten är
            att medel anslås till Business Sweden enbart på årsbasis, vilket
            hindrar långsiktig planering. Om medel skulle anslås för flera
            år i taget skulle det kunna innebära att Business Sweden i högre
            utsträckning kan planera insatser och styra strategiskt för att
            exportera livsmedel. Det skulle också underlätta företags planer
            för internationalisering.
          </p>
          <p xml:id="i-MoCcG16r6dUgPd8kimzcNz">
            För att ytterligare främja arbetet med livsmedelsexport på Business
            Sweden behöver kompetensen inom livsmedelsnäringen öka på myndigheten.
            Arbetet behöver gå åt två håll: höjning av den interna kompetensen
            och förståelse för näringens behov och vägar ut på den internationella
            marknaden, men Business Sweden bör även tillhandahålla information
            och utbilda i tillvägagångssätt för industrin och företag för
            att möjliggöra export till befintliga marknader. I dag upplevs
            detta som ett problem och många företag vet inte hur förfarandet
            går till trots att det finns högkvalitativa produkter med stor
            efterfrågan på en internationell arena. Vi har stor potential
            att öka förädlingsvärdet och Business Sweden bör arbeta med att
            skapa en efterfrågan på svenska livsmedel och mervärden liksom
            att arbeta för att möta den framtida globala efterfrågan och utbudet.
          </p>
          <p xml:id="i-KYrX3d7uWQmuc72WNW9bfy">
            Svenska kockar är internationellt mycket kända, mer än den svenska
            maten. Vi skulle vilja att marknadsföringen av Sverige förbättras
            och där alla mervärden förknippade med mat kan lyftas, såsom kända
            kockar, välrenommerade restauranger och produktionsanläggningar
            som blir besöksmål. Med satsningar på svenska livsmedel kan fler
            jobb skapas, turism och upplevelser kan utvecklas och vi kan se
            fler olika former av verksamheter på landsbygden.
          </p>
          <p xml:id="i-ARTEaTtDKuodwnPWUaszFH">
            På grund av förbud mot gårdsförsäljning har svenska vin-, öl-
            och fruktvinsproducenter halkat efter i utvecklingen om man jämför
            med gårdar som säljer exempelvis ost, saft eller sylt. Detta trots
            att det är produkter som i likhet med vin tillverkats på den egna
            gården av egna råvaror – en verksamhet som har gynnat landsbygdsekonomin
            och gårdarna har kunnat nyanställa och utvecklas vidare.
          </p>
          <p xml:id="i-fmQTuqMjL3U2tSEfN4CZc">
            Vingårdar och små bryggerier kan också bli fantastiska besöksmål.
            Många besökare kommer till Sverige för att uppleva de smaker som
            finns i landets mat och dryck.
          </p>
          <p xml:id="i-2XyFzjjNZn7QELmAQyNGDX">
            Företrädare för olika tillverkare av alkoholdrycker har samstämmigt
            uppgett att konsumenter i samband med studiebesök och liknande
            arrangemang med anknytning till de tillverkade produkterna genomgående
            efterfrågar möjligheten att köpa med sig någon flaska vid besökstillfället.
          </p>
          <p xml:id="i-X5XkZm3u1UV99RDkEaNbqC">
            Gårdsförsäljning av alkohol skulle därför kunna vara ett sätt
            såväl att skapa arbetstillfällen på landsbygden som att stödja
            besöksnäringen. Centerpartiet vill därför att det ska bli tillåtet
            med gårdsförsäljning hos de små lokala bryggerierna. För att gårdsförsäljning
            ska kunna införas får det dock inte äventyra de alkoholpolitiska
            målen, som t.ex. folkhälsa.
          </p>
          <p xml:id="i-WzJcP6EzqbuQkKhHQa9Y3g">
            Utöver gårdsförsäljning finns möjligheter att koppla samman produktionsenhet
            med besöksdestination för att skapa nya turistattraktioner. Jämföras
            kan göras med vingårdar i Frankrike, chokladfabriker eller ostfabriken
            Gruyère i Schweiz eller Guinness Storehouse i Dublin, Irland.
            Guinness lockade 1,5 miljoner besökare under 2015 och utsågs i
            samma veva till Europas ledande turistattraktion. I Sverige där
            produktionen i huvudsak sker på landsbygden kan man utveckla dessa
            produktionsenheter till att också skapa attraktiva besöksmål,
            vilket skulle kunna främja hela orten i form av ökade övernattningar
            och ökade arbetstillfällen.
          </p>
          <head xml:id="i-N9JkqLnBjdHZxArLdh5L87" type="h2">
            3. Strategiskt område – Forskning och innovation
          </head>
          <head xml:id="i-NCVuhAb8kqT7kkMWK51tXJ" type="h3">
            3.1 Prioriterat etappmål till 2020: Svenska företag leder utvecklingen
            av innovativ mat
          </head>
          <p xml:id="i-UjFgyZbgUTLeTi5jZ6435r">
            Redan i dag finns det flera svenska företag som tillverkar ny
            innovativ mat kopplat till trender som hälsa eller icke-animaliskt
            protein. Därför tror vi att svenska företag med rätt stöttning
            kan ta en framskjuten position när det gäller att förse världen
            med ny, hållbar och innovativ mat. Men det kräver att Sverige
            arbetar mer fokuserat med forskning och innovation kopplat till
            livsmedel och också satsar på kommersialisering av innovationer
            för att verkligen få ut nya produkter på marknaden. Tyvärr konstaterar
            vi att livsmedelskedjan i stort sett lyser med sin frånvaro i
            den forskningsproposition 2016/17:50 Kunskap i samverkan – för
            samhällets utmaningar och stärkt konkurrenskraft som regeringen
            presenterade hösten 2016. Ska Sverige inte tappa fart utan kunna
            vara med och slåss om världens alltmer medvetna konsumenter måste
            denna fråga dock prioriteras till 2020.
          </p>
          <head xml:id="i-GXLPBjfEwgVaTp82MQe8aG" type="h3">
            Prioriterade åtgärder för att nå etappmålet är:
          </head>
          <p xml:id="i-3eVaW5p8A2mQf6ouyXbX7g">
            Vi kan tyvärr konstatera att jordbruks- och livsmedelsforskningen
            i Sverige har tappat sedan ett antal företag flyttat sina avdelningar
            för forskning och utveckling utomlands. Totalt motsvarar företagens
            utgifter för forskning och utveckling inom livsmedelsområdet endast
            0,24 procent av branschens omsättning, vilket är mycket lågt jämfört
            med andra branscher. Därför är det av stor vikt att stat och näringsliv
            samverkar för att stärka forskning inom livsmedelskedjans olika
            delar. Under alliansregeringen gjordes en fyraårig gemensam satsning
            av staten och livsmedelsbranschen i ett tvärvetenskapligt forskningsprogram
            för livsmedel, Tvärlivs. Sedan 2014 är dock denna satsning nedlagd
            av den rödgröna regeringen, men Centerpartiet anser att det behövs
            fler och mer långsiktiga satsningar som bygger på samfinansiering
            mellan staten och privata aktörer liknande Tvärlivs. Centerpartiet
            ser också att det är viktigt med tydligt behovsdriven forskning,
            där hela livsmedelskedjans olika aktörer tydligare tar på sig
            en beställarroll och det är även viktigt att främja samverkan
            mellan livsmedelsproducenter, industri, handel och konsument för
            att bättre möta konsumenternas efterfrågan.
          </p>
          <p xml:id="i-XquwVFGeFw5w3XqC58Ts5k">
            Inom Matlandet Sverige gjordes även satsningar på innovation
            och utveckling, men när regeringen lade ned Matlandet Sverige
            försvann även medel och därmed en viktig förutsättning för långsiktighet
            och kontinuitet i uppbyggnaden av en struktur kring svensk matinnovation.
            Detta är så klart mycket beklagligt. Krinova Incubation and Science
            Park är ett bra exempel på affärs- och innovationsstöd till producenter
            och förädlare, som med fördel kan spridas till andra delar av
            landet.
          </p>
          <p xml:id="i-8VFKBgmWb7aiPUydQcWKY7">
            Centerpartiet vill också skapa goda förutsättningar för start-up-företag
            som kan utveckla nya och innovativa matidéer. Det måste vara lönsamt
            och attraktivt att investera kapital i företag i tidiga skeden.
            Vi behöver fler affärsänglar och ett utökat investeraravdrag som
            gör att fler kan investera eget kapital i växande företag. Beskattningen
            av personaloptioner behöver också förändras. Det måste bli skattemässigt
            mer gynnsamt att erbjuda anställda en del av företaget.
          </p>
          <p xml:id="i-Jfjcyc9UxW6V2trz9c6i3y">
            Växtförädlingens roll för en långsiktigt hållbar och konkurrenskraftig
            jordbruks- och trädgårdsproduktion i hela Sverige framhålls i
            propositionen om livsmedelsstrategin. Nya tekniska metoder och
            innovationer bör utnyttjas för att säkerställa tillgång till lokala
            och regionala sorter samt för att bidra till största möjliga utnyttjande
            av produktionsresurser och till jordbrukets anpassning till ett
            förändrat klimat. Intresset från de stora internationella växtförädlingsföretagen
            att utveckla sorter specifikt för svenska förhållanden är litet.
            Det är därför viktigt att tillräckliga insatser inom svensk växtförädling
            kommer till stånd eftersom detta möjliggör en långsiktigt hållbar,
            konkurrenskraftig och resurseffektiv jordbruks- och trädgårdsproduktion
            i hela landet som i ett vidare perspektiv skapar värde och bidrar
            till sysselsättning i hela livsmedelskedjan. För att växtförädling
            ska ske i små grödor eller för specifika regionala och lokala
            behov behövs det antingen ett stöd från samhället eller att växtförädlingen
            genomförs i offentlig regi. I våra nordiska grannländer ger staten
            stöd till de inhemska växtförädlingsföretagen för att de ska genomföra
            växtförädling i små eller nya grödor.
          </p>
          <p xml:id="i-XRG7BWHcerdN5XANpTnncy">
            Svensk kommersiell växtförädling tar i dag fram nya sorter av
            stråsäd, foderväxter, vårraps, sockerbetor och konservärt. På
            senare tid har intresse för att på nytt förädla proteingrödor
            också blivit tydligt från Lantmännen samtidigt som man uttryckt
            önskemål om att samhället satsar på uppbyggnad av ett kompetenscentrum
            för att förnya och utveckla den svenska växtförädlingen där företaget
            skulle vara berett att delta med insatser. En motsvarande satsning
            gjordes i Danmark för ett par år sedan när Crop Innovation Denmark
            etablerades och där danska staten och dansk växtförädling bidrar
            50/50. Ett kompetenscentrum för svensk växtförädling skulle kunna
            leda till att nya teknologier kommer till användning för en utveckling
            av nya sorter för konkurrenskraftigt jordbruk och trädgård, till
            att nya kvaliteter förädlas fram, till nya sorter som är anpassade
            till ett förändrat klimat och med bättre resistens samt till nödvändig
            kompetensförsörjning. För att få en maximal utväxling på en sådan
            satsning är det önskvärt att ett sådant kompetenscentrum planeras
            och drivs i samarbete mellan branschen och akademin.
          </p>
          <head xml:id="i-45dV2tMXiKuvdRdN3GSj8x" type="h3">
            3.2 Prioriterat etappmål till 2020: Fler utbildar och söker sig
            till livsmedelsrelaterade yrken
          </head>
          <p xml:id="i-QEy17aT5xoWRZW8uebnh6Z">
            Företag genom hela kedjan påpekar ett skriande behov av personal
            med rätt kunskaper och kompetenser. Att kunna rekrytera och behålla
            personal med rätt kompetens är därför avgörande för att svensk
            livsmedelsproduktion ska kunna öka. Hälften av de svenska livsmedelsföretagen
            anger att det är svårt att hitta anställda med rätt utbildning.
            Även många lantbruksföretag vittnar om att det är svårt att hitta
            rätt kompetens, och många som går naturbruksgymnasieutbildningar
            får mycket snabbt jobb efter studenten. Det är därför mycket beklagligt
            att regeringen inte föreslår några konkreta åtgärder för att stärka
            kompetensförsörjningen i livsmedelsrelaterade företag. Centerpartiet
            vill att svensk livsmedelsproduktion ska vara en attraktiv bransch
            att vara verksam inom och kompetensförsörjning måste därför vara
            ett prioriterat område under de kommande åren.
          </p>
          <head xml:id="i-Eno8fAp9fzHhJG91mjtLTQ" type="h3">
            Prioriterade åtgärder för att nå etappmålet är:
          </head>
          <p xml:id="i-KXh8qwkrJDmtKXDjQnwpjy">
            Yrkes- och lärlingsutbildningar är viktiga för tillväxten, inte
            minst för de små och medelstora företagen. För att svara på arbetsmarknadens
            efterfrågan på duktigt yrkesfolk måste yrkeshögskoleutbildningarna
            byggas ut ytterligare och gymnasiets yrkes- och lärlingsutbildningar
            utökas och breddas. Lärlingssystemet måste även kunna erbjudas
            vuxna, och de som redan har gymnasieexamen eller akademisk examen
            ska kunna byta karriär och bli lärling.
          </p>
          <p xml:id="i-Hmqr19YUTdVsjCwjuoRwBb">
            För att kunna tillgodose vissa smala branschers skriande behov
            av kompetent arbetskraft vill Centerpartiet se över möjligheterna
            att inrätta branschskolor. De ska utformas i nära samverkan med
            arbetsmarknaden och samla olika yrkesutbildningar under ett och
            samma tak. Eleven skulle tillbringa delar av utbildningen på branschskolan,
            övrig tid på praktikplats och på den lokala skola där grundutbildningen
            genomförs.
          </p>
          <p xml:id="i-43trnVsAX1ueYnd6E9SWUA">
            Forskning och näringsliv bör i större utsträckning integreras
            och bli mer verklighetsnära. I USA har man under de senaste 40
            åren analyserat de 100 viktigaste innovationerna varje år, och
            endast 6 procent av de viktigaste innovationerna står akademin
            för. I stället var små forskningsintensiva företag samt enskilda
            uppfinnare och företagare en allt viktigare källa till innovationer.
            Det ska därför vara lättare och mer förtjänstfullt att gå från
            forskningsvärlden till näringslivet och vice versa.
          </p>
          <p xml:id="i-BoZhA9XqAHWeiJgiFTiaod">
            Studie- och yrkesvägledarna fyller en stor och viktig roll. De
            bör i högre grad vara en länk mellan skola och arbetsliv. Studie-
            och yrkesvägledarna ska inte bara hjälpa elever att välja språk
            och gymnasieskola utan vara integrerade i hela skolans verksamhet.
            Entreprenörskap, företagande och praktik måste bli en röd tråd
            i skolans alla år, inte bara som en liten begränsad del i vissa
            årskurser. På så sätt kan kunskap om möjligheter i livsmedelsbranschen
            byggas hos barn och ungdomar redan tidigt, och öka attraktiviteten.
            Detta bör göras i nära samverkan med det lokala näringslivet och
            ytterligare aktörer.
          </p>
          <p xml:id="i-KskkY8LAoeUWVjanFdZqZ4">
            I dag söker allt färre ungdomar till naturbruksgymnasiet. En
            anledning är att allt fler högskolor efterfrågar särskild behörighet.
            Det finns i dag möjlighet att lägga till kurser men det kan ibland
            vara schematekniskt svårt då kurser krockar. Genom fler utgångar
            på naturbruksgymnasiet som stärkt yrkeskompetens, allmän högskolebehörighet
            eller särskild behörighet kan naturbruksgymnasiet tilltala fler.
          </p>
        </div>
        <div xml:id="i-3o9xC6vSwKCE6wzUjCiCE8" type="signatureBlock">
          <list xml:id="i-7RxD8Z8hSEaqGfgx7jT6Wy">
            <item xml:id="i-N7hbwEgEygETsmNW3d5ah4" who="i-NaB2cvgwB4zVi98HPFcvof" type="signature">
              Kristina Yngwe (C)
            </item>
            <item xml:id="i-VnS6buHEaHnYqyxSxCZwoB" who="i-B471TcSCwHNHrNRk1EdJek" type="signature">
              Eskil Erlandsson (C)
            </item>
            <item xml:id="i-V26rKwK3e4QWzv3jhkAQM4" who="i-Qqu9byP8zwudzHA8ErxkRe" type="signature">
              Rickard Nordin (C)
            </item>
          </list>
        </div>
      </div>
    </body>
  </text>
</TEI>
