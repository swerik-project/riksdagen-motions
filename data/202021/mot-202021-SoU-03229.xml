<?xml version='1.0' encoding='utf-8'?>
<TEI xmlns="http://www.tei-c.org/ns/1.0" xmlns:xi="http://www.w3.org/2001/XInclude" xml:id="mot-202021-SoU-03229">
  <teiHeader>
    <fileDesc>
      <titleStmt>
        <title>Sjukvården framåt </title>
        <author corresp="i-HzxR5drvvumXGW3Fi7DiXX">av Lina Nordquist m.fl. (L)</author>
      </titleStmt>
      <publicationStmt>
        <authority>SWERIK PROJECT</authority>
      </publicationStmt>
      <sourceDesc>
        <bibl>
          <title>Motion 2020/21:3229 av Lina Nordquist m.fl. (L)</title>
          <idno type="rdwebb">H8023229</idno>
          <rs type="number">3229</rs>
          <orgName type="comitteeAbbreviation">SoU</orgName>
          <ref type="dokument_url_text">http://data.riksdagen.se/dokument/H8023229/text</ref>
          <ref type="dokument_url_html">http://data.riksdagen.se/dokument/H8023229</ref>
          <ref type="dokumentstatus_url_xml">http://data.riksdagen.se/dokumentstatus/H8023229</ref>
          <ref type="docx">http://data.riksdagen.se/fil/A5977963-B229-4D87-968C-B315A89D121E</ref>
          <ref type="pdf">http://data.riksdagen.se/fil/33A8D8A1-1C3D-4BF2-81AE-1190C386FA83</ref>
        </bibl>
      </sourceDesc>
    </fileDesc>
    <profileDesc>
      <particDesc>
        <listPerson>
          <person gender="woman">
            <idno>i-HzxR5drvvumXGW3Fi7DiXX</idno>
            <name>Lina Nordquist</name>
            <state type="partyAffiliation" ref="Q110857">
              <desc>L</desc>
            </state>
          </person>
          <person gender="man">
            <idno>i-PyYxwdbw2KYpXyCWKWHmmT</idno>
            <name>Johan Pehrson</name>
            <state type="partyAffiliation" ref="Q110857">
              <desc>L</desc>
            </state>
          </person>
          <person gender="woman">
            <idno>i-Af4Qh6NyHu5cGbpwa97J5Y</idno>
            <name>Maria Nilsson</name>
            <state type="partyAffiliation" ref="Q110857">
              <desc>L</desc>
            </state>
          </person>
          <person gender="woman">
            <idno>i-UJJVMVCt6SsjV39Hi1tTYi</idno>
            <name>Gulan Avci</name>
            <state type="partyAffiliation" ref="Q110857">
              <desc>L</desc>
            </state>
          </person>
          <person gender="man">
            <idno>i-U6F8gqiuV2DEZN1aMhyDnJ</idno>
            <name>Christer Nylander</name>
            <state type="partyAffiliation" ref="Q110857">
              <desc>L</desc>
            </state>
          </person>
          <person gender="man">
            <idno>i-VBA6eUH2CpmPZFgqzCpt9N</idno>
            <name>Mats Persson</name>
            <state type="partyAffiliation" ref="Q110857">
              <desc>L</desc>
            </state>
          </person>
          <person gender="man">
            <idno>i-BUYvEhrSc9gnHcd6iS4eDJ</idno>
            <name>Allan Widman</name>
            <state type="partyAffiliation" ref="Q110857">
              <desc>L</desc>
            </state>
          </person>
        </listPerson>
      </particDesc>
      <correspDesc>
        <correspAction type="status" subtype="closed"/>
        <correspAction xml:id="i-LiKTQQpSRmxz3BnXEJfPPY" type="signed"/>
        <correspContext corresp="i-LiKTQQpSRmxz3BnXEJfPPY">
          <note type="signatory" corresp="i-HzxR5drvvumXGW3Fi7DiXX"/>
          <note type="signatory" corresp="i-PyYxwdbw2KYpXyCWKWHmmT"/>
          <note type="signatory" corresp="i-Af4Qh6NyHu5cGbpwa97J5Y"/>
          <note type="signatory" corresp="i-UJJVMVCt6SsjV39Hi1tTYi"/>
          <note type="signatory" corresp="i-U6F8gqiuV2DEZN1aMhyDnJ"/>
          <note type="signatory" corresp="i-VBA6eUH2CpmPZFgqzCpt9N"/>
          <note type="signatory" corresp="i-BUYvEhrSc9gnHcd6iS4eDJ"/>
        </correspContext>
        <correspAction type="submitted" xml:id="i-Wd3wqLA8EvGM4kJey18bbN">
          <date when="2020-10-06"/>
          <time when="13:30:41"/>
        </correspAction>
        <correspAction type="reviewed" xml:id="i-4XQTVrVYVgyVQuA7dfkUpM">
          <date when="2020-10-06"/>
          <time when="15:14:06"/>
        </correspAction>
        <correspAction type="referred" xml:id="i-UvbpZuhfLBc17NosiyxPtc">
          <date when="2020-10-14"/>
        </correspAction>
        <correspAction type="assigned" xml:id="i-Qb4G8Kjf4C6mF3zmcD1Hxy">
          <date when="2021-11-05"/>
          <time when="09:25:33"/>
        </correspAction>
        <correspContext corresp="i-Qb4G8Kjf4C6mF3zmcD1Hxy">
          <ref type="assignedTo">Socialutskottet</ref>
        </correspContext>
        <correspAction type="behandlas_i" xml:id="i-6qDwHVsnLToGUmyyvJwATn"/>
        <correspContext corresp="i-6qDwHVsnLToGUmyyvJwATn">
          <ref type="uppgift">2020/21:SoU8</ref>
          <ref type="ref_dok_id">H801SoU8</ref>
          <ref type="ref_dok_typ">bet</ref>
          <ref type="ref_dok_rm">2020/21</ref>
          <ref type="ref_dok_bet">SoU8</ref>
          <ref type="ref_dok_titel">Apoteks- och läkemedelsfrågor</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction type="behandlas_i" xml:id="i-WqWifaSq5cYYM9t9D3UKBG"/>
        <correspContext corresp="i-WqWifaSq5cYYM9t9D3UKBG">
          <ref type="uppgift">2020/21:SoU14</ref>
          <ref type="ref_dok_id">H801SoU14</ref>
          <ref type="ref_dok_typ">bet</ref>
          <ref type="ref_dok_rm">2020/21</ref>
          <ref type="ref_dok_bet">SoU14</ref>
          <ref type="ref_dok_titel">Covid-19-pandemin och därmed sammanhängande frågor</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction type="behandlas_i" xml:id="i-RSwhjhZ2arPFmBfhpNnZas"/>
        <correspContext corresp="i-RSwhjhZ2arPFmBfhpNnZas">
          <ref type="uppgift">2020/21:SoU12</ref>
          <ref type="ref_dok_id">H801SoU12</ref>
          <ref type="ref_dok_typ">bet</ref>
          <ref type="ref_dok_rm">2020/21</ref>
          <ref type="ref_dok_bet">SoU12</ref>
          <ref type="ref_dok_titel">Organdonation</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction type="behandlas_i" xml:id="i-UhtfCTT6YT8KWLFU8ep42Y"/>
        <correspContext corresp="i-UhtfCTT6YT8KWLFU8ep42Y">
          <ref type="uppgift">2020/21:SfU21</ref>
          <ref type="ref_dok_id">H801SfU21</ref>
          <ref type="ref_dok_typ">bet</ref>
          <ref type="ref_dok_rm">2020/21</ref>
          <ref type="ref_dok_bet">SfU21</ref>
          <ref type="ref_dok_titel">Socialförsäkringsfrågor</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction type="behandlas_i" xml:id="i-7yggsM3JNzS84KsNsoNjFa"/>
        <correspContext corresp="i-7yggsM3JNzS84KsNsoNjFa">
          <ref type="uppgift">2020/21:SoU16</ref>
          <ref type="ref_dok_id">H801SoU16</ref>
          <ref type="ref_dok_typ">bet</ref>
          <ref type="ref_dok_rm">2020/21</ref>
          <ref type="ref_dok_bet">SoU16</ref>
          <ref type="ref_dok_titel">Hälso- och sjukvårdens organisation m.m.</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction type="behandlas_i" xml:id="i-S6PW93cbojxQH5XmNJ69Cz"/>
        <correspContext corresp="i-S6PW93cbojxQH5XmNJ69Cz">
          <ref type="uppgift">2020/21:SoU17</ref>
          <ref type="ref_dok_id">H801SoU17</ref>
          <ref type="ref_dok_typ">bet</ref>
          <ref type="ref_dok_rm">2020/21</ref>
          <ref type="ref_dok_bet">SoU17</ref>
          <ref type="ref_dok_titel">Kompetensförsörjning inom hälso- och sjukvården m.m.</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
      </correspDesc>
      <textClass>
        <catRef scheme="#docType" target="#mot"/>
        <catRef scheme="#motionType" target="#kommitte"/>
        <catRef scheme="#motionType" target="#fristående"/>
      </textClass>
    </profileDesc>
  </teiHeader>
  <text>
    <body>
      <div type="motHeader">
        <div type="motTitle">Motion till riksdagen 2020/21:3229 av Lina Nordquist m.fl. (L) Sjukvården framåt</div>
      </div>
      <div type="motBody">
        <div type="motProposal" subtype="förslag">
          <head xml:id="i-V8ubxDcvrWP52nKPkWio3P">
            Förslag till riksdagsbeslut
          </head>
          <list style="ol">
            <item xml:id="i-S7UVFSrKLbGcrx9hb9bRxx">
              Riksdagen ställer sig bakom det som anförs i motionen om högkostnadsskyddens
              sammantagna konstruktion och tillkännager detta för regeringen.
            </item>
            <item xml:id="i-UatR7mpMBfczyYnqu9BsJS">
              Riksdagen ställer sig bakom det som anförs i motionen om att
              ett nationellt specialistregister bör upprättas och tillkännager
              detta för regeringen.
            </item>
            <item xml:id="i-LerKJ7NipY2PwiCKR3i99">
              Riksdagen ställer sig bakom det som anförs i motionen om att
              minska sjukvårdens administration och tillkännager detta för regeringen.
            </item>
            <item xml:id="i-UaL42wKmsqNjoW3cx43jRN">
              Riksdagen ställer sig bakom det som anförs i motionen om att
              ge en statlig myndighet ansvaret för bedömning av säkerhet, integritetsaspekter
              och etik i ny medicinsk teknik och tillkännager detta för regeringen.
            </item>
            <item xml:id="i-KTjXKoEDEuCcXD4dER3NB3">
              Riksdagen ställer sig bakom det som anförs i motionen om att
              IVO:s uppföljningsuppdrag bör utökas och tillkännager detta för
              regeringen.
            </item>
            <item xml:id="i-7pSGGfWfsxRPMZWUyjp6nP">
              Riksdagen ställer sig bakom det som anförs i motionen om att
              en och samma aktör inte ska tillåtas ha ekonomiska intressen på
              flera ställen längs vårdkedjan och tillkännager detta för regeringen.
            </item>
            <item xml:id="i-3bmVHtvvbJrrRZZWnqc6VW">
              Riksdagen ställer sig bakom det som anförs i motionen om sjukskrivningsteam
              och tillkännager detta för regeringen.
            </item>
            <item xml:id="i-9fEimRnJEuKniafvoxKe8a">
              Riksdagen ställer sig bakom det som anförs i motionen om krav
              på regioner att bedriva forskning, utveckling och innovation och
              tillkännager detta för regeringen.
            </item>
            <item xml:id="i-SSurHTVeMu9PTRJ8YFX5Xp">
              Riksdagen ställer sig bakom det som anförs i motionen om en bred
              översyn av regelverk och kontrollfunktioner för att minska administrationstiden
              i vården och tillkännager detta för regeringen.
            </item>
            <item xml:id="i-Pgd9yK8KgYEYCvgZ5CfxJt">
              Riksdagen ställer sig bakom det som anförs i motionen om en utredning
              av ambulanssjukvårdens framtid och tillkännager detta för regeringen.
            </item>
            <item xml:id="i-UVew8DFRjQVhVZQTkrD1Wg">
              Riksdagen ställer sig bakom det som anförs i motionen om stärkt
              palliativ vård och tillkännager detta för regeringen.
            </item>
            <item xml:id="i-EGpGazQRFj6GdbjfhcbjPL">
              Riksdagen ställer sig bakom det som anförs i motionen om en utredning
              om dödshjälp och tillkännager detta för regeringen.
            </item>
            <item xml:id="i-6C7mGdStkfznK6x1jCejwe">
              Riksdagen ställer sig bakom det som anförs i motionen om bättre
              villkor för organdonation och tillkännager detta för regeringen.
            </item>
            <item xml:id="i-EV9Fc4VB5hMti6yuptAdDx">
              Riksdagen ställer sig bakom det som anförs i motionen om en form
              för idéburet offentligt partnerskap på nationell nivå som kan
              säkra långsiktig samverkan med civilsamhället och ge möjlighet
              att permanenta viktiga organisationer och tillkännager detta för
              regeringen.
            </item>
            <item xml:id="i-72f3oYkcqfAGPzHRkuGx8U">
              Riksdagen ställer sig bakom det som anförs i motionen om peer
              review i svensk sjukvård och tillkännager detta för regeringen.
            </item>
            <item xml:id="i-Ar6skHvhixp92K4VLAAv3Z">
              Riksdagen ställer sig bakom det som anförs i motionen om ett
              nationellt prioriteringscentrum och vårdens framtida prioriteringar
              och tillkännager detta för regeringen.
            </item>
            <item xml:id="i-SArvRqgVPatAjrBvd4T59V">
              Riksdagen ställer sig bakom det som anförs i motionen om familjecentraler
              och tillkännager detta för regeringen.
            </item>
            <item xml:id="i-Lp4enoFXUHs5HV3gGQCoYr">
              Riksdagen ställer sig bakom det som anförs i motionen om kulturkompetens
              i vården och tillkännager detta för regeringen.
            </item>
            <item xml:id="i-Npkt4d72XzyBFD23pD5kyy">
              Riksdagen ställer sig bakom det som anförs i motionen om stärkt
              beredskap i hälso- och sjukvården och tillkännager detta för regeringen.
            </item>
          </list>
        </div>
        <div type="motContent">
          <head type="h1" xml:id="i-62rw54yLvnRbvdSH7B3A6d">
            Motivering
          </head>
          <p xml:id="i-FXH9XB9fUrWKWpzHYatwSH">
            Liberal hälso- och sjukvårdspolitik sätter människan i centrum,
            oavsett om hen är patient, medarbetare eller anhörig. Den som
            har det största behovet av hälso- och sjukvård ska ges företräde
            till vården och den ska finansieras gemensamt.
          </p>
          <p xml:id="i-M6BD6n5uewttHbtP9TqUTz">
            I januari 2019 uppnåddes en sakpolitisk överenskommelse mellan
            Liberalerna och Centerpartiet, Miljöpartiet och Socialdemokraterna,
            som inrymmer ett budgetsamarbete samt ett samarbete om de politiska
            frågor som framgår av överenskommelsens 73 punk­ter. Inom hälso-
            och sjukvårdsområdet finns ett flertal liberala reformförslag
            som inte ingår i överenskommelsen. Vi motionerar om dessa här.
            För sammanhangets skull be­rörs också frågor som ryms inom 73-punktsprogrammet,
            men eftersom vi har ett samar­bete i dessa frågor avstår vi från
            att yrka.
          </p>
          <p xml:id="i-Y2Rr9mFpLXxPTT1dRCWTZN">
            Över hela landet och under hela sitt liv ska den sjuka människan
            vara delaktig, ha makten och kunskapen att styra sitt liv och
            få ett bemötande som gör vården personlig och som ser enskilda
            behov. Större möjligheter att välja vårdgivare, mötesform och
            geo­grafisk plats ger kortare väntan och ökat patientinflytande.
            Anhöriga behöver synlig­göras och stöttas. Vi beskriver detta
            i vår folkhälsomotion. Anställda ska ha goda arbets­villkor, stadigt
            få ny kunskap, kunna välja mellan flera arbetsgivare och ha goda
            möjlig­heter att utvecklas under sitt arbetsliv, vilket vi beskriver
            i vår motion om arbetsvillkor.
          </p>
          <p xml:id="i-CxAQKU4s1TVnBePNbntxPY">
            Under våren 2020 spreds en pandemi över världen som ställer ytterligare
            krav på svensk sjukvård. Efter covid-19-pandemins akuta fas kommer
            många att behöva fortsatt stöd från hälso- och sjukvården. Ett
            stort antal patienter behöver mer eller mindre om­fattande rehabilitering
            för att komma tillbaka till ett vanligt liv. Därtill kommer behovet
            av eftervård för patienter med mycket utdragna sjukdomsförlopp.
            Under rubriken ”Närmare och starkare vård” beskriver vi hur primärvården
            måste fortsätta stärkas. Rubriken ”Vård i tid – en återstart av
            svensk sjukvård” innehåller våra lösningar för att möta behovet
            av uppskjuten specialistbehandling och operation. Den isolering,
            saknad och ekonomiska osäkerhet som följt i pandemins spår kräver
            att hela samhällets stöd mot psykisk ohälsa stärks. Vi beskriver
            våra förslag på det området i vår folkhälso­motion.
          </p>
          <head type="h2" xml:id="i-MvfYw9d7dvg8E7xkbvFkFm">
            Vård i tid, med tid, utan väntan – en återstart av svensk hälso-
            och sjukvård
          </head>
          <p xml:id="i-SoR4dwrwbAdNzfV1LRyrxo">
            Svensk hälso- och sjukvårds medicinska resultat, vårdkvalitet
            och patientsäkerhet ligger i världstoppen. När det gäller tillgänglighet
            och bemötande är vi i bästa fall medelmåttiga. När den rödgröna
            regeringen avskaffade kömiljarden blev vårdköerna längre. Väntan
            hörde till de längsta i OECD redan innan covid-19. Flera avgörande
            strukturreformer, bland dem förslag i Effektiv vård (SOU 2016:2),
            kan öka tillgänglighet och samordning, men dagens sjuka kan inte
            vänta på strukturreformer. Därför behövs en modern kömiljard som
            ser till hela vårdkedjan och värnar kroniskt sjuka. Vi välkomnar
            att kömiljarden har återinförts och att den fortsatta utvecklingen
            av denna är prioriterad i den sakpolitiska överenskommelsen mellan
            Liberalerna och Centerpartiet, Miljöpartiet och Socialdemo­kraterna.
          </p>
          <p xml:id="i-R1CWdAHLDx8uKoTf8xDyxT">
            Många tusentals besök och operationer har ställts in under pandemin.
            Detta vård­behov måste mötas och i det arbetet behöver patientmakten
            stärkas. Svensk hälso- och sjukvård har många utmaningar, men
            att patienten har för mycket att säga till om hör inte till dem.
            Vi vill därför att patientens delaktighet och självbestämmande
            stärks bland annat genom att rätten att välja vårdgivare i hela
            landet ska gälla såväl öppen- som slutenvård. Det skulle bidra
            till ett mer likvärdigt vårdutbud över hela landet. Det skulle
            även jämna ut belastningen på medarbetarna och ge kortare vårdköer.
            Under väntetiden måste stöd i funktionsbevarande syfte erbjudas.
          </p>
          <head type="h2" xml:id="i-2YK9FVDNviJRhbbFrDGH6K">
            Se över högkostnadsskyddens utformning
          </head>
          <p xml:id="i-CdWVtv2TF3HfyDKvkyaMHL">
            För att skydda de människor som har det allra största vårdbehovet
            vill Liberalerna se över för- och nackdelar med att lägga samman
            högkostnadsskydden, utreda högkost­nadsstegarnas utformning och
            skyddens sammantagna konstruktion.
          </p>
          <head type="h2" xml:id="i-5VozzNBQrefhekPmVADPkN">
            Strategisk kompetensförsörjning och goda arbetsvillkor
          </head>
          <p xml:id="i-UQ3pFTd4SWwAQFW9qUc2Gh">
            Utan anställda, ingen sjukvård. Många regioner i landet saknar
            eller kommer inom kort att sakna läkarkompetens inom ett flertal
            medicinska specialiteter. Idag bedömer i första hand enskilda
            sjukhuskliniker behovet av tjänster för specialistutbildning,
            ST-tjänster, varefter regionerna prioriterar medel. Det behövs
            en nationell överblick och styrning av det totala antalet specialister,
            var dessa specialister finns eller kommer att saknas och hur behoven
            kommer att förändras. Det saknas även ett nationellt register
            över antalet sjuksköterskor och andra legitimationsyrken med specialistkunskaper
            och deras fördel­ning över landet. Nationella register skulle
            ge bättre kunskap om vilka specialistutbild­ningar som bör starta
            och hur de bör dimensioneras. I tider av kris kan det dessutom
            vara klokt att ha en samlad bild av var kompetensen finns och
            var ett vårdcentrum av visst slag bör förläggas. Ett nationellt
            specialistregister bör därför inrättas hos Social­styrelsen. Det
            nationella vårdkompetensrådet som inrättats inom ramen för den
            sakpoli­tiska överenskommelsen mellan Liberalerna, Centerpartiet,
            Socialdemokraterna och Miljöpartiet är en lämplig värd för dessa
            register.
          </p>
          <p xml:id="i-XAfP96XYQpekvJwvJoN4qi">
            Bristen på sjuksköterskor och specialistsjuksköterskor på landets
            sjukhus har lett till stängda vårdplatser, överbeläggningar och
            utlokaliseringar. I en ond cirkel tvingas nyckelkompetenser lägga
            kraft och tid på att hitta vårdplatser och sköra patienter blir
            kvar på akuten. Anställda i svensk hälso- och sjukvård måste få
            bättre arbetsvillkor och fler kollegor. En viktig del i detta
            är att frigöra tid för patienter, handledning och vårdutveckling
            genom nya yrkesroller, modernt it-stöd, mindre detaljstyrning
            och minskad administrativ börda. Rätt information är livsviktig
            i vården, men dokumenta­tionen måste minskas, automatiseras och
            till stor del utföras av andra yrkesgrupper än idag. Vi beskriver
            våra förslag närmare i en egen motion om just arbetsvillkor.
          </p>
          <head type="h2" xml:id="i-VfJ5FskN8UieJfchsTYamg">
            Digital vård som integrerad del av hälso- och sjukvården
          </head>
          <p xml:id="i-UhwDd4wekxEp1L9N3FnMyP">
            När covid-19-pandemin utbröt ökade användningen av regionernas
            digitala vårdtjänster med upp till tusen procent på några veckor.
            Vi vill ta tillvara digitaliseringens möjlig­heter, fullt ut och
            genomtänkt. Vi är övertygade om att den minskade administration
            och detaljstyrning vi beskriver i vår motion om arbetsvillkor
            inte bara förbättrar arbetsvill­kor, utan även leder till mer
            innovativ vård. Dessutom vill vi starta en Sverigeförhand­ling
            för digitalisering av hälso- och sjukvården, både för patienternas
            och de anställdas skull. De innovativa arbetssätt som nu tvingats
            fram behöver få plats bortom pandemin. Patienter behöver nå sin
            journal med smarta e-hälsotjänster, boka återbesök på webben och
            träffa sin husläkare via videolänk. Vårdgivare ska erbjuda lika
            bra digital tillgäng­lighet som fysisk. Kroniska sjukdomar kan
            behandlas säkrare och bättre om patient och läkare kan följa värden
            med en hälsoapp. Lättanvända e-besök ökar patientmakten och ger
            mer jämlik tillgänglighet till internetpsykiatri, neurologi och
            andra specialiteter över landet, och kan även underlätta att ta
            upp problem som kan kännas svåra vid ett person­ligt möte i ett
            litet samhälle, till exempel den egna alkoholkonsumtionen eller
            livsstils­frågor som övervikt.
          </p>
          <p xml:id="i-VuFquhF1G4F2gF1zdf7B6n">
            Digital utveckling kräver digital säkerhet. Otaliga appar, robotar
            och chattfunktioner utformas för privatpersoner, för sjukvården
            och för omsorgen om årsrika eller männi­skor med funktionsnedsättning.
            Hälsotekniken och den medicinska tekniken lär rusa de närmaste
            åren och kan göra stor skillnad för folkhälsan, men idag är det
            mycket svårt för kommuner och regioner att bedöma vilken teknik
            som är tillräckligt säker. Liberal­erna vill utreda möjligheten
            att ge en statlig myndighet ansvaret för bedömning av säkerhet,
            integritetsaspekter och etik i ny medicinsk teknik.
          </p>
          <head type="h2" xml:id="i-NML3tPjpAcrn2wFg3FvdHr">
            Närmare och starkare primär- och öppen specialistvård
          </head>
          <p xml:id="i-547TrLKYVX5vBdzLm128tb">
            När människan är som ömtåligast är det som allra viktigast att
            bestämma över den egna tillvaron. Primärvård och specialistvård
            behöver finnas nära patienterna, och det kräver att engagerade
            anställda över hela landet får större möjlighet att styra sin
            tid, utveckla sin kunskap och att starta och driva småskalig vård.
            Patienter ska kunna välja vård­givare, mötesform och geografisk
            plats, vara delaktiga och få ett bemötande som ser enskilda behov.
            Vi arbetar för klokt utformade vårdval inom väl avvägda områden,
            där de patienter som vill välja får god information om olika alternativ,
            enkelt kan jämföra olika vårdgivare och göra väl grundade val
            och även få hjälp att boka besök i andra regioner när de så vill.
            Högt ställda kvalitetskrav ska säkra att var och en tryggt kan
            avstå från att välja. Vi vill också att Ivos uppföljningsuppdrag
            utökas.
          </p>
          <p xml:id="i-HMpCFTrAXCTFyHyHRsrY2o">
            Där vårdval inte är möjliga eller lämpliga kan mottagningshotell
            i primärvårdens eller tandvårdens lokaler ändå föra specialistvård
            närmare patienterna. Även invånare i en mindre ort eller förort
            kan på så sätt få bokade besök hos ortoped, hjärtspecialist, diabetesläkare,
            kurator eller barnpsykolog nära hemmet någon dag varje månad.
            Där risken är stor att personer dör tidigt i hjärt- och kärlsjukdomar,
            kan exempelvis hjärt-kärlspecialistbedömningar i närområdet göra
            skillnad. I områden med till stor del äldre befolkning kan en
            geriatriker varannan vecka göra stor skillnad. Det är särskilt
            priori­terat att denna sjukvård stärks i socioekonomiskt svaga
            områden, på landsbygd och i glesbygd, där det känslomässiga och
            faktiska avståndet till sjukvården är större.
          </p>
          <p xml:id="i-5yJ57xS1UDAnHWuR8dWzhb">
            Vårdgivare ska ha goda förutsättningar att verka, oavsett driftsform.
            Liberalerna anser att det är särskilt angeläget att förbättra
            förutsättningarna för non-profitverksam­het. I Sverige är de idéburna
            vårdgivarna relativt få, trots att de genom sitt ideella engagemang
            erbjuder ett mervärde som kompletterar den övriga vården och bidrar
            till sjukvårdens utveckling. BVC, syncentraler, demensvård, ambulansverksamhet
            och andra samhällsinnovationer vi tar för givna har sitt ursprung
            i idéburen sektor. Vi tror att goda villkor och tät samverkan
            skapar grogrund för framtidens innovationer.
          </p>
          <p xml:id="i-WQCRFrw7Mfw5whLMJ2r3vC">
            Brukarmedverkan behöver utvecklas inom många sjukvårdsområden.
            Brukarrevisio­ner kan införlivas i verksamhetsredovisningar och
            professionsledda patient- och anhörig­utbildningar behöver standardiseras
            och införas brett. Självhjälpsgrupper med beprövade och välfungerande
            metoder behöver utvecklas och hållas i sjukvårdens och apotekens
            regi, gärna med en pensionärs- eller patientorganisation som partner.
          </p>
          <head type="h2" xml:id="i-3gNY8gD4eeo14ihAmJDgh1">
            Ge primärvården bredd och helhet
          </head>
          <p xml:id="i-Tog1Db5CN3utJi2kDP7o5P">
            Sverige lägger internationellt sett lite av sina sjukvårdsresurser
            på primärvård, endast 17 procent av sjukvårdens totala resurser,
            att jämföra med 25 procent i våra nordiska grannländer. Steg har
            tagits mot att bygga ut den nära vården under flera mandatperio­der,
            men takten behöver öka. När primärvården brister blir människor
            inte bara oroliga utan också sjukare och söker sig till specialistvården
            istället, med långa köer som följd och patienter på akuten i onödan.
            En husläkarreform med ett tak för antalet patienter är helt avgörande
            för allmänspecialisternas arbetsmiljö och därmed även avgörande
            för människors tillgång till god, nära läkarvård. Det är för oss
            mycket viktigt att husläkare och primärvård är prioriterade frågor
            i den sakpolitiska överenskommelsen mellan Liberalerna, Centerpartiet,
            Miljöpartiet och Socialdemokraterna. Patienter ska känna sin husläkare
            vid namn. Liberalerna har kämpat för detta sedan 1970-talet. Husläkarrefor­men
            1994 nådde långt under dåvarande sjukvårdsminister Bo Könbergs
            (FP/L) tid, men skrotades av följande socialdemokratiska regering.
            Det är dags att vårdcentralen blir ett nav i sjukvården, ett som
            knyter till sig och samordnar de kompetenser varje patient be­höver.
            Vi ska som patienter veta vem vi ska vända oss till, vem som har
            huvudansvaret för vår vård och vi ska enkelt få kontakt. Det är
            avgörande att varje läkare får ansvar för ett rimligt antal patienter,
            så att inte patientrelationen och arbetsglädjen sviktar. Vi vill
            stärka primärvården över hela landet.
          </p>
          <p xml:id="i-D73hNRiXsFmEVymPyxaFhT">
            Primärvården behöver i högre grad än idag kunna behandla lättare
            psykisk ohälsa hos både unga och årsrika, även den ohälsa som
            är orsakad av ofrivillig ensamhet. Vi redogör närmare för Liberalernas
            förslag mot ensamhet och psykisk ohälsa i vår folk­hälsomotion.
            Även primärvårdens roll i uppsökande och förebyggande folkhälsoarbete
            behöver förtydligas och stärkas – den starka överrepresentationen
            av personer med övervikt och metabolt syndrom vad gäller insjuknande
            och död i covid-19 är bara ett av otaliga exempel på detta. Detta
            arbete kräver många olika kompetenser och större ut­rymme för
            fler yrkesgrupper.
          </p>
          <p xml:id="i-MYUaGhXJHhkb2MzedE6oND">
            Även inom rehabilitering behöver primärvården få ett större ansvar,
            till exempel efter stroke, olycksfall m.m. Det kräver kompetens
            i geriatrik och gerontologi hos de anställda när de möter årsrika
            patienter. Över tid bör geriatrik och arbetsterapi bli en allt
            större del av primärvårdens uppdrag.
          </p>
          <p xml:id="i-5gFC5m8K896cnzQfLypwyf">
            Primärvården behöver även samverka närmare de regionala cancercentra,
            RCC, både för tidigare upptäckt och för stärkt rehabilitering,
            inklusive lymfterapi, sexologi och psykosocialt stöd.
          </p>
          <head type="h2" xml:id="i-NHkceLo8wYkrV1KeFqdTFp">
            Primärvården bör få ett lokalområdesansvar
          </head>
          <p xml:id="i-PGY5jyzGm7xH5xpQnBUG6p">
            Primärvården behöver få ansvar för hälsofrämjande och förebyggande
            arbete i lokalområ­det, såväl gentemot hemlösa som mot äldre med
            omsorgsbehov, skolor och förskolor. Detta kräver goda kunskaper
            om förutsättningar och hälsoproblem i varje primärvårds­område
            och god information när smittor sprids eller oro uppstår i ett
            område. Inom ramen för detta ansvar behövs därför ett tydligt
            uppdrag att samverka med de lokala skolornas elevvårdsteam och
            med socialtjänst, men även vid behov med polisen, BUP, psykiatrin,
            socialtjänsten, äldreboenden m fl. Varje område behöver tillgång
            till hus­läkare, distriktssköterskor, hälsopedagoger, psykologer,
            fysioterapeuter, arbetsterapeuter, dietister och specialister
            såsom gynekolog, barnläkare och psykiater.
          </p>
          <head type="h2" xml:id="i-LDLnNozPN4e3TDMX4vMSyn">
            Nej till ekonomiska intressen på flera ställen i vårdkedjan
          </head>
          <p xml:id="i-VJ2Q9Y5qqJcpECZw7rta2g">
            Vi vill skärpa lagstiftningen så att en och samma aktör inte
            tillåts ha ekonomiska intres­sen på flera ställen längs vårdkedjan.
            Svensk lagstiftning utgår idag från att det finns en inbyggd risk
            med att låta de läkare som skriver ut medicin även äga apotek,
            som tjänar pengar på att sälja samma mediciner. I dag är det med
            andra ord förbjudet för läkare att äga apotek. Däremot är det
            omvända fullt tillåtet. Apotek får äga nätläkarbolag och dessutom
            får läkemedelsföretag äga vårdinrättningar. Apoteksbolagen, däribland
            stat­liga Apoteket AB, har därmed inte begått några fel när de
            köpt in sig i nätläkarbolag. Denna typ av ägarförhållanden skapar
            dock stora frågetecken, dels huruvida dagens regelverk verkligen
            säkrar trygg och klok användning av gemensamma resurser, dels
            om det påverkar risken för att vår hälsa och våra ekosystem äventyras
            genom överför­skrivning av läkemedel.
          </p>
          <p xml:id="i-W9u9eXZTwNp64teqzfgWHY">
            Liberalerna menar att lagstiftningen ska skärpas och ta hänsyn
            till riskerna med att låta apotek eller läkemedelsföretag äga
            vårdcentraler, nätläkarbolag och andra vård­företag. Vårdgivare
            ska vare sig inom human- eller veterinärmedicinsk verksamhet kunna
            beviljas tillstånd att bedriva öppenvårdsapotek och vice versa.
            Varje del av vårdkedjan har ett värde för de invånare som behöver
            dess stöd. Det sammantagna värdet måste vara större än delarna,
            inte tvärtom.
          </p>
          <head type="h2" xml:id="i-7AQyNxEwtVQzJYBbP8CiLa">
            Sjukskrivningar på nytt sätt
          </head>
          <p xml:id="i-KvMDwfGiaQiNRRdMcxzEcA">
            Arbetet med sjukskrivningar upptar idag oerhört mycket tid för
            många allmänspecia­lister. Genom hela sjukskrivningsprocessen
            råder idag ojämlikheter som behöver bely­sas och åtgärdas. Sjukskrivningsprocessen
            behöver utredas, samtidigt som sjukförsäk­ringens grundläggande
            syfte – att ge kostnadsersättning vid sjukdom som leder till bortfall
            av arbetsförmåga – värnas.
          </p>
          <p xml:id="i-58W8dvdUvTqWrXDvQh19Mx">
            Liberalerna vill för det första överväga om det finns skäl att
            göra en förändring i vilka yrkesgrupper som får skriva utlåtanden
            till Försäkringskassan. Exempelvis skulle en arbetsterapeut eller
            sjukgymnast övervägas för bedömning av sjukdom/arbetsför­måga
            i rörelseapparaten. Frågan bör analyseras närmare.
          </p>
          <p xml:id="i-XTmiyNEZWFTNBVGZbnqWdb">
            För det andra är bedömningar av arbetsförhet vid långvarig psykisk
            ohälsa ibland mycket komplicerade. En hög andel sjukskrivningar
            grundar sig på en psykiatrisk dia­gnos, diagnoserna leder ofta
            till längre sjukskrivning, samtidigt som sjukvården uppger att
            den har svårare att bedöma arbetsförmåga vid psykisk ohälsa. Det
            kan dessutom tära på förtroendet mellan husläkare och patient
            när patienten upplever sig behöva upprepa­de sjukskrivningar och
            deras behandlande läkare inte håller med.
          </p>
          <p xml:id="i-8xyxtEoffbAge6xYXwkikN">
            Vi vill flytta ansvaret för långvarig, svårbedömd eller upprepad
            sjukskrivning från patientens behandlande läkare till centrala
            team i varje region. Ett sådant team skulle kunna tillkalla expertis
            vid behov, till exempel för kunskap om arbetets art, eller kun­skap
            om en arbetsplats, eller kunskap i arbets- och miljömedicin eller
            liknande, för att på så sätt få en bättre bild av möjligheten
            för den sjukskrivne att återgå i tidigare arbete eller vad som
            skulle behövas för rehabiliteringsinsatser för annat arbete.
          </p>
          <p xml:id="i-J97XJekNitQ2zXuJH5qp6i">
            Överprövningar är en central del av Försäkringskassans uppdrag
            och behövs vad gäller ogrundade sjukskrivningsbeslut för att upprätthålla
            kostnadskontroll och syste­mets legitimitet, men genom en klokare
            och mer välfungerande sjukskrivningsprocess, till exempel i form
            av centrala team, skulle sannolikt behovet minska för Försäkrings­kassan
            att överpröva beslut därför att kvaliteten i processen helt enkelt
            blivit bättre.
          </p>
          <p xml:id="i-MVCbbzvtwousvkwW54QJga">
            En tredje problematisk del av sjukskrivningarna är arbetsgången
            mellan sjukvården och Försäkringskassan. Läkare vittnar idag om
            tidskrävande processer när Försäkrings­kassans handläggare ibland
            inte förstår deras utlåtanden. I utredningen En begriplig och
            trygg sjukförsäkring med plats för rehabilitering (SOU 2020:6)
            presenteras kvalitets­brister i Försäkringskassans utredningar
            och beslut om sjukpenning från dag 180 i sjuk­perioden. Osäkerheten
            i dessa bedömningar måste minska. Varje sjuk person ska säkras
            en trygg bedömning och rätt rehabiliteringsinsatser. Vid komplicerade
            och långvariga sjukskrivningar bör särskild kompetens krävas av
            handläggarna, inte minst kunskap i arbetsmedicin.
          </p>
          <p xml:id="i-WrJk7fF98Bngmh3AZAX5uW">
            För det fjärde behöver Försäkringskassans samordningsuppdrag
            stärkas, inte minst med sjukvården, arbetsgivare och med Arbetsförmedlingen.
            Försäkringskassan ska vara en partner för de sjuka i arbetet för
            att komma tillbaka. Det är som exempel helt orimligt att det idag
            tar mer än ett år innan Försäkringskassan håller ett första avstämningsmöte
            med en sjukskriven persons arbetsgivare.
          </p>
          <p xml:id="i-D1PpXc36YVVoAQhYX1QQTb">
            Det är slutligen direkt avgörande att Försäkringskassan och andra
            myndigheter lyfter och underlättar för människor, men samtidigt
            som människor med stora behov får värde­full hjälp drabbas en
            del idag näst intill av administrationsutmattning. Varje myndighet
            behöver givetvis begära in underlag och dokumentation, men med
            det överordnade målet att lyfta invånare och ge dem möjligheter.
            Ett portaluppdrag bör därför införas i myndigheters direktiv som
            betonar målet att stötta och lotsa. ”I de hus där jag går in ska
            jag vara till gagn för de lidande”, står det i den hippokratiska
            eden. Det gäller myndig­heter och förtroendevalda, likväl som
            de läkare den skrevs för.
          </p>
          <head type="h2" xml:id="i-5TB9vWVVy5Bwq5jDJoJxvn">
            Staten ska styra mer – och mindre
          </head>
          <p xml:id="i-28JDixhmgJuiTEQ5pSpj49">
            Fler behandlingar och ett ökande behov att implementera medicinteknisk
            innovation gör finanserna dystra för många regioner, särskilt
            där befolkning och skatteunderlag minskar. Vi ser gärna lokala
            initiativ till fördjupade samarbeten och nivåstrukturering mellan
            regioner som möjligen övergår till nya, större regioner.
          </p>
          <p xml:id="i-GS4kAhs4p8DyZerMCorYzr">
            Sjukvårdens styrning behöver reformeras. Huvudmannaskapet över
            sjukvården ska även fortsatt ligga hos regionerna, men den nationella
            kunskapsstyrningen behöver öka. Som exempel bör Vårdanalys genomföra
            en utvärdering av hälsosamma arbetstids­modeller och av sjukvårdens
            ersättningsmodeller och deras effekter och sedan sprida resultatet
            till regionerna.
          </p>
          <p xml:id="i-P65RdthTodJaFHssxoJHib">
            Staten ska ställa skarpare krav på regioner och enskilda vårdgivare
            att implementera nationella riktlinjer och nya evidensbaserade
            behandlingsmetoder. Vården ska inte vara olika god på varsin sida
            om en länsgräns. Staten ska också stifta lagar för ökad jämlik­het
            och bättre tillgång till vård och behöver i högre grad bidra till
            nivåstrukturering av avancerad sjukvård. Vi vill koncentrera den
            högspecialiserade vården till ett fåtal platser i landet; ur patienternas
            perspektiv är det viktigare att få högspecialiserad vård av ypper­sta
            kvalitet än att vården finns nära. Regeringen behöver nogsamt
            följa att den nya beslutsprocessen för högspecialiserad vård lever
            upp till förväntningarna. Inom områden där patientunderlaget är
            litet, exempelvis vid sällsynta diagnoser eller där dyrbar teknisk
            utrustning krävs, bör den högspecialiserade vården struktureras
            i europeiska specialist­centra.
          </p>
          <p xml:id="i-XWeSHBJU3nYh4MquHAzkXs">
            Kopplingen mellan forskning och klinisk verksamhet behöver stärkas,
            liksom om­sättningshastigheten av nya forskningsrön till innovationer
            som hjälper patienter och personal. Statens krav på regioner att
            bedriva forskning, utveckling och innovation ska därför skärpas.
            Lagstiftningen ska revideras så att alla sjukvårdshuvudmän får
            i uppdrag att aktivt bedriva sådan verksamhet.
          </p>
          <p xml:id="i-3SumVafoj6VWcpx96ujqok">
            Samtidigt måste statens detaljstyrning genom smala statsbidrag,
            myndighetsdirektiv och överkontrollerande regelverk kraftigt minska.
            Öronmärkta, riktade statsbidrag kan vara motiverade i vissa fall,
            till exempel samordning över gränser, kompetenslyft, metodutveckling
            och erfarenhetsutbyte. Vi är däremot skeptiska till bidrag som
            i prak­tiken på ett administrationstyngt sätt förstatligar en
            uppgift där regioner inte prioriterat det som en regering tycker
            att de ska. Den överdrivna detaljstyrningen genom en mängd smala,
            specialdestinerade statsbidrag ska motverkas, till del genom en
            övergång mot samlade sektorsbidrag.
          </p>
          <head type="h2" xml:id="i-V8iYGKxjzEx5At4ERK3EH6">
            Ny organisationsform för regionala cancercentra och psykiatricentra
          </head>
          <p xml:id="i-G1PWvAbc2vaHs2GTPRvEsT">
            Centrumbildningar kan stimulera forskning och patientsäkerhetsarbete,
            stärka imple­mentering av nya metoder och utrangering av föråldrade.
            Regionala Cancercentra, RCC, är ett bra exempel på hur stat och
            regioner kan samverka för att lösa uppgifter där de enskilda regionerna
            är för små. RCC driver på mot mer patientfokuserad, jämlik och
            effektiv cancervård, men idag finns inget sätt att skapa verklig
            långsiktighet i verksam­heten. Liberalerna föreslår att en form
            för idéburet offentligt partnerskap införds på nationell nivå,
            för att säkra långsiktig samverkan med civilsamhället och för
            att ge möjlighet att permanenta viktiga organisationer som Regionala
            cancercentra, utan att behöva omvandla dem till myndigheter.
          </p>
          <p xml:id="i-3TdN4uYHs5GZGTQfFUVTYg">
            RCC bör även stå som förebild för andra vårdområden, inte minst
            psykiatrin där liknande arbetssätt har utvecklats inom ett begränsat
            område inom den specialiserade psykiatrin, nämligen utveckling
            av vården för personer med självskadebeteenden. Vi föreslår att
            en nationell psykiatristrategi tas fram där regionala psykiatricentra
            inrättas och förs samman i en nationell samordning. Vi vill koncentrera
            avancerad vård, föra ut kunskap om mer okomplicerad sjukdom närmare
            patienterna och stärka forskning, kunskapsstyrning, implementering
            och utfasning. Centraliserad vårdutveckling vid psykiatriska centra
            skulle öka såväl rättssäkerheten, patientsäkerheten, kunskapen
            som jämlikheten över landet.
          </p>
          <head type="h2" xml:id="i-LBqjY6hwUiPdoTWyapgGbL">
            Ambulansvårdens utformning
          </head>
          <p xml:id="i-U5X6cX2PDSShDSsknckMsy">
            En ambulans kan idag liknas vid ett mobilt minisjukhus. Mobila
            vårdenheter som bussar och motorcyklar samt psykiatriambulans
            bör i högre grad ingå i ambulansverksamheter­nas bestånd och luftambulansvården
            behöver säkras över landet. Luftambulans över­bryggar avstånd
            och oländig terräng, och i tider av kris eller vid stora olyckor
            kan en ambulansbuss vara räddningen för många. Det är inte alltid
            som sjukhusets kapacitet kan ställa om omedelbart när en kris
            inträffar eller att sjukhusresurserna är nära. Den framtida ambulansverksamheten
            bör utredas för att fastställa hur framtidens ambulans­sjukvård
            bäst bör utformas för att säkerställa en jämlik vård över hela
            landet. I en sådan utredning bör ingå en bedömning av vilka krav
            på yrkeskompetens framtidens ambulans­vård kommer att kräva. Ambulanssjukvården
            bör även få ett uppdrag att utbilda och fortbilda räddningstjänsten.
          </p>
          <p xml:id="i-Tp5c62Fp4RRvP1V2NxN8bV">
            Idag kör ambulanserna i huvudsak direkt till en akutmottagning.
            När det gäller års­rika som nyligen legat inne på en geriatrisk
            klinik har försök gjorts med att köra återin­läggningar direkt
            till geriatriken. Detta gör att den årsrika patienten slipper
            ligga på en hård akutbrits, utsättas för långa väntetider ofta
            utan mat och dryck, samt ta akutens re­surser i anspråk i onödan
            bara för att sen träffa en läkare under utbildning i stället för
            att hamna i direkt vårdnivå. Detta bör vara normaliteten och inte
            ett projekt som upphör när projektpengarna är slut. I en utredning
            bör alternativa avlämningsnivåer för ambulansen utredas. Kan flera
            patienter från ambulansen köras direkt till rätt vårdnivå och
            inte alltid gå via akutmottagningen?
          </p>
          <head type="h2" xml:id="i-5LB1FuEMF6ceSCXBZfTLA1">
            En nationell strategi för sällsynta diagnoser
          </head>
          <p xml:id="i-ByYuXxwPDmXdTbPa2qgbRq">
            Den svenska definitionen av en sällsynt diagnos är en sjukdom
            eller skada som leder till omfattande funktionsnedsättning och
            som uppkommer hos högst 1 av 10 000 invånare. Många sällsynta
            diagnoser är syndrom som kräver kontakt med ett flertal olika
            medicin­ska specialiteter. Sedan en tid tillbaka pågår ett arbete
            med att inrätta centra för sällsynta diagnoser (CSD) vid Sveriges
            sju universitetssjukhus. Detta är välkommet, men olika CSD skulle
            behöva inriktas på olika sjukdomar så att diagnoser med likartade
            vård­behov samlas på samma ställe. Det behövs helt enkelt en nationell
            strategi/plan för säll­synta diagnoser och tydligare nationell
            styrning för att människor ska få den diagnostik, behandling och
            habilitering de behöver. Nationella funktionen Sällsynta diagnoser
            (NFSD) har i uppdrag att möjliggöra samordning, men har inte mandat
            att avgöra vilket centrum som ska inriktas på vilka diagnoser.
          </p>
          <head type="h2" xml:id="i-HMY7HHwxb8p5u6xCCboNRu">
            Ett döende vi kan leva med
          </head>
          <p xml:id="i-RSVNswDXukyR77egCSDQsM">
            Den sjuka människan måste stärkas även under sina sista dagar.
            Det krävs därför en nationell översyn av den palliativa vården
            och omsorgen i vårt land. Livet nära döden måste få ta plats,
            men barn och vuxna som behöver palliativ vård får den inte i dag.
            Vården i livets slutskede är ojämlik. Socialstyrelsen kritiserar
            att varannan dödligt sjuk patient inte ens får veta att hen kommer
            att dö av sin sjukdom, inte ges möjligheten att ställa frågor,
            forma sin sista tid och ta avsked.
          </p>
          <p xml:id="i-KyY1RRtDDA44V6pb9hRu64">
            Även kunskapsbristen i palliation kritiseras, och att alldeles
            för få anställda får hand­ledning och stöd, trots känslomässigt
            tunga situationer. Mer än var fjärde barnklinik saknar rutiner
            för att ta hand om döende barn. Människor dör också utan att någon
            vet om de har ont. I vissa regioner får fyra av fem döende ingen
            smärtskattning. I den kom­munala vården och framförallt när förmågan
            att kommunicera avtagit, kan mörkertalet för hur många som dör
            utan smärt- eller ångestlindring vara stort.
          </p>
          <p xml:id="i-C61b8b4gmfYKJ2k1runMZt">
            Varje människa ska ha rätt att vårdas där hon vill dö, anhöriga
            ska stöttas och ingen ska dö ensam. Vi får aldrig acceptera att
            fel bostadsort, diagnos eller ålder blir en sista nitlott. Stödet
            till både patienter, anhöriga och vårdpersonal måste stärkas,
            såväl i sjuk­vård som i kommunal vård och omsorg.
          </p>
          <p xml:id="i-GYGbQmsHeL8ZUX1D2XP3Qo">
            Vi vill också förutsättningslöst utreda frågan om dödshjälp,
            självvalt livsslut. Döds­hjälp innebär en insats som ges efter
            ett uttryckligt önskemål från patienten där avsikten är att insatsen
            ska orsaka patientens död.
          </p>
          <p xml:id="i-Uxod94a4ZUJ54hKqRKCCAy">
            I dag råder i Sverige ett absolut förbud mot dödshjälp. Den som
            berövar en annan människa livet kan dömas för mord eller dråp,
            även om det sker på den dödades be­gäran.
          </p>
          <p xml:id="i-HZh5WirKTfh1YDLhjfu1yz">
            Det finns andra åtgärder i livets slutskede som inte utgör dödshjälp
            och som är tillåtna. Vi beskriver dessa i det följande.
          </p>
          <p xml:id="i-ZVhZcd2Uqv1j7VsCo4Rca">
            När en livsuppehållande behandling bedöms göra mer skada än nytta
            för patienten kan den ansvarige läkaren besluta om att inte inleda
            eller inte fortsätta en sådan be­handling. Ett sådant beslut är
            inte i första hand grundat i ett önskemål från patienten utan
            i en medicinsk bedömning, även om läkaren där så är möjligt naturligtvis
            ska samråda med patienten och/eller anhöriga. Avsikten är inte
            heller att patienten ska dö utan att denne inte ska komma till
            skada.
          </p>
          <p xml:id="i-LsfK5QbViTc64G3NYt3XwT">
            Ibland händer det att en patient önskar avstå från livsuppehållande
            behandling som inte ur strikt medicinsk synpunkt ter sig meningslös.
            Enligt Socialstyrelsen ska en sådan önskan respekteras om det
            handlar om en beslutskompetent patient.
          </p>
          <p xml:id="i-9ooViHvk1gEPJdCSU5P6JZ">
            Symtomlindrande behandling i livets slutskede kan i vissa fall
            ha en potentiellt livs­förkortande effekt, men utgör inte dödshjälp.
            Det handlar visserligen om en insats som ges, men utgångspunkten
            för ett sådant behandlingsbeslut är inte patientens önskan utan
            ett medicinskt behov och beslutet kan, om nödvändigt, fattas utan
            att patienten är be­slutskompetent. Syftet är vidare att lindra
            symtomen, inte att patienten ska avlida. Så länge doseringen av
            läkemedel sker utifrån målet att lindra symtomen och inte utifrån
            ett mål om att patienten ska avlida handlar det enligt definitionen
            inte om dödshjälp.
          </p>
          <p xml:id="i-4pV988VGadUS119okqmt4Q">
            Slutligen bör nämnas så kallad palliativ sedering, där medvetandegraden
            sänks med lugnande och ångestdämpande medel i syfte att patienten
            inte längre ska uppfatta några svåra symtom. Om patientens medvetandegrad
            hålls sänkt till dess döden inträffar talar man om kontinuerlig
            palliativ sedering, medan man i fall där patienten med vissa mellanrum
            väcks igen talar om intermittent palliativ sedering. Kontinuerlig
            palliativ sedering tillämpas när döden ändå är förväntad inom
            någon eller några få dagar. Den palliativa sederingen som sådan
            bedöms inte påverka tiden för döden. Så länge åtgärden bedöms
            som adekvat utifrån vetenskap och beprövad erfarenhet utgör den
            inte döds­hjälp.
          </p>
          <p xml:id="i-DLfEWh8Rcg1NLRei7vqkLm">
            Svenska Läkaresällskapet och Svensk Sjuksköterskeförening har
            2007 med upp­datering 2018 tagit fram etiska principer för läkares
            och sjuksköterskors handlande när en patient är i livets slutskede.
            Samma etiska principer återfinns i Socialstyrelsens riktlinjer
            för palliativ vård, uppdaterade 2019. Det innebär att en patient
            kan få tillfällig eller kontinuerlig sedering tills döden inträffar,
            om symtomen är outhärdliga och inte kan lindras på annat sätt.
            Det är däremot i dag inte tillåtet att ge läkarassisterad döds­hjälp
            grundat på patientens önskan att dö. Den frågan har nu aktualiserats
            genom att en svensk läkare sommaren 2020 givit en svensk ALS-patient
            möjlighet att avsluta sitt liv med hjälp av förskrivning av läkemedel.
            Läkaren är i skrivande stund föremål för des­legitimering av Ivo
            och en förundersökning om medhjälp till dråp har enligt medieupp­gifter
            inletts.
          </p>
          <p xml:id="i-65WdnNZGVHrNjULGW1rYNN">
            Den svenska debatten om dödshjälp har pågått sedan början av
            1960-talet. Statens medicinsk-etiska råd (Smer) gav 1992 ut en
            debattskrift om dödshjälp. Några år senare, 1996, skickade Smer
            en skrivelse till regeringen där man föreslog en utredning om
            män­niskovärde, livskvalitet och självbestämmande i livets slutskede,
            där även frågan om dödshjälp kunde behöva belysas. Frågan om utredning
            och införande av dödshjälp i Sverige aktualiserades även av Smer
            2008. Varje gång har det lett till samhällsdebatt som visat att
            det i denna fråga råder delade meningar, mycket beroende på olika
            värder­ingar och infallsvinklar. Smers senaste rapport i ämnet,
            Dödshjälp (2017:2), är en kun­skapssammanställning för att bidra
            till en mer faktabaserad debatt, i synnerhet som allt fler länder
            nu infört dödshjälp och redovisat sina erfarenheter. Här redogörs
            för värde­argument för dödshjälp, till exempel att människor har
            en rätt att besluta över sin egen död och att det ger svårt sjuka
            patienter möjlighet att avsluta livet på ett värdigt sätt, men
            också värdeargument emot dödshjälp, såsom att det strider mot
            läkaretiken och principen om livets okränkbarhet. Kunskapssammanställningen
            redovisar också fakta­argumenten för dödshjälp, såsom att rätten
            till dödshjälp kan motverka låg livskvalitet och värdighetsförlust
            i livets slutskede, liksom faktaargument emot, såsom att det är
            svårt att säkerställa att begäran är att dö är frivillig och bestående.
          </p>
          <p xml:id="i-JCM1hdUmuVmKz2pDW4FhmL">
            I Belgien och Nederländerna är outhärdligt lidande villkoret
            för att en läkare kan ge patienten ett dödligt medel. I Oregon
            och andra amerikanska stater kan i stället männi­skor med terminal
            sjukdom efter noggrant övervägande få utskrivet ett läkemedel
            att sedan ta själv.
          </p>
          <p xml:id="i-NNqoKMtNBAu3xr9BEWojse">
            Mot bakgrund av att allt fler länder inför möjlighet framför
            allt till läkarassisterad dödshjälp anser Liberalerna att frågan
            bör studeras av en utredning som bör studera gjorda erfarenheter
            samt argumenten för och emot dödshjälp samt förutsättningslöst
            analysera frågan om någon modell för dödshjälp bör bli tillåten
            i Sverige.
          </p>
          <head type="h2" xml:id="i-V49WtMSD7MXTHzMocbgX8Z">
            Organdonation räddar liv
          </head>
          <p xml:id="i-DB7y96sEqT4MLE5zinbXCT">
            Få svenskar vill begravas med alla sina organ och vävnader när
            de dör. Mer än åtta av tio svenskar vill donera – samtidigt är
            bara femton procent anmälda till donationsregist­ret. För få av
            oss tar steget att anmäla vår vilja och nästan varje vecka dör
            en person i väntan på organ i vårt land. Varje vuxen, beslutskapabel
            människa har ett ansvar att göra sin vilja känd. Lagar och regelverk
            behöver tydligare utgå från den förkrossande majoritet människor
            som vill donera, samtidigt som vi ovillkorligen respekterar den
            som sagt nej. Anhöriga bör inte längre ha veto, utan bara ges
            möjlighet att vidareförmedla vår vilja – beslutanderätten över
            våra kroppar ska vara vår egen och ingen annans.
          </p>
          <p xml:id="i-E7Js5LzKTWtCBANWv8Mpmv">
            Det bör också bli tillåtet att ge intensivvård enbart för att
            rädda organ, om vi själva ska dö. Det skulle rädda många liv om
            varje människa fick välja att låta sjukvårds­personal under ett
            par dygn hålla respiratorn igång, ge oss läkemedel och vårda våra
            kroppar för okända andras skull, när hoppet är ute för vår egen
            del - för andra männi­skor kan dessa dygn innebära skillnaden
            mellan liv och död.
          </p>
          <p xml:id="i-4Ae53GaeVVSpmjQJiUa1qG">
            Dessa lagändringar kräver stärkt kunskap på många håll. Vi vuxna
            invånare måste alla veta och förstå vad vi tar ställning till
            och redan som skolelever behöver människor få tid för samtal om
            detta. Kunskapen behöver också stärkas i sjukvården, både om vård
            av donatorer och mottagare och om hur anhöriga kan stöttas. Detta
            kräver att vi etable­rar fler regionala donationscentra runtom
            i landet, som kan ansvara för kvalitets- och utvecklingsarbete
            och ge stöd och utbildning till yrkesgrupper i sjukvården. Inte
            minst behövs fler intensivvårdsplatser för organmottagare om liv
            ska kunna räddas. Tillika behövs kompetens om organbevarande och
            anslutande vårdinsatser på ett fullgott medicinskt och etiskt
            sätt.
          </p>
          <head type="h2" xml:id="i-G8iXnyT53H46bcFvNudqKS">
            Vård ska utgå från vetenskap
          </head>
          <p xml:id="i-Gkfj66s98W9z4DqVuhjMq">
            Såväl arbetssätt som behandlingsmetoder måste ständigt förbättras
            i sjukvården. Skarpare krav behöver ställas på regioner och enskilda
            vårdgivare att implementera nationella riktlinjer och nya evidensbaserade
            behandlingsmetoder, på att fasa ut äldre arbetssätt och på att
            ständigt utveckla sin kunskap. Socialstyrelsen bör ges i uppdrag
            att utforma kunskapsstöd för hur kliniker, sjukhus och regioner
            kan införa återkommande peer review (kollegial granskning) som
            ett självklart inslag i svensk sjukvård. Det skulle stärka anställda
            och patienter att regelbundet få en internationell sakkunnigblick
            på behandlingsmetoder, bemötande, logistik, arbetssätt och miljö.
          </p>
          <p xml:id="i-8KE7JRo6H9DaqLXqUEyKoT">
            Det är en grundprincip för sjukvården att bara använda beprövade
            metoder vars effekter har visats vetenskapligt. Healing, homeopati
            och oklara formuleringar om kom­plementärmedicin hör inte hemma
            i svensk hälso- och sjukvård. Liberalerna välkomnar nya läkemedel
            och behandlingsmetoder – om de klarar samma hårda krav på effekt
            och säkerhet som annan medicin. Vi är tacksamma för KAM-utredningens
            förslag att utvidga den s.k. kvacksalverilagen, något vi länge
            föreslagit. Vem som helst kan efter några dagars utbildning kalla
            sig för certifierad, auktoriserad eller licensierad terapeut,
            och be­handla flera allvarliga sjukdomar. Det är en allvarlig
            brist som vi ser framemot att åtgär­da. Vi vill också skärpa lagen,
            så att innehav av en läkarlegitimation tydligt förknippas med
            ansvar för den behandling och de råd man ger. Människor i en utsatt
            situation får inte svikas av vården och lagstiftarna.
          </p>
          <head type="h2" xml:id="i-PNCzQzAHKNsv6j1SpSzxTH">
            Inrätta ett nationellt prioriteringscentrum och klargör sjukvårdens
            prioriteringsplattform
          </head>
          <p xml:id="i-6Naxxmc432ZcfmW6M5p8UA">
            Såväl den medicinska utvecklingen som ett allt längre liv för
            allt fler av oss människor är fantastiska framgångar. Samtidigt
            innebär de ett behov av att prioritera och prioritera bort. Vårdens
            prioriteringar styrs av den prioriteringsplattform som togs fram
            av Priori­teringsutredningen (Vårdens svåra val, SOU 1995:5) och
            antogs av riksdagen (prop. 1996/97:60). Den vilar på tre grundläggande
            och rangordnade etiska principer, nämligen
          </p>
          <list style="ul">
            <item xml:id="i-ACzzh756ZNR1T4A1cFTKdM">
              människovärdesprincipen: alla människor har lika värde och samma
              rätt oberoende av personliga egenskaper och funktioner i samhället
            </item>
            <item xml:id="i-PotwGmTwbbg5NEQGuypao4">
              behovs–solidaritetsprincipen: resurserna bör fördelas efter behov
            </item>
            <item xml:id="i-ETYxrqjLhqURQRew6LnCMv">
              kostnadseffektivitetsprincipen: vid val mellan olika verksamheter
              eller åtgärder bör en rimlig relation mellan kostnader och effekt,
              mätt i förbättrad hälsa och förhöjd livskvalitet, eftersträvas.
            </item>
          </list>
          <p xml:id="i-X74tojEb4HGpNFqiJbjiba">
            På senare tid har en glidning skett av plattformens tolkning,
            så att kostnadseffektiviteten kommit att rangordnas högre och
            patientgrupper kostnadsmässigt ställts mot varandra. Vi menar
            att kostnadseffektivitet är relevant när det gäller vårdens organisation
            och som prioriteringsprincip vid val mellan olika behandlingsmetoder,
            men inte för att ställa patientgrupper mot varandra. Små patientgrupper
            som behöver kostnadskrävande insats­er för behandling av sina
            sjukdomar ska inte behöva stå tillbaka till förmån för behand­ling
            av stora patientgrupper med lindrigare sjukdomar.
          </p>
          <p xml:id="i-AnrZiLQJStH3T68EXgpyku">
            Att principerna är rangordnade är viktigt och tydligt uttalat
            i den etiska plattformen. Det framgår dock inte hur förebyggande
            vård ska prioriteras. Inte heller finns gedigna utredningar med
            förslag på vård som kräver sjukvårdens kompetens, men som är så
            lågt prioriterad att den kan bekostas av varje person. Idag bekostas
            viss vård bara av gemen­samma resurser om det finns speciella
            medicinska skäl, bland annat närsynthetsopera­tioner, kosmetiska
            operationer och resevaccinationer. Framtida prioriteringar kan
            inne­bära att åderbråck och behandling av ärr, rosacea och andra
            åkommor tydligare får stå tillbaka för cancer och diabetesvård.
            Vi kan även behöva ställa tuffare krav på patienten, till exempel
            på rökstopp eller viktnedgång inför vissa operationer för bättre
            resultat.
          </p>
          <p xml:id="i-Y8SFjhdoEkzHAN5iipgtji">
            Sjukvårdens prioriteringar är svåra frågor, som bör diskuteras
            brett och förankras väl, i en blocköverskridande överenskommelse
            i nära samråd med vårdens och omsorg­ens professioner. Vi vill
            se en gedigen fördjupning i hur prioriteringsplattformen bör tolkas,
            komplett med diskussioner om finansiering och behovet av justeringar
            av patient­avgifter. De förtydligade prioriteringarna bör sedan
            regleras i hälso- och sjukvårdslagen samt i socialtjänstlagen.
          </p>
          <p xml:id="i-2qoZoshUL8EaZi9P9hhJoq">
            Prioriteringscentrums framtid behöver utredas. Prioriteringscentrum
            i Linköping bildades 2001 och är ett kunskapscentrum för frågor
            om prioriteringar inom hälso- och sjukvården. Det ska ge ett kunskapsstöd
            för regioner, kommuner, myndigheter och kli­niska verksamheter
            kring dessa frågor. Utvärderingar av verksamheten har gjorts 2004
            (Riksrevisionen) och 2014 (PWC). De har varit positiva. Finansiärerna
            och andra intres­senter ansåg att verksamheten bidragit i det
            nationella arbetet med prioriteringar. Utveck­lingen av nationella
            riktlinjer inom hälso- och sjukvården framhölls som ett tydligt
            exempel där centrumet varit en betydelsefull samarbetspart. Enligt
            Socialstyrelsen fanns ett fortsatt behov av Prioriteringscentrums
            tjänster. Samtidigt konstaterades att centrum­ets verksamhet hade
            begränsad spridning i landet och uppdraget bedömdes vara otydligt.
            Från utvärderingen bedömde regeringen 2015 att verksamheten vid
            Prioriteringscentrum borde fortsätta. Beslut togs om ett treårigt
            uppdragsavtal i syfte att ge centrumet ett tyd­ligt och långsiktigt
            nationellt uppdrag och genom detta förstärka kunskaps- och metod­utvecklingen
            inom området prioriteringar inom vård och omsorg (2016–2018).
            I februari 2019 tecknade Prioriteringscentrum en avsiktsförklaring
            avseende perioden 2019–2020 med parterna i centrumets styrelse
            (Socialstyrelsen, SBU, TLV, Linköpings universitet, Region Östergötland
            samt Rådet för nya terapier). Syftet var att etablera en samsyn
            kring uppdrag och arbetsformer. Uppdraget handlar bl.a. om kunskaps-
            och metod­utveckling när det gäller prioriteringar inom hälso-
            och sjukvården med utgångspunkt i riksdagens principer och riktlinjer
            för detta. Centrumet ska även bedriva omvärlds­bevakning och belysa
            relevanta samhällsförändringar ur ett prioriteringsperspektiv
            samt bidra till kompetensuppbyggnad inom området. Prioriteringscentrum
            har även ett avtal med Region Östergötland för perioden 2018–2020
            enligt vilket centrumet ska bistå som resurs inom prioriteringsområdet
            för regionen och utföra vissa uppdrag åt regionen.
          </p>
          <p xml:id="i-Pi49N334YkhYWu6oTvc321">
            Vi kan konstatera att Prioriteringscentrum är en viktig resurs
            för Socialstyrelsens verksamhet och för region Östergötland men
            att centrumets verksamhet har en begrän­sad spridning i övriga
            landet och att dess uppdrag delvis är otydligt. Verksamheten har
            under de år den bedrivits visat sig så värdefull att dess uppdrag
            bör breddas till hela landet. Vi anser att Prioriteringscentrums
            verksamhet bör utredas med syfte om ett nationellt uppdrag som
            täcker hela landet och statliga myndigheter som Socialstyrelsen
            och detta ska ges regeringen tillkänna.
          </p>
          <head type="h2" xml:id="i-QaziqBT19bX2DHi49EApS7">
            Jämställd vård
          </head>
          <p xml:id="i-JqdHrEbHRxrWd8tQ9nC5Kw">
            Jämställdhetsperspektivet behöver utvecklas ytterligare i hälso-
            och sjukvården. Fort­farande får kvinnor färre provtagningar och
            undersökningar och fler biverkningar. I en studie publicerad i
            Läkartidningen 2015 beskrivs att vårdinsatserna vid en mans hjärt­infarkt
            kostar 40 procent mer än en kvinnas vårdinsatser. Fler män får
            intensiv utred­ning och behandling på hjärtavdelning. Fler kvinnor
            dör på sjukhus vid akut hjärtin­farkt. Den bristande jämställdheten
            slår åt båda håll. Mäns blindtarmar opereras med öppna bukoperationer,
            men kvinnor opereras med titthålskirurgi, som är betydligt enklare
            för patienten. All vårdrelaterad statistik ska analyseras ur ett
            genusperspektiv. Skillnader i behandling kan vara medicinskt motiverade,
            men det vet vi inte förrän vi analyserat dem. Många tillstånd
            och sjukdomar som främst drabbar kvinnor, som endometrios, dyspareuni,
            benskörhet, fibromyalgi och lipödem, är underbeforskade och mindre
            kända än andra tillstånd, vilket kan leda till sämre vård och
            nedprioriteringar. Även kunskapen om skillnader mellan kvinnors
            och mäns sjukdomsbilder måste för­bättras.
          </p>
          <p xml:id="i-BuRJCNMGSe2ArLY8s2grjX">
            Abort tillhör de få sjukvårdande behandlingar som vissa anser
            att personalen ska kunna vägra att ge en patient trots att hon
            efterfrågar och har rätt till den. Vi säger bestämt nej till en
            sådan utveckling. Kvinnans rätt till abort går i alla sammanhang
            före vårdpersonalens privata uppfattningar – allt annat ger utrymme
            för godtycke och otrygghet. Det andra kallar för samvetsfrihet
            inom vården ska heta vårdvägran.
          </p>
          <p xml:id="i-Gng2Tr1iTgqZcs9kPYHKUb">
            Ytterligare en jämställdhetsfråga är stöd och vård efter förlossning.
            Graviditet och förlossning är inga sjukdomar, men de ökar båda
            risken att skadas eller bli sjuk. Såväl förlossningsavdelningar
            som mödrahälsovård behöver bättre fånga upp kvinnor med förlossningsskador.
            Stöd och medicinska insatser behöver stärkas så att alla kvinnor
            får snabb och tillräcklig hjälp. Inom detta område råder stor
            ojämlikhet över landet med spridda öar av kunskap i regioner,
            på kliniker, i ideell sektor och på medicinska, huma­nistiska,
            samhällsvetenskapliga, juridiska institutioner. Satsningarna och
            kunskapsstyr­ningen inom ramen för överenskommelsen mellan Liberalerna,
            Centerpartiet, Social­demokraterna och Miljöpartiet är därför
            mycket angelägna.
          </p>
          <head type="h1" xml:id="i-9h6LqntVZs1znJooizT9cR">
            Sjukvårdens ansvar för jämlikhet och god integration
          </head>
          <head type="h2" xml:id="i-GKwNWKfkC6net4yCVmC9Ar">
            Stärk barn och barnfamiljer i utsatta områden
          </head>
          <p xml:id="i-BnhH9xJVHFj3KzoQiiAhoF">
            Det är dubbelt så vanligt att barn till föräldrar med endast
            förgymnasial utbildning dör under det första levnadsåret än barn
            till föräldrar med eftergymnasial utbildning. Kvinnor födda i
            låginkomstländer löper högre risk att drabbas av komplikationer
            under förloss­ning. Fler mödrar och barn dör i samband med förlossningen.
            Utformningen och tids­planeringen av mödrahälsovård och föräldrautbildning
            behöver i högre grad differen­tieras utifrån stadsdel/tätort/område
            och deltagare. Vaccinationer behöver säkerställas tidigt under
            graviditeten. Även uppföljning och hembesök från barnavårdscentralen
            behöver i högre grad differentieras utifrån familjers behov. Det
            behövs betydligt fler familjecentraler för att stärka barn och
            föräldrar och fler flerpartshembesök där social­tjänsten och en
            barnmorska eller distriktssjuksköterska gör gemensamma hembesök.
          </p>
          <head type="h2" xml:id="i-SZ1Kmvy7KP53mMY4ckyLWc">
            Upptäck och mota hedersförtryck
          </head>
          <p xml:id="i-UZnPVByTmM6EoAjHxMyPHc">
            Förtryck är motsatsen till jämlikhet och frihet. Det är avgörande
            att anställda känner till subtila tecken på hedersförtryck, vågar
            fråga och kan agera. Anhörigtolkar ska inte användas. Hederstänkandet
            kanske fulaste ansikte kallas könsstympning – ett extremt övergrepp
            som medför livslångt lidande. Enligt Socialstyrelsens beräkningar
            kan cirka 40 000 flickor och kvinnor i vårt land vara drabbade
            av detta. Om sjukhus, vårdcentra­ler och elevhälsa inte fattar
            misstanke vid magont, trötthet, huvudvärk eller återkom­mande
            urinvägsinfektioner kommer flickor och kvinnor tvingas fortsätta
            lida. Därför krävs kunskap om könsstympning i hela hälso- och
            sjukvården. Vi beskriver våra för­slag för övriga samhället gällande
            könsstympning i vår riksdagsmotion om heders­relaterat våld och
            förtryck. Varje begränsat liv och varje förlorad frihet är en
            skam för ett samhälle som kan bättre.
          </p>
          <head type="h2" xml:id="i-HNpM3CnMRXhMyE5hjMWqJV">
            Kulturkompetens i sjukvården
          </head>
          <p xml:id="i-XqUB2Rcdc6dC9u99zGYGEw">
            Utrikes födda personers sämre hälsa kan förvärras av språkförbistring,
            av kommunika­tionsproblem och att sjukvården missar riskfaktorer.
            Människor som flyttar till Sverige i vuxen ålder kan dessutom
            bära med sig föreställningar om hälsa, sjukdom, kost, motion,
            vikt, ålderdom, och om den egna möjligheten att förebygga sjukdom
            vs mer fatalistiska uppfattningar om ödet eller onda ögat. Okunskapen
            leder till ohälsa som försämrar för­utsättningarna för att lära
            språk, gå utbildningar och komma ut på arbetsmarknaden. Rätt till
            tolk är en viktig grundförutsättning, men anställda i sjukvården
            behöver även högre kulturkompetens för att minska fördomar, för
            att bättre förstå synen på kost, motion och hälsa i andra kulturer.
            Kompetensen behövs också för att förebygga ibland förekommande,
            undvikbara missförstånd: när en dietist rekommenderar grönsaker
            i kosten nämns inte alltid olja eller tillagningssätt, innebörden
            av att barn äter ”gröt” skiljer sig åt mellan länder vad gäller
            fiber- och sockerinnehåll och när en läkare skriver ut sömntabletter
            som ska tas efter middagen förutsätts ofta ett tidigt kvällsmål.
          </p>
          <head type="h1" xml:id="i-PTxeG3Ep4BYt7RyrkZ4V2U">
            Beredskap – sjukvård som väntar sig det oväntade
          </head>
          <p xml:id="i-CVQTQDW2SoMPPsV4djC1HQ">
            Aldrig mer får svensk hälso- och sjukvård vara så sårbar inför
            leveransstörningar som under Coronakrisens inledningsskede. Sverige
            behöver återställa en fungerande sjuk­vårdsberedskap och staten
            får inte abdikera från sitt uppdrag att säkerställa att bered­skapen
            finns i hela landet. Tre åtgärder är centrala: fungerande beredskapslager
            för medicin och utrustning, förbättrad leveranssäkerhet och produktionskapacitet
            samt att hälso- och sjukvården är integrerad i ett återuppbyggt
            civilförsvar.
          </p>
          <p xml:id="i-CTe5guVfiVzfKZmRF5JdPx">
            Staten behöver säkerställa tillgången på sjukvårdsutrustning,
            medicinteknik och kritiska läkemedel, dels genom omsättningslager,
            dels genom viss inhemsk produktions­kapacitet. Regionerna behöver
            få ansvar för mindre lager, men staten ett övergripande ansvar
            för lång tids uthållighet. Vi beskriver läkemedelsdelen av detta
            närmare i vår motion om läkemedelsfrågor.
          </p>
          <p xml:id="i-VgfnZo2istJuYUWxwNb2iE">
            Mycket av framtidens tillverkning och produktion kommer kunna
            ske genom 3D‑skrivare. Sverige är i princip självförsörjande på
            de råvaror som används i proces­sen. För att kunna skriva ut produkter
            krävs licenser som ofta ägs av utländska företag. Det är viktigt
            att säkra dessa för att kunna tillverka nödvändig utrustning vid
            svåra kriser.
          </p>
          <p xml:id="i-61baBVXEfRGFFjVK9xAttw">
            Det är avgörande för Sveriges beredskap att sjukvården har god
            kompetensförsörj­ning och att anställda garanteras tid att öva
            regelbundet. Därför ska sjukvårdspersonal krigsplaceras på sina
            arbetsplatser och sjukvården ska regelbundet samöva med andra
            delar av totalförsvaret.
          </p>
        </div>
        <div type="motSignatures">
          <list>
            <item xml:id="i-4oYbkAW6xZm6sYKczH6abh">
              Lina Nordquist (L)
            </item>
            <item xml:id="i-FUioUfBbuzWEHyQuanRtsr">
              Johan Pehrson (L)
            </item>
            <item xml:id="i-WEWYMaJS9xaLU99XzvPzpz">
              Maria Nilsson (L)
            </item>
            <item xml:id="i-3ZQMPNvjH8Tzc2E82NXPoi">
              Gulan Avci (L)
            </item>
            <item xml:id="i-JpqoZ38ZkyED64qxx3etiV">
              Christer Nylander (L)
            </item>
            <item xml:id="i-RrcoFMoSxpxyq37thAA7xx">
              Mats Persson (L)
            </item>
            <item xml:id="i-FYyuunXH76KVy6BKfQSWsM">
              Allan Widman (L)
            </item>
          </list>
        </div>
      </div>
    </body>
  </text>
</TEI>
