<?xml version="1.0" encoding="utf-8"?>
<TEI xmlns="http://www.tei-c.org/ns/1.0" xmlns:xi="http://www.w3.org/2001/XInclude" xml:id="mot-202122-SoU-03520">
  <teiHeader>
    <fileDesc>
      <titleStmt>
        <title>En rättssäker familjepolitik i tiden</title>
        <author corresp="i-TqkCALix3mzcE3yNqV7Nee">av Martina Johansson m.fl. (C)</author>
      </titleStmt>
      <publicationStmt>
        <authority>SWERIK PROJECT</authority>
      </publicationStmt>
      <sourceDesc>
        <bibl>
          <title>Motion 2021/22:3520 av Martina Johansson m.fl. (C)</title>
          <idno type="rdwebb">H9023520</idno>
          <rs type="number">3520</rs>
          <orgName type="comitteeAbbreviation">SoU</orgName>
          <ref type="dokument_url_text">http://data.riksdagen.se/dokument/H9023520/text</ref>
          <ref type="dokument_url_html">http://data.riksdagen.se/dokument/H9023520</ref>
          <ref type="dokumentstatus_url_xml">http://data.riksdagen.se/dokumentstatus/H9023520</ref>
          <ref type="docx">http://data.riksdagen.se/fil/43E256EF-E881-4C25-BFDB-8DBCE44FD098</ref>
          <ref type="pdf">http://data.riksdagen.se/fil/C4A2B42C-4B93-4CBF-B000-4FA6EF559EAD</ref>
        </bibl>
      </sourceDesc>
    </fileDesc>
    <profileDesc>
      <particDesc>
        <listPerson>
          <person gender="woman">
            <idno>i-TqkCALix3mzcE3yNqV7Nee</idno>
            <name>Martina Johansson</name>
            <state type="partyAffiliation" ref="Q110832">
              <desc>C</desc>
            </state>
          </person>
          <person gender="man">
            <idno>i-RSqbTnBBX6dtdvF5RUM8Lr</idno>
            <name>Ola Johansson</name>
            <state type="partyAffiliation" ref="Q110832">
              <desc>C</desc>
            </state>
          </person>
          <person gender="man">
            <idno>i-5FLxNWhtPm9nrMhcBeFsUk</idno>
            <name>Johan Hedin</name>
            <state type="partyAffiliation" ref="Q110832">
              <desc>C</desc>
            </state>
          </person>
          <person gender="man">
            <idno>i-A4xHkoj5hLnWEChHnCCjS5</idno>
            <name>Jonny Cato</name>
            <state type="partyAffiliation" ref="Q110832">
              <desc>C</desc>
            </state>
          </person>
          <person gender="woman">
            <idno>i-A1NGMRYUqzQ6yvBRZ8XqFg</idno>
            <name>Linda Modig</name>
            <state type="partyAffiliation" ref="Q110832">
              <desc>C</desc>
            </state>
          </person>
          <person gender="man">
            <idno>i-SE8ApXFZ7ex7Favbm7aCMu</idno>
            <name>Per Schöldberg</name>
            <state type="partyAffiliation" ref="Q110832">
              <desc>C</desc>
            </state>
          </person>
          <person gender="woman">
            <idno>i-X24CbizesfxM3nuznxPzAc</idno>
            <name>Malin Björk</name>
            <state type="partyAffiliation" ref="Q110832">
              <desc>C</desc>
            </state>
          </person>
          <person gender="man">
            <idno>i-DWgcUDJTHbEcGKZqHxJj8C</idno>
            <name>Lars Thomsson</name>
            <state type="partyAffiliation" ref="Q110832">
              <desc>C</desc>
            </state>
          </person>
          <person gender="woman">
            <idno>i-DRqpu2aaHKSgAVbkTGg4rs</idno>
            <name>Catarina Deremar</name>
            <state type="partyAffiliation" ref="Q110832">
              <desc>C</desc>
            </state>
          </person>
        </listPerson>
      </particDesc>
      <correspDesc>
        <correspAction type="status" subtype="closed"/>
        <correspAction xml:id="i-W8ZUEnQi8AG7h4dzUwvCGG" type="signed"/>
        <correspContext corresp="i-W8ZUEnQi8AG7h4dzUwvCGG">
          <note type="signatory" corresp="i-TqkCALix3mzcE3yNqV7Nee"/>
          <note type="signatory" corresp="i-RSqbTnBBX6dtdvF5RUM8Lr"/>
          <note type="signatory" corresp="i-5FLxNWhtPm9nrMhcBeFsUk"/>
          <note type="signatory" corresp="i-A4xHkoj5hLnWEChHnCCjS5"/>
          <note type="signatory" corresp="i-A1NGMRYUqzQ6yvBRZ8XqFg"/>
          <note type="signatory" corresp="i-SE8ApXFZ7ex7Favbm7aCMu"/>
          <note type="signatory" corresp="i-X24CbizesfxM3nuznxPzAc"/>
          <note type="signatory" corresp="i-DWgcUDJTHbEcGKZqHxJj8C"/>
          <note type="signatory" corresp="i-DRqpu2aaHKSgAVbkTGg4rs"/>
        </correspContext>
        <correspAction xml:id="i-4ZbatwmQ3LaNCU8wCiMXqC" type="submitted">
          <date when="2021-10-05"/>
          <time when="10:25:36"/>
        </correspAction>
        <correspAction xml:id="i-JpZV9zu3F9xwd3qL6s7xk8" type="reviewed">
          <date when="2021-10-05"/>
          <time when="12:52:29"/>
        </correspAction>
        <correspAction xml:id="i-2tPigeghtfWr637Emo71WY" type="referred">
          <date when="2021-10-14"/>
        </correspAction>
        <correspAction xml:id="i-JZMAyHVwQAXuqpxgvC7ehu" type="assigned">
          <date when="2022-10-26"/>
          <time when="16:52:23"/>
        </correspAction>
        <correspContext corresp="i-JZMAyHVwQAXuqpxgvC7ehu">
          <ref type="assignedTo">Socialutskottet</ref>
        </correspContext>
        <correspAction xml:id="i-9FhHtJCBmefK4ZLZ2231r" type="behandlas_i"/>
        <correspContext corresp="i-9FhHtJCBmefK4ZLZ2231r">
          <ref type="uppgift">2021/22:JuU24</ref>
          <ref type="ref_dok_id">H901JuU24</ref>
          <ref type="ref_dok_typ">bet</ref>
          <ref type="ref_dok_rm">2021/22</ref>
          <ref type="ref_dok_bet">JuU24</ref>
          <ref type="ref_dok_titel">Processrättsliga frågor</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction xml:id="i-LYrfJ5FWD1vsuZweqYbrp2" type="behandlas_i"/>
        <correspContext corresp="i-LYrfJ5FWD1vsuZweqYbrp2">
          <ref type="uppgift">2021/22:SoU14</ref>
          <ref type="ref_dok_id">H901SoU14</ref>
          <ref type="ref_dok_typ">bet</ref>
          <ref type="ref_dok_rm">2021/22</ref>
          <ref type="ref_dok_bet">SoU14</ref>
          <ref type="ref_dok_titel">Kompetensförsörjning inom hälso- och sjukvården m.m.</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction xml:id="i-8yGEKeqeFNUpiZT4BMkyXk" type="behandlas_i"/>
        <correspContext corresp="i-8yGEKeqeFNUpiZT4BMkyXk">
          <ref type="uppgift">2021/22:SkU17</ref>
          <ref type="ref_dok_id">H901SkU17</ref>
          <ref type="ref_dok_typ">bet</ref>
          <ref type="ref_dok_rm">2021/22</ref>
          <ref type="ref_dok_bet">SkU17</ref>
          <ref type="ref_dok_titel">Skatteförfarande och folkbokföring</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction xml:id="i-PjmYG87m9waRbRRMxjmWxm" type="behandlas_i"/>
        <correspContext corresp="i-PjmYG87m9waRbRRMxjmWxm">
          <ref type="uppgift">2021/22:CU6</ref>
          <ref type="ref_dok_id">H901CU6</ref>
          <ref type="ref_dok_typ">bet</ref>
          <ref type="ref_dok_rm">2021/22</ref>
          <ref type="ref_dok_bet">CU6</ref>
          <ref type="ref_dok_titel">Familjerätt</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction xml:id="i-6fD2fbVW81KHC3RD5moxGb" type="behandlas_i"/>
        <correspContext corresp="i-6fD2fbVW81KHC3RD5moxGb">
          <ref type="uppgift">2021/22:SoU19</ref>
          <ref type="ref_dok_id">H901SoU19</ref>
          <ref type="ref_dok_typ">bet</ref>
          <ref type="ref_dok_rm">2021/22</ref>
          <ref type="ref_dok_bet">SoU19</ref>
          <ref type="ref_dok_titel">Socialtjänstens arbete m.m.</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction xml:id="i-Q86ZZppVFk8kuRfrCDgmqP" type="behandlas_i"/>
        <correspContext corresp="i-Q86ZZppVFk8kuRfrCDgmqP">
          <ref type="uppgift">2021/22:SfU18</ref>
          <ref type="ref_dok_id">H901SfU18</ref>
          <ref type="ref_dok_typ">bet</ref>
          <ref type="ref_dok_rm">2021/22</ref>
          <ref type="ref_dok_bet">SfU18</ref>
          <ref type="ref_dok_titel">Ekonomisk familjepolitik</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction xml:id="i-5naNmeH9HaeYaW7NpYwof8" type="behandlas_i"/>
        <correspContext corresp="i-5naNmeH9HaeYaW7NpYwof8">
          <ref type="uppgift">2021/22:SoU18</ref>
          <ref type="ref_dok_id">H901SoU18</ref>
          <ref type="ref_dok_typ">bet</ref>
          <ref type="ref_dok_rm">2021/22</ref>
          <ref type="ref_dok_bet">SoU18</ref>
          <ref type="ref_dok_titel">Socialtjänstfrågor - barn och unga</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction xml:id="i-4rDhgf6geJkm95DZX5rXjH" type="behandlas_i"/>
        <correspContext corresp="i-4rDhgf6geJkm95DZX5rXjH">
          <ref type="uppgift">2021/22:KU29</ref>
          <ref type="ref_dok_id">H901KU29</ref>
          <ref type="ref_dok_typ">bet</ref>
          <ref type="ref_dok_rm">2021/22</ref>
          <ref type="ref_dok_bet">KU29</ref>
          <ref type="ref_dok_titel">Fri- och rättigheter m.m.</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction xml:id="i-VvygTvxBusb7yVmfFwMew2" type="behandlas_i"/>
        <correspContext corresp="i-VvygTvxBusb7yVmfFwMew2">
          <ref type="uppgift">2021/22:UbU19</ref>
          <ref type="ref_dok_id">H901UbU19</ref>
          <ref type="ref_dok_typ">bet</ref>
          <ref type="ref_dok_rm">2021/22</ref>
          <ref type="ref_dok_bet">UbU19</ref>
          <ref type="ref_dok_titel">Högskolan</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
      </correspDesc>
      <textClass>
        <catRef scheme="#docType" target="#mot"/>
        <catRef scheme="#motionType" target="#kommitte"/>
        <catRef scheme="#motionType" target="#fristående"/>
      </textClass>
    </profileDesc>
  </teiHeader>
  <text>
    <body>
      <div xml:id="i-61dMCEoS6ZrokT3KqKxwBd" type="motHeader">
        <div xml:id="i-Uq6jkUVHimQuc3BKvH3Mio" type="motTitle">
          Motion till riksdagen 2021/22:3520 av Martina Johansson m.fl.
          (C) En rättssäker familjepolitik i tiden
        </div>
      </div>
      <div xml:id="i-LF5JXZE6UBedzuAUut9FGH" type="motBody">
        <div xml:id="i-9vUUrUaEwovPbfHwxnZarR" type="motProposal" subtype="förslag">
          <head xml:id="i-95pqEgWxWQL9oDQPqKPW31">
            Förslag till riksdagsbeslut
          </head>
          <list xml:id="i-JKn2ddwuEv1yYfwJfMifBw" style="ol">
            <item xml:id="i-AaGJeBprXMdfkxVXA8eejw">
              Riksdagen ställer sig bakom det som anförs i motionen om att
              sambor ska kunna avtala om att deras gemensamma bostad ska utgöra
              samboegendom även om den inte införskaffats för gemensamt bruk
              och tillkännager detta för regeringen.
            </item>
            <item xml:id="i-BZTKYaWcxshB8CtN3zBRPW">
              Riksdagen ställer sig bakom det som anförs i motionen om en analys
              av hur sambolagens reglering förhåller sig till informella barnäktenskap
              och tillkännager detta för regeringen.
            </item>
            <item xml:id="i-NjWbegLkvuHTk2YCJyAupg">
              Riksdagen ställer sig bakom det som anförs i motionen om att
              se över möjligheten att ta bort avgiften för ansökan om skilsmässa
              och tillkännager detta för regeringen.
            </item>
            <item xml:id="i-KsuqKVCLkX9C1VCz2xeKp6">
              Riksdagen ställer sig bakom det som anförs i motionen om att
              tillsätta en utredning som ser över regelverket avseende bodelning,
              och detta tillkännager riksdagen för regeringen.
            </item>
            <item xml:id="i-Y4vkaAKMzKM2HbWgYfqNQx">
              Riksdagen ställer sig bakom det som anförs i motionen om att
              inrätta ett frivilligt register för framtidsfullmakter i det allmännas
              regi och tillkännager detta för regeringen.
            </item>
            <item xml:id="i-z9wdaQrjqjkZfLM8MMLfz">
              Riksdagen ställer sig bakom det som anförs i motionen om en översyn
              av framtidsfullmakter i syfte att säkerställa systemets funktion
              och tillkännager detta för regeringen.
            </item>
            <item xml:id="i-NcJgKFiRScugARxUc1iJ2H">
              Riksdagen ställer sig bakom det som anförs i motionen om att
              framtidsfullmakter ska kunna upprättas i digital form och tillkännager
              detta för regeringen.
            </item>
            <item xml:id="i-AvcsgZyyrjgevQzppwLQQ2">
              Riksdagen ställer sig bakom det som anförs i motionen om att
              sambor ska omfattas av föräldraskapspresumtionen och tillkännager
              detta för regeringen.
            </item>
            <item xml:id="i-QaiuFRYGDJZwDc5qZZtWPm">
              Riksdagen ställer sig bakom det som anförs i motionen om att
              avskaffa utredningsskyldigheten för socialnämnden i det fall det
              finns en faderskapsbekräftelse redan under graviditeten som det
              inte finns anledning att ifrågasätta och tillkännager detta för
              regeringen.
            </item>
            <item xml:id="i-Abo9GXgDyhxKjVE3kbT9PR">
              Riksdagen ställer sig bakom det som anförs i motionen om dokumentation
              om den genetiska kopplingen till barnet och tillkännager detta
              för regeringen.
            </item>
            <item xml:id="i-47LUzXRJ2qnebGeRm8ZrFC">
              Riksdagen ställer sig bakom det som anförs i motionen om att
              se över regelverket för hävande av föräldraskap och tillkännager
              detta för regeringen.
            </item>
            <item xml:id="i-FpyzWBLBLEGML9E2EDenxQ">
              Riksdagen ställer sig bakom det som anförs i motionen om att
              genomföra regelförenklingar för embryodonation av överblivna befruktade
              ägg och tillkännager detta för regeringen.
            </item>
            <item xml:id="i-C6EwnKzs5B61Ap5eH8gDf4">
              Riksdagen ställer sig bakom det som anförs i motionen om att
              förändra villkoren för förlängd förvaring av befruktade ägg efter
              tio år och tillkännager detta för regeringen.
            </item>
            <item xml:id="i-8HdFrJkBP3SHvpG4SZ1U5b">
              Riksdagen ställer sig bakom det som anförs i motionen om att
              tillsätta en utredning som ser över hur en individuell bedömning
              i högre grad ska få avgöra om en kvinna kan få genomgå IVF och
              hur regelverket kring IVF kan göras mer enhetligt och tillkännager
              detta för regeringen.
            </item>
            <item xml:id="i-8QYkh4hC56TYGmvXmrXKbQ">
              Riksdagen ställer sig bakom det som anförs i motionen om att
              genomföra lagändringar för att tillåta altruistiskt surrogatmoderskap
              och tillkännager detta för regeringen.
            </item>
            <item xml:id="i-MWhCfgDxnfGu2RU14gxajC">
              Riksdagen ställer sig bakom det som anförs i motionen om att
              utreda hur stöd kan ges till dem som adopterats till Sverige på
              felaktiga grunder, och detta tillkännager riksdagen för regeringen.
            </item>
            <item xml:id="i-PSomj64WkWysnoHeEo6716">
              Riksdagen ställer sig bakom det som anförs i motionen om en utredning
              av hur internationella adoptioner bör organiseras, godkännas,
              kontrolleras och följas upp samt av behoven av författningsändringar
              vad gäller arkiv och dokumentation av adoptioner till Sverige
              och tillkännager detta för regeringen.
            </item>
            <item xml:id="i-7G6Hd9GmsRSrCSj9D6eD8s">
              Riksdagen ställer sig bakom det som anförs i motionen om dokumentation
              rörande adoptioner och tillkännager detta för regeringen.
            </item>
            <item xml:id="i-Kzr5NusAT3m9zL5r1pSY3k">
              Riksdagen ställer sig bakom det som anförs i motionen om att
              utreda hur stödet till det adopterade barnet ska se ut och vem
              som ska vara ansvarig för detta och tillkännager detta för regeringen.
            </item>
            <item xml:id="i-DXTM61whreDb8P22oT8AE">
              Riksdagen ställer sig bakom det som anförs i motionen om barnets
              rätt till en vårdnadshavare och om att tillsätta en utredning
              som ser över förutsättningarna att fastställa föräldraskap och
              vårdnadshavare för barn som tillkommit genom spermadonation, embryodonation
              eller surrogatmoderskap, och detta tillkännager riksdagen för
              regeringen.
            </item>
            <item xml:id="i-J2n12PYWLfU7EsKNSiJi19">
              Riksdagen ställer sig bakom det som anförs i motionen om att
              gemensam vårdnad ska utgöra norm och tillkännager detta för regeringen.
            </item>
            <item xml:id="i-UB66kQg4Hg5uY6kqco2MPK">
              Riksdagen ställer sig bakom det som anförs i motionen om att
              myndighetspost och information ska skickas till båda vårdnadshavarna
              till ett barn och tillkännager detta för regeringen.
            </item>
            <item xml:id="i-YJToguRzF4uuDEaimjRA83">
              Riksdagen ställer sig bakom det som anförs i motionen om att
              se över bostadsbidraget för särlevande föräldrar och tillkännager
              detta för regeringen.
            </item>
            <item xml:id="i-CnETbpXL3YMQu5Sy8E3hmy">
              Riksdagen ställer sig bakom det som anförs i motionen om en översyn
              av lagstiftningen i syfte att säkerställa barnets rätt till kontakt
              och umgänge med för barnet viktiga vuxna och tillkännager detta
              för regeringen.
            </item>
            <item xml:id="i-EjnRntnaXdq6jUzbPCDre6">
              Riksdagen ställer sig bakom det som anförs i motionen om krav
              på medling för att få väcka talan i ett mål om vårdnad, boende
              eller umgänge avseende barn och tillkännager detta för regeringen.
            </item>
            <item xml:id="i-4oi6gcsrZcj3aC2FbrmA2D">
              Riksdagen ställer sig bakom det som anförs i motionen om att
              utreda ansvaret för kostnaden i de fall frågan om vårdnad, boende
              eller umgänge tidigare har varit föremål för domstolsprocess och
              tillkännager detta för regeringen.
            </item>
            <item xml:id="i-94B3YhM3hJxX78LJQq5h3W">
              Riksdagen ställer sig bakom det som anförs i motionen om att
              det ska ske en samlad översyn av socionomutbildningen och tillkännager
              detta för regeringen.
            </item>
            <item xml:id="i-VTiLyFt2dnFkWzpbASNv8D">
              Riksdagen ställer sig bakom det som anförs i motionen om en utredning
              av vilka behörigheter som bör krävas för att fatta olika beslut
              inom socialtjänsten och tillkännager detta för regeringen.
            </item>
            <item xml:id="i-UM6QWMTJRW19PXLL89j1jd">
              Riksdagen ställer sig bakom det som anförs i motionen om enhetliga
              metoder och mallar för utredningar som rör barn och tillkännager
              detta för regeringen.
            </item>
            <item xml:id="i-7oUhLKaBWPrAv9Hoo4kdZh">
              Riksdagen ställer sig bakom det som anförs i motionen om att
              säkerställa att socialtjänsten i alla kommuner har tillgång till
              särskild kompetens för barnutredningar och tillkännager detta
              för regeringen.
            </item>
            <item xml:id="i-SqcS5rHCzjCxmhMk6jceao">
              Riksdagen ställer sig bakom det som anförs i motionen om sekretessbrytande
              bestämmelser och om möjlighet att i utredningsarbetet tala med
              referenspersoner och med barnet utan vårdnadshavares samtycke
              och utan att vårdnadshavaren är närvarande, och detta tillkännager
              riksdagen för regeringen.
            </item>
            <item xml:id="i-3aCjYnJegMuY3QiUT9sAJU">
              Riksdagen ställer sig bakom det som anförs i motionen om att
              införa metoder för riskbedömningar, ändamålsenliga handlingsplaner
              och adekvata stödinsatser för att motverka våld och tillkännager
              detta för regeringen.
            </item>
            <item xml:id="i-NWkhW23D4uE3EAE9g83Q1p">
              Riksdagen ställer sig bakom det som anförs i motionen om att
              klargöra rättsläget när anklagelser om våld och övergrepp förs
              fram i vårdnads-, boende- och umgängesmål och tillkännager detta
              för regeringen.
            </item>
            <item xml:id="i-Byd54s7gcqJqMEUnG8YXnk">
              Riksdagen ställer sig bakom det som anförs i motionen om att
              bedömningen av föräldra- och omsorgsförmåga enligt föräldrabalken
              och lagen om vård av unga bör harmoniera och tillkännager detta
              för regeringen.
            </item>
            <item xml:id="i-PWrXU7WYVekDX361iaAFbe">
              Riksdagen ställer sig bakom det som anförs i motionen om att
              psykiskt våld och kränkningar ska påverka bedömningen i mål om
              vårdnad, boende och umgänge med barn och tillkännager detta för
              regeringen.
            </item>
            <item xml:id="i-J1FmzBKchG58hHzZsm2kSQ">
              Riksdagen ställer sig bakom det som anförs i motionen om att
              klargöra rättsläget när en förälder tar med barnet till ett skyddat
              boende, och detta tillkännager riksdagen för regeringen.
            </item>
            <item xml:id="i-NVdVnrM62vRxVVp1gsJkdJ">
              Riksdagen ställer sig bakom det som anförs i motionen om att
              regeringen bör lagreglera insatsen skyddat boende och tillkännager
              detta för regeringen.
            </item>
            <item xml:id="i-P3UpPRfQUcaEdHF4AG9hDi">
              Riksdagen ställer sig bakom det som anförs i motionen om att
              införa tillståndsplikt för skyddat boende och tillkännager detta
              för regeringen.
            </item>
            <item xml:id="i-KPJcbvdRyrBGdWJpMfu2EA">
              Riksdagen ställer sig bakom det som anförs i motionen om att
              regeringen på lämpligt sätt bör reglera att barn ska ha individuella
              beslut för att vistas på skyddat boende och tillkännager detta
              för regeringen.
            </item>
            <item xml:id="i-AWJLexx723uABZsNqTPxVp">
              Riksdagen ställer sig bakom det som anförs i motionen om att
              regeringen bör ge lämplig myndighet i uppdrag att utveckla kunskapsstöd
              och föreslå eventuella författningsändringar för att säkerställa
              barnets individuella rättigheter även under vistelse på skyddat
              boende och tillkännager detta för regeringen.
            </item>
            <item xml:id="i-6B2voy31nUB9hLZtYySJQe">
              Riksdagen ställer sig bakom det som anförs i motionen om att
              barn ska ha rätt till skolgång under vistelse på skyddat boende
              och tillkännager detta för regeringen.
            </item>
            <item xml:id="i-YLisQPQ4NivtBJYPfpxHo4">
              Riksdagen ställer sig bakom det som anförs i motionen om att
              en förälder som dödar den andra föräldern automatiskt ska förlora
              vårdnaden om barnen och tillkännager detta för regeringen.
            </item>
            <item xml:id="i-TC1JzR1vanmHMMXD1Rh9EZ">
              Riksdagen ställer sig bakom det som anförs i motionen om att
              göra en lagändring för att socialtjänsten ska kunna förordna om
              insatser för såväl föräldrar som barn utan föräldrarnas samtycke
              och tillkännager detta för regeringen.
            </item>
            <item xml:id="i-WfVWuZiRqf2Y6tLDYykLSL">
              Riksdagen ställer sig bakom det som anförs i motionen om att
              se över lagstiftningen för att undanröja hinder för kommunal samverkan
              kring den sociala barn- och ungdomsvården och tillkännager detta
              för regeringen.
            </item>
            <item xml:id="i-3RjmybpCPNT8EVRE4DWMpN">
              Riksdagen ställer sig bakom det som anförs i motionen om att
              socialtjänsten i sin stödjande verksamhet måste agera om det föreligger
              en risk för barns eller andra människors liv och hälsa och tillkännager
              detta för regeringen.
            </item>
            <item xml:id="i-HfTMWtR7Zz6qMdMYTHQ6QP">
              Riksdagen ställer sig bakom det som anförs i motionen om att
              samhällsvård och omhändertagande av barn ska förbättra barnets
              situation och livsvillkor och tillkännager detta för regeringen.
            </item>
            <item xml:id="i-LcBi99KeQERkxoDKExEn7b">
              Riksdagen ställer sig bakom det som anförs i motionen om ett
              nationellt register över familjehem/boenden som tagit emot placerade
              barn, och detta tillkännager riksdagen för regeringen.
            </item>
            <item xml:id="i-CcvsyAkvwmG2ZrDZTmHchF">
              Riksdagen ställer sig bakom det som anförs i motionen om att
              säkerställa att de personer som har neuropsykiatriska diagnoser
              eller andra funktionsnedsättningar får tillgång till stöd och
              behandling, och detta tillkännager riksdagen för regeringen.
            </item>
            <item xml:id="i-WF6R5syTboezciayCc4GHL">
              Riksdagen ställer sig bakom det som anförs i motionen om att
              information om skälen för ett omhändertagande och förutsättningarna
              för att ett omhändertagande av ett barn ska upphöra ska tydliggöras
              och tillkännager detta för regeringen.
            </item>
            <item xml:id="i-2FQVvaw2APeuCbM3jio5rU">
              Riksdagen ställer sig bakom det som anförs i motionen om att
              regeringen bör ta fram en övergripande plan för utveckling av
              familjehemsomsorgen och stärkt stöd till familjehemsföräldrar
              och tillkännager detta för regeringen.
            </item>
            <item xml:id="i-Pqf6NjdatnMhh49rPBZTtq">
              Riksdagen ställer sig bakom det som anförs i motionen om att
              ändra lagen beträffande den tidsgräns som stipuleras för när socialtjänsten
              ska överväga en ansökan om vårdnadsöverflytt och tillkännager
              detta för regeringen.
            </item>
            <item xml:id="i-EfapVzSmvVYWYt1Yoa7EJj">
              Riksdagen ställer sig bakom det som anförs i motionen om att
              se över samarbetet mellan Statens institutionsstyrelses ungdomshem
              och socialtjänsten i ungdomarnas eller klienternas hemkommuner
              samt utreda hur socialtjänstens stöd ska se ut efter att vården
              enligt LVM, LVU och LSU upphör, och detta tillkännager riksdagen
              för regeringen.
            </item>
            <item xml:id="i-6hTG3Ti4G7sw1yVE7kBRby">
              Riksdagen ställer sig bakom det som anförs i motionen om att
              stärka samarbetet mellan vården, elevhälsan och socialtjänsten
              för placerade barn och tillkännager detta för regeringen.
            </item>
            <item xml:id="i-8UtkSQjzCRfwzNaCpa5dBv">
              Riksdagen ställer sig bakom det som anförs i motionen om att
              se över vilka insatser som ska fortsätta att erbjudas efter en
              vårdnadsöverflytt eller adoption av ett placerat barn och tillkännager
              detta för regeringen.
            </item>
            <item xml:id="i-DJi9zXx1Tyu3kTLkPfkgob">
              Riksdagen ställer sig bakom det som anförs i motionen om att
              se över möjligheten att skapa ett jämställt försörjningsstöd och
              tillkännager detta för regeringen.
            </item>
            <item xml:id="i-TxSg7nNMxZjZKSay4UdKAC">
              Riksdagen ställer sig bakom det som anförs i motionen om att
              tydliggöra att krav på aktivering för att få försörjningsstöd
              gäller båda parter i ett biståndshushåll och tillkännager detta
              för regeringen.
            </item>
            <item xml:id="i-PbUTwhabRvLDdArbeLob8L">
              Riksdagen ställer sig bakom det som anförs i motionen om att
              utreda frågan om ett tredje juridiskt kön och tillkännager detta
              för regeringen.
            </item>
            <item xml:id="i-Gv7EsXDKMBaJeLyyCZgfzs">
              Riksdagen ställer sig bakom det som anförs i motionen om att
              regeringen skyndsamt ska återkomma till riksdagen med förslag
              på hur man kan förändra systemet med gode män, förvaltare och
              förmyndare och tillkännager detta för regeringen.
            </item>
          </list>
        </div>
        <div xml:id="i-Lk6SaGbCMK4Mb6ubNDmERZ" type="motContent">
          <head xml:id="i-56mTXe1RL4ws5McXnuXsxz" type="h1">
            Motivering
          </head>
          <p xml:id="i-17xVWqErWHRXSyYjmJeMPT">
            Lagstiftningen måste på ett bra sätt spegla den verklighet som
            den är tänkt att reglera. I takt med att samhället förändras måste
            även lagstiftningen förändras för att inte tappa sin trovärdighet
            och legitimitet. Inte minst är detta viktigt på rättsområden som
            berör så gott som alla och där rättsreglerna har stor påverkan
            på människors dagliga liv. Därför behövs det en modern familjerätt
            som tar hänsyn till att familjer ser olika ut och som ger människor
            stor frihet att leva det liv som de själva vill.
          </p>
          <head xml:id="i-AJGswXmKRV9BmVsEuVjLJp" type="h2">
            Sambors gemensamma bostad
          </head>
          <p xml:id="i-SKCeA6eVasY8a3vKW5mgY3">
            Att leva som sambor är idag den vanligaste formen av parrelation.
            Sambolagen är tänkt att utgöra en trygghetslagstiftning för de
            personer som väljer att bo tillsammans, ha gemensamt hushåll och
            vara ett par utan att gifta sig. Den gemensamma bostaden utgör
            till stor del navet i ett samboförhållande. Bostaden är ofta föremål
            för gemensamma investeringar. Det är därför en fördel om båda
            parterna i ett samboförhållande äger bostaden gemensamt – eller
            att bostaden åtminstone utgör samboegendom. Detta eftersom båda
            då har rätt till hälften var av bostadens värde vid en separation
            eller ett dödsfall. Ett samboförhållande inleds dock ofta genom
            att paret flyttar ihop i den enes bostad. I det fall det handlar
            om en fastighet där lånen på fastigheten överstiger 85 procent
            av fastighetens taxeringsvärde och bägge samborna ska stå på lånet,
            så måste den som flyttar in köpa en andel av fastigheten, vilket
            kan få stora skatterättsliga konsekvenser. Med dagens lagstiftning
            kan detta visserligen lösas genom att halva fastigheten ges i
            gåva till den andra sambon utan att denne går in som medlåneansvarig,
            men detta kan leda till problem längre fram. Ofta löses situationen
            inte alls på förhand med följden att problem uppstår i ett senare
            skede. Centerpartiet vill därför göra det möjligt att avtala om
            att egendom som utgör sambors gemensamma bostad, ska vara samboegendom.
            Detta för att trygga båda parters investeringar och komma undan
            kravet på att parterna måste ha flyttat till en gemensam bostad
            för att egendomen ska anses vara samboegendom.
          </p>
          <head xml:id="i-CgwiqH1HhSTPgYhBNEwChD" type="h2">
            Sambolagen och informella barnäktenskap
          </head>
          <p xml:id="i-CaCCM7ZPafPaC5AE8WDBpv">
            Den 1 juli 2020 infördes det nya brottet barnäktenskapsbrott
            som kriminaliserar s.k. informella äktenskap, det vill säga när
            något förmår eller tillåter en underårig person att ingå en äktenskapsliknande
            förbindelse. I propositionen till lagen konstaterades att straffbestämmelsen
            inte är tillämpbar på sådana situationer där ett barn över 15
            år med vårdnadshavares samtycke lever i en samborelation. Det
            innebär en risk att barn över 15 år kan tvingas in i en äktenskapsliknande
            relation som har formen av ett samboskap. Regeringen bör därför
            ta initiativ till att analysera hur sambolagens reglering förhåller
            sig till informella barnäktenskap när det gäller minderåriga sambor.
          </p>
          <head xml:id="i-5vLc1pBiEucw63aesX3ntQ" type="h2">
            Bodelning
          </head>
          <p xml:id="i-8B76LDoCopveVToiCVyiR1">
            För många kan ekonomi vara en starkt bidragande orsak till att
            man stannar i en relation som man egentligen vill lämna. För att
            minska den ekonomiska kostnaden vid en skilsmässa vill Centerpartiet
            se över möjligheten att ta bort avgiften för att ansöka om skilsmässa
            på 900 kronor. Den sammanflätade ekonomin kan i vissa fall också
            fortsätta att utgöra ett problem långt efter det att ett förhållande
            upphört. Vid en skilsmässa ska normalt en bodelning göras. Om
            parterna inte kommer överens om bodelningen kan en av dem eller
            båda ansöka hos tingsrätten om att en bodelningsförrättare ska
            utses. Bodelningsprocessen riskerar, trots att bodelningsförrättare
            tillsätts, under dessa omständigheter att bli lång och kostsam.
            En trilskande part kan förhala processen i flera år. Under tiden
            kan den andra parten tvingas att leva i ekonomiskt trångmål, ha
            svårt att få bolån och tvingas lägga mycket tid och energi på
            att driva bodelningsprocessen framåt. Bodelningskostnaderna täcks
            inte av rättsskyddet i hemförsäkringen och om­fattas inte heller
            av rättshjälp från staten. Att på olika sätt förhala och försvåra
            en bodelning används därför idag i vissa fall som ett sätt att
            fortsätta utöva makt och kontroll över en tidigare partner. Det
            är oacceptabelt. Centerpartiet vill därför att regelverket för
            bodelning ses över. Bodelningsprocesserna måste bli snabbare och
            effektivare. En utredning bör tillsättas för att exempelvis se
            över om en bodelnings­förrättare ska ges möjlighet att kalla parterna
            vid vite till bodelningssammanträde, om det bör införas en särskild
            bestämmelse om stupstocksföreläggande och anslutnings­överklagande
            i bodelningsprocesser, samt om det bör införas en eventuell begränsning
            av möjligheterna att föra särskild talan. Det behöver även ses
            över hur man kan stärka bodelningsförrättarens möjlighet att ta
            del av bankuppgifter. Vidare finns det anledning att utreda om
            möjligheterna att få ekonomiskt stöd för processkostnaderna ska
            ändras, samt hur fördelningen av processkostnaderna ytterligare
            skulle kunna användas för att effektivisera processen och motverka
            medveten förhalning av densamma. Regelverket för bodelning måste
            ses över så att bodelningsprocesserna blir snabbare och effektiver­are
            och inte kan förhalas av en trilskande part samt att den som försvårar
            processen får bära större del av processkostnaden. I samband med
            att bodelningsprocessen ses över bör man också se över försörjningsskyldigheten.
          </p>
          <head xml:id="i-3UZ1CGgy4L9GdgJ35v5dS4" type="h2">
            Frivilliga register för testamenten och framtidsfullmakter i
            det allmännas regi
          </head>
          <p xml:id="i-URPMY5WGaArnTsxK85wVhF">
            Ett testamente ska för att vara giltigt vara skriftligt, egenhändigt
            undertecknat, och bevittnat av två personer som inte är nära släktingar
            eller omnämnda i testamentet. Det finns däremot inget krav på
            registrering av ett testamente, vilket är rimligt eftersom ett
            testamente måste kunna upprättas rimligt enkelt och skyndsamt.
            Att testamentet inte registreras kan innebära att det lätt kommer
            bort eller faller i glömska. Det är allvarligt när ett testamente
            inte kommer fram och testators yttersta vilja därmed inte kan
            respekteras. Centerpartiet vill därför att det inrättas ett frivilligt
            testamentsregister i det allmännas regi. Möjligheten att registrera
            sitt testamente medför ökad trygghet för testator och kan också
            förenkla för de efterlevande. Regeringen bör därför, i enlighet
            med det tillkännagivande som riksdagen också fattade under våren
            2019, gå vidare med att presentera förutsättningarna för införandet
            av ett frivilligt testamentsregister.
          </p>
          <p xml:id="i-K1tkSuPU1J7ucVKnuR5NgL">
            Lagen om framtidsfullmakter trädde i kraft 1 juli 2017. Ändå
            fortsätter det att beskrivas att exempelvis banker i många fall
            inte accepterar framtidsfullmakter. Detta är givetvis otillfredsställande.
            Regeringen bör därför ta initiativ till en översyn av systemet
            med framtidsfullmakter för att säkerställa systemets funktion.
            Centerpartiet motionerade i samband med att framtidsfullmakter
            infördes om att sådana ska kunna upprättas i digital form. Detta
            ser vi fortfarande som aktuellt då det uppstår svårigheter att
            använda fullmakterna i vardagen i den allt mer digitala kontakt
            som sker med exempelvis banken.
          </p>
          <head xml:id="i-9Y5a51Bi82k8hCk1xxUUyP" type="h2">
            Om barns tillblivelse och föräldraskap
          </head>
          <p xml:id="i-KmAU5AHQYfyWiH8U3KHXbx">
            När en man och kvinna är gifta och kvinnan föder ett barn presumeras
            maken vara far till barnet, det vill säga att det tas för givet
            att maken är far till barnet (faderskaps­presumtion). Under det
            gångna året har riksdagen också fattat beslut om att utöka presumtionen
            så att den omfattar alla fall där ett par är gifta/registrerade
            partners. Om paret istället är sambos krävs det istället för heterosexuella
            sambopar, att mannen skriftligen erkänner faderskapet, och för
            homosexuella sambopar att det görs en föräldraskapsutredning.
            Centerpartiet vill att alla sambor ska omfattas av föräldraskaps­presumtionen.
            Det är inte rimligt att särbehandla barn som föds inom äktenskap/registrerade
            partnerskap i förhållande till majoriteten av alla barn som föds,
            eftersom mer än hälften av alla barn i Sverige idag föds inom
            andra typer av relationer. Föräldra­balken är därmed fortfarande
            i stort behov av en revidering för att åstadkomma en tydlig, könsneutral
            och jämlik lagstiftning.
          </p>
          <p xml:id="i-2jikZycsZEBxDf1Y7PKBSb">
            Centerpartiet vill också att ett föräldraskap ska kunna bekräftas
            preliminärt redan under graviditeten och sedan bekräftas igen
            när barnet är fött, så att frågan om föräldra­skapet i så många
            fall som möjligt är klar när barnet föds. Riksdagen har tidigare
            riktat ett tillkännagivande till regeringen om att överväga införandet
            av en sådan möjlighet. Att föräldraskapet bekräftas redan före
            barnets födelse skapar förutsättningar för ett gemensamt och jämställt
            föräldraskap redan från start, men utgör framför allt en trygg­het
            för barnet. Inte minst kan en möjlighet att bekräfta föräldraskapet
            redan under graviditeten ha stor betydelse för barnet i en situation
            där en förälder avlider före, under eller kort tid efter barnets
            födelse. Vår uppfattning är också att i de fall det finns en faderskapsbekräftelse
            redan under graviditeten så ska socialnämnden inte ha någon utredningsskyldighet
            beträffande faderskapet om det inte finns anledning att ifrågasätta
            att fadern är far till barnet.
          </p>
          <p xml:id="i-MZXUTMkFRsESSvn5aLwVMM">
            Enligt barnkonventionen (artikel 7) har barn, så långt det är
            möjligt, rätt att få kännedom om sitt ursprung. Centerpartiet
            värnar barnets rätt till kännedom om sitt genetiska ursprung.
            Vi anser därmed att den genetiska kopplingen till barnet bör dokumenteras
            i samtliga fall när det rättsliga föräldraskapet inte överensstämmer
            med den genetiska kopplingen. Sådan dokumentation bör ges in i
            samband med den digitala bekräftelsen av föräldraskapet.
          </p>
          <p xml:id="i-41PfLaSSbGZQ1UuHCuwKP5">
            I samband med utvidgningen av föräldraskapspresumtionen till
            att även omfatta samkönade gifta par/registrerade partners, påtalade
            flera remissinstanser problematiken med hävningar av föräldraskap
            och att dessa fall skulle kunna komma att bli vanligare om fler
            föräldraskapspresumtioner infördes. Oron är befogad. Regleringen
            gällande hävning av föräldraskap är redan i dag otillfredsställande
            sett till barnets bästa. Efter ändringen av lagstiftningen 2019
            kan faderskap hävas om barnet kommit till genom exempelvis insemination
            i hemmet med donerade spermier, genom assisterad befrukt­ning
            vid en klinik utomlands som inte är behörig eller vid klinik utomlands
            med donerade spermier från okänd donator, som barnet inte kommer
            kunna få ta del av uppgifter om. När föräldraskapspresumtionen
            nu utökats till att även omfatta samkönade par, kommer fler barn
            som omfattas av föräldraskapspresumtion att ha kommit till på
            de sätt som hävningslagstiftningen särskilt pekar ut. Fler barn
            riskerar därmed att förlora en förälder, och i många fall även
            en vårdnadshavare. Frågan är därmed om hävandereglerna ens är
            förenliga med Europakonventionens artikel 8 om rätten till privat-
            och familjeliv.
          </p>
          <head xml:id="i-Lf38PMaAoeyx6Nf6Hv1dbA" type="h2">
            Embryodonation
          </head>
          <p xml:id="i-T37K4QnGgjqvsFFrtxUbku">
            Centerpartiet välkomnar att embryodonation – det vill säga när
            en kvinna blir gravid med en donerad äggcell och donerad sperma
            – nu har blivit tillåtet i Sverige och att hanteringen av befruktade
            ägg har moderniserats. Embryodonationen ger kvinnan möjlighet
            att bära och föda ett barn, vilket för många är betydelsefullt.
            Nuvarande regelverk innebär dock att befruktade ägg, som blivit
            över i samband med befruktning utanför kroppen, enbart ska få
            användas om paret eller kvinnan är förälder till minst ett barn
            sedan tidigare. Det finns ingen anledning att begränsa ett pars
            eller en kvinnas beslut på detta sätt. Centerpartiet anser därför
            att det ska räcka med att det finns ett skriftligt samtycke från
            donatorn för att befruktade överblivna ägg ska få användas i ett
            senare skede.
          </p>
          <p xml:id="i-68TE9cAPe3ssQhB7kzfMRN">
            Från och med den 1 januari 2019 får ett befruktat ägg förvaras
            fryst i högst tio år istället för fem år. Enligt de nya bestämmelserna
            kan en förlängd förvaring efter de tio första åren medges om det
            finns synnerliga skäl. I likhet med Socialstyrelsen anser Centerpartiet
            inte att det ska krävas synnerliga skäl, utan att det ska räcka
            med särskilda skäl, för att tillåta förlängd förvaring.
          </p>
          <head xml:id="i-VBatex2wFuLd6R6UAthAof" type="h2">
            IVF
          </head>
          <p xml:id="i-DxExckayDVGonQRXzsSPNB">
            Regionerna tillämpar idag olika övre åldersgräns för vem som
            ska få genomgå IVF. Reglerna kring antalet försök som bekostas
            av regionen skiljer sig också åt. Center­partiet anser att det
            behövs ett mer enhetligt regelverk kring förutsättningarna att
            beviljas IVF-behandling då det är en fråga om jämlik tillgång
            till vård i hela landet. Möjligheten att få behandling bör ta
            sin utgångspunkt i en individuell medicinsk bedömning samt i den
            förberedande bedömningen som görs av den sökandes förmåga att
            klara av ett föräldraskap.
          </p>
          <head xml:id="i-KsLcheRGXFun4KrGsgaHGE" type="h2">
            Altruistiskt surrogatmödraskap
          </head>
          <p xml:id="i-FAQJXaqHCgsFNH1WpcLgsF">
            Ett annat tillvägagångssätt för ofrivilligt barnlösa att kunna
            bli föräldrar är surrogat­moderskap. Metoden är särskilt aktuell
            för manliga samkönade par och för kvinnor som saknar livmoder,
            stöter bort foster, eller inte kan genomgå en graviditet. Surrogat­moderskap
            kan kortfattat beskrivas som att en person lånar ut sin livmoder.
            Ett prov­rörsbefruktat ägg planteras in i surrogatmoderns livmoder
            och utvecklas där under graviditeten. Efter förlossningen tar
            de tilltänkta föräldrarna hand om barnet. Metoden är inte tillåten
            i Sverige men i ett flertal EU-länder. Trots att metoden inte
            är tillåten förekommer surrogatmödraskap även i Sverige genom
            att svenska par skaffar barn med hjälp av en surrogatmoder i ett
            annat land eller genom att en svensk surrogatmoder insemineras
            utomlands. Statens medicinsk-etiska råd (Smer), har tagit ställning
            för att altruistiskt surrogatmoderskap kan vara en etiskt godtagbar
            metod under särskilda förutsättningar. Ett altruistiskt surrogatmoderskap
            innebär att surrogatmodern inte erhåller någon ekonomisk ersättning
            utan att insatsen har formen av ett ideellt åtagande, ett sätt
            att kunna hjälpa en närstående att bli förälder. En viktig förutsättning
            är att surrogatmoderskapet sker på helt frivillig väg. Centerpartiet
            delar Smers uppfattning och anser att altruistiskt surrogatmödraskap
            bör tillåtas i Sverige förutsatt att det finns starka rättsliga
            garantier för såväl barnet som den födande kvinnans rättigheter.
            På samma sätt som en kvinna idag kan donera sin livmoder till
            en annan kvinna, borde det även vara möjligt att upplåta sin livmoder
            till att bära någon annans barn men behålla livmodern i sin egen
            kropp. Kvinnor är fullt kapabla att fatta välgrundade beslut över
            sin egen kropp. Genom att tillåta altruistiskt surrogatmödraskap
            i Sverige minskar också risken att surrogatarrangemang genomförs
            i länder där surrogatarrangemanget bygger på att surrogatmodern
            ersätts ekonomiskt och därmed har sämre förutsättningar att fatta
            ett självständigt beslut. Centerpartiet vill därför att altruistiskt
            surrogatmödraskap ska tillåtas i Sverige.
          </p>
          <head xml:id="i-LhC86TE1HuCnQhiGRvRA1D" type="h2">
            Internationellt adopterade
          </head>
          <p xml:id="i-8WeMjscZj1FWZHok1mqSqg">
            Sedan 1970-talet har föräldrar kunnat adoptera barn internationellt.
            Adoptionerna förmedlades precis som idag av föreningar. Föreningarna
            bildades för att hjälpa föräldrar och barn redan innan svenska
            myndigheter skapade regelverk runt auktorisa­tionen.
          </p>
          <p xml:id="i-3Yp2Dy6wXdjCp2dGC7QvYV">
            De senaste åren har det uppdagats att adoptioner i vissa länder
            inte skett på ett korrekt sätt och det finns vuxna personer i
            Sverige som adopterats utan den biologiska familjens vilja eller
            vetskap. Idag har vi ett säkrare system som ska motverka att detta
            sker.
          </p>
          <p xml:id="i-5EsXhNQrUd6PgWcKDFAgZL">
            De personer som vill få vetskap om sin bakgrund oavsett om de
            misstänker att det skett på ett felaktigt sätt eller inte behöver
            få det stödet. Det finns idag möjlighet till stöd i röttersökningen,
            men vi behöver även se över om det behövs ett särskilt stöd till
            de som upptäcker att deras adoption skett på ett felaktigt sätt.
          </p>
          <p xml:id="i-A4bT1dE559km6iZ5XUoYgz">
            Efter att ett barn adopterats till Sverige är kommunerna ansvariga
            för att bistå med det stöd som barnet behöver. Det kan vara mer
            eller mindre stöd, beroende på hur barn och familj mår. Statistiken
            visar att det är en högre andel av dessa barn som lider av psykisk
            ohälsa än andra barn i samma ålder. Med tanke på att det är väldigt
            få adop­tioner som idag sker internationellt så minskar kunskap
            och erfarenhet när det gäller hur stödet ska ske till dessa barn,
            ungdomar och familjer. Kommunerna är även ansvariga för att hjälpa
            barnet att få del av sina rättigheter och eventuellt söka sina
            rötter.
          </p>
          <p xml:id="i-4C5wWw7SX4uRejr4DcqPnW">
            Med det som kommit i ljuset avseende tidigare adoptioner blir
            det tydligt att det sätt på vilket internationella adoptioner
            hittills har organiserats inte är optimalt vare sig när det gäller
            utredningar, beslut, förmedling, rättssäkerhet eller dokumentation.
            Centerpartiet anser därför att en utredning bör tillsättas för
            att föreslå hur framtida adoptioner ska organiseras samt eventuella
            lämpliga författningsändringar vad gäller arkiv och dokumentation
            kring tidigare och framtida adoptioner.
          </p>
          <p xml:id="i-EUbJJC834JejkrzApvWYpF">
            Det kan fortfarande råda osäkerhet kring vårdnaden om ett barn
            som tillkommit genom spermadonation, embryodonation eller surrogatmoderskap.
            Reglerna kan upplevas som svårbegripliga. Det är viktigt att barnets
            vårdnadshavare kan fastställas redan under graviditeten och på
            ett enkelt sätt utifrån fastlagda kriterier. Långa handläggningstider
            kan medföra att vårdnaden om barnet är oklar under lång tid. Särskilt
            i de fall barnet tillkommit utomlands genom surrogatmoderskap
            eller en kombination av surrogatmoderskap och spermie- eller embryodonation
            kan barnet helt sakna vårdnadshavare under utredningstiden. Detta
            försätter barnet i en osäker situation. I en dom från Högsta domstolen
            från den 13 juni 2019 (mål nr Ö 3462-18) framgår det att barnet
            har rätt till en vårdnadshavare och att lagstiftaren bör se över
            rättsläget på området.
          </p>
          <p xml:id="i-8fWnEUwbanEoVwgcdK8DXx">
            Fler barn föds numera utanför äktenskap än inom äktenskap. Detta
            har lett till att en majoritet av de barn som föds vid födelseögonblicket
            bara har en juridisk förälder. Centerpartiet anser att lagen måste
            förändras för att bättre motsvara rådande familje­förhållanden.
            Gemensam vårdnad bör utgöra norm för alla barn, inte bara barn
            till gifta föräldrar. Alla föräldrar bör, oberoende av kön, känna
            sig fullt ut delaktiga och involverade i sitt barn från start.
            Därför bör lagen ändras så att huvudregeln är att barn från födseln
            står under vårdnad av båda föräldrarna. Detta oavsett om föräldrarna
            är gifta eller bor tillsammans och oavsett om de har en relation
            eller inte när barnet föds. Nuvarande lagstiftning, som per automatik
            utesluter fäder som vårdnadshavare i de fall de inte är gifta
            med modern, är otidsenlig och bristfällig ur ett jämställdhetsperspektiv
            och är dessutom negativt för barnet. Den nuvarande ordningen signalerar
            också att föräldrarna inte skulle vara lika viktiga för barnet.
            Detta måste ändras om lagstiftaren med trovärdighet ska driva
            linjen om det gemensamma föräldraskapet och barnets rätt till
            båda sina föräldrar. Centerpartiet vill, mot bakgrund av det ovan
            anförda, att regeringen tillsätter en utredning som ser över vårdnadshavarskapet
            för barn och säkerställer att barnets rätt till vårdnadshavare
            tillgodoses.
          </p>
          <head xml:id="i-XUoVgwePSQLh4fTgUKfm6e" type="h2">
            Myndighetspost till båda vårdnadshavarna
          </head>
          <p xml:id="i-LiBdUWxkYUmJuRLV1njL4z">
            För att säkerställa insyn bör myndighetspost och meddelanden
            från exempelvis förskola och skola alltid skickas till båda vårdnadshavarna
            om de inte delar bostadsadress. Idag skickas sådan post bara till
            barnets boendeförälder även om båda föräldrarna är vård­nadshavare.
            Det är inte rimligt att en vårdnadshavare ska vara beroende av
            att den andra vårdnadshavaren lämnar information. Att myndighetspost,
            post från hälso- och sjuk­vård, förskola/skola m.m. kommer båda
            vårdnadshavarna till del kan också främja en bättre dialog och
            ett bättre samarbete mellan föräldrarna kring barnet.
          </p>
          <head xml:id="i-85VS63JwU8iM8WDzjuLa6j" type="h2">
            Bostads- och underhållsbidrag
          </head>
          <p xml:id="i-9HW1ksTh9YXStorahUpAUT">
            Barn ska ha en bra bostad oavsett var de bor. Dagens regler för
            bostadsbidrag fungerar dåligt i de situationer ett barn bor växelvis.
            Även den förälder som barnet inte är skriven hos kan få bostadsbidrag
            förutsatt att barnet bor där under minst 12 dagar per månad. Den
            skarpa gränsdragningen gör att föräldrar till växelvist bosatta
            barn riskerar att förlora bostadsbidraget om barnet under en eller
            ett par månader bor där färre än 12 dagar. Systemet skapar ekonomisk
            osäkerhet, men leder troligen även till sämre samarbetsklimat
            mellan föräldrar och minskad frihet för barn. Reglerna för bostads­bidrag
            när ett barn bor växelvis bör därför ses över för att bättre anpassas
            till familjers vardag och verklighet.
          </p>
          <head xml:id="i-NgXFTttAoRG3DvAKA2qPuw" type="h2">
            Barnets rätt till en nära och god kontakt med för barnet viktiga
            vuxna
          </head>
          <p xml:id="i-JRoVZJTWjnqqJxZCCFapa1">
            Utöver föräldrarna kan barnet ha relationer till andra vuxna
            som är viktiga för barnet och som står barnet nära. Det kan handla
            om mor- och farföräldrar eller andra när­stående släktingar, familjehemsföräldrar,
            styvföräldrar, eller om barnets biologiska föräldrar lever i samkönade
            relationer. En sådan närstående vuxen kan ha en lika viktig roll
            i barnets liv som en förälder och därmed fungera som en social
            förälder för barnet. Barnets vårdnadshavare har idag ansvar för
            att tillse att barnets behov av umgänge med någon annan som står
            barnet särskilt nära så långt möjligt tillgodoses. Tyvärr är det
            inte ovanligt att det uppstår situationer som medför att vårdnadshavaren
            inte fullföljer sitt ansvar och sätter sin egen vilja framför
            barnets relation. Socialtjänsten har idag möjlighet att föra talan
            i mål som rör barnets rätt till umgänge med andra utöver föräldrarna.
            Sådana mål är mycket ovanliga. Det behövs därför en översyn av
            lag­stiftningen i syfte att säkerställa barnets rätt till kontakt
            och umgänge med en varaktig social förälder. Eventuellt kan talerätten
            behöva utökas så att inte bara socialtjänsten ges rätt att väcka
            talan om umgänge mellan barnet och en vuxen närstående. Det är
            viktigt att barnet har ett stabilt juridiskt skydd för sina relationer
            och detta oavsett i vilken familjekonstellation barnet växer upp.
            Barn ska ha rätt till kontakt med vuxna som är eller har varit
            en viktig del i deras liv.
          </p>
          <head xml:id="i-2h438iCfCbYNdwVd1WWq2i" type="h2">
            Vårdnadstvister om barn
          </head>
          <p xml:id="i-6YXyVM5VazBKzztCmM3Jug">
            Antalet vårdnadsmål (domstolsmål om vårdnad, boende och umgänge
            för ett barn) har ökat med nästan 50 procent sedan den nya lagstiftningen
            på området trädde i kraft 2006. Forskning visar att barn som varit
            föremål för en vårdnadstvist påverkas negativt i sin känslomässiga
            och sociala utveckling. De löper högre risk att utveckla beteende-
            och skolproblem och psykisk ohälsa både på kort och lång sikt.
            Det är därför angeläget att få stopp på den lavinartade ökningen
            av antalet vårdnadsmål och att samhällets fokus inriktas på att
            stötta föräldrar i att hitta samförståndslösningar snarare än
            att slita tvister. Regeringen har under året lagt fram en proposition
            som innebär att det blir obligatoriskt med ett informationssamtal
            för att få stämma i vårdnadsmål. Detta är ett steg i rätt riktning,
            men i likhet med flera remissinstanser ifrågasätter Centerpartiet
            om införandet av obligatoriska informationssamtal verkligen kommer
            att minska antalet stämningar i vårdnads-, boende- och umgängesmål
            (fortsättningsvis vårdnadsmål). Åtgärden är enligt vår mening
            inte tillräckligt inriktad på konfliktlösning för att ha någon
            egentlig effekt. Förslaget med informationssamtal är inte heller
            en beprövad metod. Vi föreslår i stället ett obligatoriskt medlingsförfarande.
            Detta är ett förfarande som används i flera av våra grannländer,
            bl.a. Finland, med gott resultat. Det är en beprövad metod som
            också visat sig kunna hålla tillbaka antalet vårdnadsmål i domstol.
            Ett obligatoriskt medlings­förfarande bör därför skyndsamt införas
            även i Sverige.
          </p>
          <p xml:id="i-1719q3FG9mbkDU97XGRqji">
            Det obligatoriska medlingsförfarandet ska präglas av att på ett
            konstruktivt sätt försöka få föräldrarna att komma fram till lösningar
            i stället för att passivt motta information. Målsättningen ska
            vara att lösa de uppkomna problemen genom medling i stället för
            i domstol. I den finska modellen sker medlingen av en särskilt
            utbildad jurist ofta bistådd av en barnpsykolog. Att förena två
            olika yrkeskårers sakkunskap på detta sätt har visat sig framgångsrikt.
            Genom medlingen ska båda föräldrarna få en objektiv bild av förutsättningarna
            för processen, tidsramar, kostnader, tänkbara utfall, samt få
            hjälp att hitta samförståndslösningar. Det är också viktigt att
            föräldrarna medvetande­görs om de risker som tvister generellt
            sett medför för barn. Den som står i begrepp att inleda en vårdnadstvist
            måste på ett tydligare sätt än idag ställas inför frågan om det
            verkligen är värt att starta en tvist. Båda föräldrarna bör konfronteras
            med frågan vad det skulle betyda för barnet om de resurser som
            tvisten kommer att ta i anspråk av föräldern – i form av tid,
            kraft och pengar – istället skulle satsas på barnet. Om föräldern
            konkret ställs inför tanken att valet står mellan att inleda en
            tvist eller att istället satsa motsvarande resurser på gemensamma
            upplevelser och aktiviteter med barnet, framstår tvisten ofta
            som orimlig. Gemensamma minnen och goda upplevelser har ofta också
            långt större betydelse för barnets relation till föräldern än
            ett formellt beslut om exempelvis ensam vårdnad.
          </p>
          <p xml:id="i-Xpq6JZf3FwNTLyQPSVsKyq">
            I de fall som trots allt utmynnar i en vårdnadsprocess är det
            viktigt att domstols­beslutet är väl underbyggt och blir bra för
            barnet. Alla barn, även yngre barn, ska ha rätt att komma till
            tals och vara delaktiga. Detta gäller inte bara i frågor om vårdnad,
            boende och umgänge utan i alla frågor som rör barnet. De professionella
            aktörer som är involverade i processer som rör barn, exempelvis
            domare, familjerättssekreterare, socialsekreterare och ombud,
            bör vara väl förtrogna med barns behov och hur barn generellt
            sett reagerar. För att stärka barnperspektivet bör alla yrkesverksamma
            som är involverade i processer som rör barn ha genomgått särskild
            utbildning. Särskilda kunskaper och lämplighet är framför allt
            viktigt när den professionella aktören ska prata direkt med barnet.
          </p>
          <p xml:id="i-E2wEKqHchFaNGJET5zJpd6">
            Centerpartiet vill vidare att reglerna om kostnad för vårdnads-,
            boende- och umgängesmål ses över. Att återkommande väcka talan
            i ett vårdnadsmål kan användas som ett sätt att utöva makt och
            psykiskt trakassera en före detta partner. Givetvis kan en ny
            talan grunda sig på nya omständigheter, men inte sällan är återkommande
            processer snarare ett uttryck för bristande lyhördhet och acceptans
            av fattade beslut. Vi menar därför att det behövs incitament för
            att stävja återkommande processer mellan samma parter rörande
            samma barn. I de fall frågan om vårdnad, boende och umgänge tidigare
            har varit föremål för domstolsprocess bör huvudregeln därmed vara
            att den som på nytt stämmer i domstol och förlorar målet ska betala
            även motpartens rättegångskostnader. Undantag bör göras i de fall
            medlaren för medlingsförfarandet intygar att förutsätt­ningarna
            är sådana att en ny domstolsprocess är påkallad. De ordinarie
            reglerna för rättegångskostnader i vårdnadsmål bör då tillämpas.
          </p>
          <head xml:id="i-L4UtK9p6ZQqqohUMaxJoe" type="h2">
            Socialtjänstens utredningar av barn och ungdomar
          </head>
          <p xml:id="i-WNpq8wxo8g1YMkoVr4i69a">
            Socialtjänstens utredning har ofta stor betydelse för bedömningen
            i vårdnads- och omhändertagandemål. Det är därför av största vikt
            att utredningen är saklig och välgjord. Utredaren behöver besitta
            den kompetens som krävs för att kunna göra en rättvisande bedömning
            av barnets situation. En utredare som exempelvis genomför ett
            barnsamtal i ett brottmål har vanligen särskild kompetens för
            det. Ett liknande krav på särskild kompetens borde även gälla
            för den utredare som genomför exempelvis ett barnsamtal i ett
            vårdnadsmål eller i ett ärende enligt socialtjänstlagen eller
            lagen om vård av unga.
          </p>
          <p xml:id="i-AKYfqY9BetAgLRt4mpneCm">
            Det behövs en bred översyn av socionomutbildningen och dess examensmål,
            samt av kraven på den kommunala socialtjänstens kompetensutveckling
            och tillämpning av evidensbaserade metoder. Förslaget om att göra
            socionom till ett legitimationsyrke bör ingå i en sådan översyn.
            Att utvidga det behörighetskrav som infördes 2014 kan också vara
            ett aktuellt alternativ. Konsekvenser för kompetensförsörjningen
            i glesbygd är ett av många olika perspektiv som behöver beaktas.
          </p>
          <p xml:id="i-9tqr572Ci5DAZRkShFMheY">
            Socionomutbildningen är idag en bred utbildning som spänner över
            hela det sociala verksamhetsfältet. För att säkerställa att medarbetare
            inom socialtjänsten har rätt kompetens för sitt specifika uppdrag
            behöver grundutbildningen kompletteras med fördjupnings- och specialistutbildning
            liknande den specialisering som exempelvis finns för sjuksköterskor.
            Viss specialisering/inriktning borde införas redan under grund­utbildningen
            och inkludera praktik eller tjänstgöring. Nyutexaminerade socialtjänst­handläggare
            behöver stöd och introduktion för att komma in i yrket. Vi ser
            också behov av att kommunala socialtjänsthandläggare erbjuds regelbunden
            kompetensutveckling.
          </p>
          <p xml:id="i-P32Gb8MbZnCQaJwJyWz4Ur">
            Idag finns det, utöver de allmänna råd och den handbok som Socialstyrelsen
            ger ut, ingen formell mall för hur en socialtjänstutredning ska
            se ut eller krav på vad den ska innehålla. Tillvägagångssätt och
            innehåll skiftar därför, liksom kvalitén. För att förbättra utredningarnas
            kvalitet, saklighet och stringens finns det behov av att införa
            en enhetlighet när det kommer till utredningsmetod och innehåll
            för vårdnadsutredningar och andra utredningar som gäller barn.
            Det är också viktigt att öka och ta tillvara nya rön inom verksamhetsnära
            forskning i hur man arbetar med utredningar och bedömning av barns
            situation. En enhetlig och väl utarbetad mall och metod kan på
            många sätt utgöra en trygghet för utredaren och säkerställa objektiviteten.
            Med en enhetlig metod blir utredningsarbetet också enklare, effektivare
            och mindre känslostyrt. Att social­tjänstens utredningar har stor
            betydelse för domstolarnas bedömning framgår av att 97 procent
            av domstolsavgörandena ligger i linje med utredningens förslag
            till beslut. Samtidigt konstaterar Ivo att socialtjänstens utredningar
            – dessa för domstolarna så viktiga vägledande dokument – uppvisar
            brister i 67 procent av de ärenden Ivo granskat som rör barn.
            Centerpartiet vill därför tillsätta en utredning av vilka evidensbaserade
            metoder för socialtjänstens utredningar av barn och unga som finns
            att tillgå, vilka som används idag och vilka som kan rekommenderas
            till kommunerna. Utredningen bör även se över hur man kan säkerställa
            att socialtjänsten i alla kommuner har stabil, tillräcklig och
            jämlik tillgång till särskild kompetens för utredning av barn
            och unga.
          </p>
          <p xml:id="i-P3wZXtDvYpFtDqApoNrc7q">
            Många som arbetar med vårdnads- eller barnutredningar vittnar
            om att utred­ningsarbetet försvåras av de regler som är satta
            att skydda integriteten hos de inblandade. Integriteten ska skyddas
            men reglerna får inte vara sådana att det inte är möjligt att
            få tillgång till den information som krävs för att bedöma vad
            som är bäst för barnet. Fler sekretessbrytande bestämmelser behöver
            därför införas för att säkerställa att de utredningar som görs
            är fullständiga och väl underbyggda. Barn har en ovillkorlig rätt
            att komma till tals – antingen direkt eller genom företrädare.
            Detta gäller även yngre barn. De åsikter som barnet för fram ska
            beaktas med hänsyn till barnets ålder och mognad. Det gäller i
            alla utredningar, domstolsförfaranden och administrativa förfaranden
            som rör barnet. Genom en nyligen genomförd lagändring har utredare
            i vårdnads-, boende- och umgängesutredningar fått ökade möjligheter
            att prata med barnet trots att vårdnadshavaren motsätter sig det.
            Vi vill att socialtjänsten ska kunna tala med barn i alla barnärenden
            utan krav på vårdnadshavares samtycke och utan att vårdnadshavare
            är närvarande. Detsamma bör även gälla ifråga om möjligheten att
            hämta in uppgifter från referenspersoner, exempelvis barnets lärare,
            förskolepersonal eller tränare. Riksdagen har också riktat ett
            tillkännagivande till regeringen om att se över frågan om utökade
            möjligheter för socialnämnden att hämta in uppgifter utan en vårdnadshavares
            samtycke.
          </p>
          <p xml:id="i-BUwyGCcVpfK9Ncx8rhqyL6">
            Anklagelser om våld och/eller övergrepp är idag vanligt förekommande
            i vårdnadsmål. Kriterierna för hur sådana uppgifter ska hanteras
            och bedömas är dock bristfälliga. Sedan tidigare har behovet av
            ökad kvalitet och enhetlighet i socialtjänstens utredningar där
            uppgifter om våld har förts fram uppmärksammats. Myndigheten för
            familjerätt och föräldraskapsstöd (MFoF) har på regeringens uppdrag
            gjort en kart­läggning som visar att det idag inte finns några
            metoder för riskbedömningar och inte heller ändamålsenliga handlingsplaner
            eller adekvata stödinsatser för att motverka våld. Detta är allvarligt
            och måste snarast åtgärdas. Det finns anledning att påtala att
            för­ändringar i lagstiftningen fyller en begränsad funktion om
            det saknas verktyg för att omsätta lagstiftningen och inriktningen
            i praktiken.
          </p>
          <p xml:id="i-H5QwZuWM435VGZLLoVFBGN">
            Centerpartiet har länge också efterfrågat att lagstiftaren på
            ett tydligare sätt måste klargöra hur bedömningen ska se ut i
            de fall där anklagelser om våld och övergrepp förs fram i ett
            vårdnads-, boende- och umgängesmål. Regeringen har nyligen också
            hörsammat denna begäran och tillsatt en utredning med detta uppdrag.
            Det är bra, inte minst eftersom det för närvarande pågår flera
            olika lagstiftningsprocesser som rör våld i nära relation, brott
            mot barn och hedersrelaterat våld och förtryck. Det är viktigt
            att utfallet av dessa olika processer påverkar vårdnadsmålen på
            ett stringent sätt.
          </p>
          <p xml:id="i-D82hz3QD4xx4W5bV6nnFs">
            Barnets rätt att slippa våld, missbruk, samt allvarlig psykisk
            sjukdom eller omsorgsbrister måste alltid värderas högt. Barn
            ska inte heller behöva bevittna våld mot en omsorgsperson. Centerpartiet
            har länge drivit på för att barnet i ett sådant läge ska anses
            vara ett brottsoffer i straffrättslig mening. Riksdagen har glädjande
            nog nu röstat igenom en sådan lag. Det innebär att den som utsätter
            barnet för att bevittna våld mot en närstående person också gör
            sig skyldig till ett brott mot barnet. Detta ska givetvis även
            ha bäring på frågan om vårdnad, boende och umgänge.
          </p>
          <p xml:id="i-RA6STm14guZjdc1zj9fLfh">
            Det är också angeläget att det sker en harmoniering mellan lagen
            om särskilda bestämmelser om vård av unga (LVU) och föräldrabalken
            rörande bedömningen av föräldra- och omsorgsförmåga. Det framstår
            som märkligt att missförhållanden och risker som kan ligga till
            grund för omhändertagande av ett barn, eller ett beslut om umgängesbegränsning
            enligt LVU, inte värderas på samma sätt i ett vårdnadsmål.
          </p>
          <p xml:id="i-MUtEztNHJMuTNnAFfCWtZA">
            Även om det i förarbetena till lagstiftningen som rör vårdnad
            och umgänge med barn talas om att förekomsten av kränkningar också
            ska påverka bedömningen, så står det klart att psykiskt våld eller
            kränkningar i praktiken inte påverkar frågan om vårdnad, boende
            och umgänge med barn. Barn ska inte behöva utstå vare sig våld,
            psykiskt våld eller kränkningar och Centerpartiet föreslår därför
            en förändring av detta.
          </p>
          <p xml:id="i-8GHa1ELwZCuBRaiQeZ3wRS">
            Socialtjänsten i varje kommun ansvarar för att barn som bevittnar
            våld får det stöd och den hjälp de behöver. I januari 2018 lämnade
            utredningen Ett fönster av möjligheter (SOU 2017:112) förslag
            om att insatsen skyddat boende både måste definieras och omfattas
            av särskilda kvalitetskrav och tillståndsplikt. Utredningen föreslog
            också att skyddat boende lagregleras som en placeringsform både
            för vuxna och medföljande barn. Regeringen bör gå vidare med utredningens
            förslag i denna del och det finns även anledning att utreda om
            skyddade boenden ska vara tillståndspliktig verksamhet för att
            exempelvis kunna garantera barns rättigheter.
          </p>
          <p xml:id="i-KMiCgNJrKyPDeKCNz66TVG">
            De barn som vistas på skyddat boende behöver få ett eget biståndsbeslut.
            Idag betraktas de som medföljare till vårdnadshavaren, med konsekvensen
            att det vanligen saknas både dokumentation, uppföljning och insatser
            för barnet. Detta måste ändras så att man ser till barnets individuella
            rättigheter. Socialtjänsten måste också säkerställa att barnets
            rätt till skola, vård etc. blir tillgodosett för att barn ska
            kunna få sin rätt till skol­gång tillgodosedd även under de svåra
            omständigheter som det kan innebära att bo i skyddat boende. Det
            är mycket angeläget att regeringen skyndsamt tar initiativ till
            att genomföra utredningens förslag.
          </p>
          <p xml:id="i-BAAjatPG9SZk8EMERbDzcP">
            Om det är klarlagt att en förälder utsatt personer i familjen
            för våld, trakasserier eller andra kränkningar, ska detta anses
            som en klar brist i omsorgs- och föräldraförmågan. I de fall det
            föreligger en framtida risk för våld, hot eller fridskränkningar
            så ska den person som riskerar att göra sig skyldig till sådana
            handlingar inte ha del i vårdnaden. I de fall ett umgänge medför
            risk för våld, hot eller fridskränkningar ska inte heller umgänge
            fastställas i dom eller beslut. Eftersom umgänge kan ske på olika
            sätt – ordinärt umgänge, övervakat umgänge, telefon- eller videosamtalsumgänge,
            umgänge genom e-post eller brev/kort – kan en form av umgänge
            anses medföra risker medan en annan form anses riskfritt. Prövningen
            ska alltid utgå från omständigheterna i det enskilda fallet. Förutsättningen
            är också alltid att ett umgänge ska vara i enlighet med barnets
            bästa och att umgänget alltid är till för barnet. Det är barnets
            intresse och behov av umgänge som ska tillgodoses, inte förälderns.
            En förälder har inte någon absolut rätt till umgänge med sitt
            barn. Detta framgår idag av förarbeten men bör även lyftas in
            i lagtexten.
          </p>
          <p xml:id="i-5gCjh7sr5Gz5X5YxiiMUk8">
            Utgångspunkten måste alltid vara att våld, övergrepp och omsorgsbrister
            är en ytterst allvarlig sak, aldrig en privatsak. Anklagelser
            om våld och övergrepp ska, av respekt både för den som utsatts
            och den som står anklagad, som huvudregel alltid utredas inom
            ramen för en brottmålsprocess och inte som en del av ett civilmål
            mellan enskilda. Samhället måste alltid ikläda sig ett ansvar
            och agera stringent och kraftfullt i situationer där så allvarliga
            anklagelser kommer på tal. I de fall anklagelser om våld och övergrepp
            prövas rättsligt endast inom ramen för en vårdnadsprocess bör
            lagstiftaren därför tydliggöra att stödet för anklagelserna bör
            vara av viss styrka. I bedömningen bör vägas in i vilken utsträckning
            det finns objektivt stöd för anklagelserna, samt när i tiden polisanmälningar
            eller andra dokumenterade eller bevittnade omständigheter förts
            fram – om anklagelserna förts fram långt före det att vårdnadstvisten
            inleddes eller det i övrigt förelåg splittring mellan parterna.
            Om den anklagade även varit föremål för anklagelser om våld eller
            övergrepp mot andra personer bör även detta vägas in i bedömningen.
            Vidare bör utredningar, undersökningar och samtal med barnet där
            en förälder eller annan nära anhörig till barnet eller föräldrarna
            närvarat, tillmätas ett begränsat bevisvärde. Även med beaktande
            av att det råder fri bevisföring och fri bevisvärdering i svensk
            rätt, bör det av intyg eller journalanteckningar som ges in i
            vårdnadstvister också framgå vem som utfärdat intyget eller journalanteckningen
            och i vilken roll, för att detta över huvud taget ska tillmätas
            något bevisvärde av betydelse.
          </p>
          <p xml:id="i-72iwsCKmNihfyiEpWoPGXQ">
            Nuvarande lagstiftning innebär att en förälder som dödar den
            andra föräldern automatiskt blir ensam vårdnadshavare. Detta är
            oacceptabelt. Lagstiftningen ska istället utformas så att den
            förälder som dödar den andra föräldern automatiskt förlorar vård­naden
            om barnet. Samhället ska då utse en särskilt förordnad vårdnadshavare
            för barnet. Det formella förfarandet bör kunna utformas på samma
            sätt som för de situationer där ett barn, exempelvis till följd
            av en olycka, förlorar båda sina föräldrar vid samma tillfälle.
          </p>
          <head xml:id="i-YMDsJfTRsecwUhZPjGrDZf" type="h2">
            Utsatta barn
          </head>
          <p xml:id="i-CW3jCbGQbo9LgAhrV6njBs">
            Kommunens socialtjänst har det yttersta ansvaret för att se till
            att barn som far illa får det skydd och stöd som de behöver. Tyvärr
            har socialtjänsten idag allt för få verktyg för att utföra detta
            uppdrag. Möjligheterna för socialtjänsten att utan föräldrarnas
            samtycke förordna om insatser före det att ett tvångsomhändertagande
            är påkallat, är ytterst begränsade. Socialtjänsten kan därför
            ha svårt att arbeta proaktivt för att avhjälpa brister i hemmiljön
            och i föräldrarnas omsorgs- och föräldraförmåga. I de fall barnet
            utsätts för allvarlig risk till följd av sitt eget beteende finns
            möjlighet att använda sig av så kallat mellantvång som innebär
            att den unge kan åläggas att genomgå behandlingar och åtgärder
            utan att vara föremål för vård enligt lagen om vård av unga. Om
            risken istället beror på brister i hemmiljön eller i föräldrarnas
            omsorgs- och föräldraförmåga är socialtjänsten så gott som helt
            hänvisad till att arbeta med frivilliga insatser förutsatt att
            situationen inte är så allvarlig att ett tvångsomhändertagande
            kan komma i fråga. Centerpartiet välkomnar den nya lag som arbetats
            fram inom ramen för januariavtalet och som ger socialtjänsten
            rätt att gå in med insatser utan föräldrarnas samtycke i de fall
            det föreligger misstanke om att barnet utsätts för hedersbrott.
            Vi anser emellertid att det finns behov av en lagändring som gör
            det möjligt att besluta om sådana tvingande insatser, såväl för
            den unge som för föräldrarna, även vid andra risker eller omsorgs­brister.
          </p>
          <p xml:id="i-YKkZdwqmS35tEk3Ng9RZwy">
            Det är positivt att riksdagen under det gångna året riktat ett
            tillkännagivande till regeringen om att även de orosanmälningar
            som inte leder till utredning ska vara sökbara. Alla hinder för
            kommuner att samarbeta över kommungränserna kring den sociala
            barn- och ungdomsvården bör också undanröjas. Det är av yttersta
            vikt att samarbetet mellan elevhälsan, barn- och ungdomshälsan,
            primärvården och social­tjänsten stärks. Genom att anlägga ett
            barnperspektiv kan aktörerna skapa organisations- och samarbetsformer
            som möjliggör tidig upptäckt av utsatthet. Hinder som idag försvårar
            sådana samarbeten och informationsutbyten måste ses över till
            förmån för lagstiftning och riktlinjer som främjar samverkan.
          </p>
          <p xml:id="i-MJxoezndVmePa1RnvqhteJ">
            Socialtjänsten har som huvudsaklig uppgift att erbjuda hjälp
            och stöd. Uppgiften att hjälpa och stödja en enskild person, en
            förälder eller en familj får dock aldrig vara viktigare än att
            slå vakt om ett barns eller andra människors liv och hälsa. En
            social­sekreterare som exempelvis känner till att en person har
            ett beroende och har körkort, måste anmäla detta till Transportstyrelsen.
            På samma sätt ska även kännedom om relationsvåld i ett hem där
            det finns barn alltid leda till att socialtjänsten inleder ett
            separat barnärende.
          </p>
          <p xml:id="i-PgnPXP5uSnLaCKnun5AUv2">
            En undersökning genomförd av Rädda Barnen hösten 2017 visar att
            vården av våldsutsatta barn ofta brister. I undersökningen intervjuades
            enhetschefer inom Barn- och ungdomspsykiatrin (bup) i olika delar
            av Sverige. Flertalet bup-enheter ansåg att de inte kunde erbjuda
            fullgod behandling för barn som varit utsatta för våld. Endast
            en tredjedel (36 %) av bup-enheterna tyckte att de kunde erbjuda
            adekvat stöd och behandling för dessa barn. För att minska risken
            för otrygghet och ohälsa bland brottsutsatta barn krävs mekanismer
            för en tidig upptäckt och för ett stärkt stöd till verksamheter
            som har i uppdrag att behandla barn. En avgörande del kan vara
            att barn får frågan om våldsutsatthet utan förälders/vårdnadshavares
            närvaro. Socialstyrelsen har tagit fram en rekommendation om att
            frågan om våld i nära relationer ska tas upp i alla ärenden inom
            bup. Myndigheten har också utvecklat en webbutbildning riktad
            mot anställda inom bup. Detta är ett steg i rätt riktning, men
            än idag saknar många verksam­heter som möter barn den kunskap
            och kompetens som krävs för att i ett tidigt skede kunna möta
            barn som riskerar, eller redan har, farit illa. Det finns därför
            behov av nya riktlinjer och kunskapsstöd i syfte att öka kompetensen
            bland samtliga yrkesgrupper som arbetar med barn som riskerar
            att utsättas för våld.
          </p>
          <p xml:id="i-TNCqYreYUqo5oKYKWtVQme">
            Barn som utsätts för kommersiell sexuell exploatering blir ofta
            föremål för om­händertagande med placering på låst institution,
            exempelvis Sis-placering. Detta är ofta en rent kontraproduktiv
            åtgärd. Det är också stötande att dessa barn, som blivit utsatta
            för brott, behandlas på samma sätt som barn som begått allvarlig
            brottslighet. Social­styrelsen bör därför få i uppdrag att utreda
            socialtjänstens och psykiatrins insatser för barn som utsatts
            för kommersiell sexuell exploatering, samt utveckla nya metoder
            och insatser för målgruppen. Socialstyrelsen bör också få i uppdrag
            att ta fram föreskrifter och allmänna råd kring bemötande och
            stöd åt personer som är offer för prostitution eller andra former
            av kommersiell sexuell exploatering.
          </p>
          <head xml:id="i-4LzHpNrAcoLsi5rpsTnQSC" type="h2">
            Omhändertagna barn
          </head>
          <p xml:id="i-MnZwA86tUYYXLmdEWtkNgj">
            En grundläggande förutsättning för att ett omhändertagande av
            ett barn ska anses legitimt är att det faktiskt innebär att samhällsvården
            förbättrar barnets situation och livsvillkor. Att som barn vara
            föremål för ett omhändertagande är i sig traumatiskt och påverkar
            barnet på ett högst ingripande sätt. Forskning visar att omhändertagna
            barn är överrepresenterade i fråga om framtida risk för missbruk,
            kriminalitet och psykisk ohälsa. Den s.k. Vanvårdsutredningen
            visade att tvångsvårdsplaceringar historiskt sett ibland har inneburit
            att barn utsatts för allvarliga övergrepp, i många fall allvarligare
            än vad som hade varit fallet om barnet hade fått vara kvar i föräldrahemmet.
            Även idag finns exempel på situationer när barn far illa under
            en placering. Det finns flera exempel på att barn utsatts för
            sexuella övergrepp när de befunnit sig på HVB- eller Sis-hem,
            eller på olika sätt utsatts i ett familjehem som samhället inte
            gjort en tillfredsställande bakgrundskontroll av. Det finns också
            exempel på att barn avviker från placeringen, eller tvingas att
            återkommande byta placering. Detta är helt orimligt. Samhället
            bär ett mycket tungt ansvar för att nyttan med omhändertagandet
            uppväger nackdelarna och för att placerade barn får den vård och
            trygghet som är hela syftet med placeringen. Centerpartiet anser
            att det bör utgöra ett brott att utsätta barn för vanvård, psykisk
            misshandel eller försummelse. Detta är närmre beskrivet i vår
            kommittémotion om barn som brottsoffer. Kriminaliseringen av sådana
            handlingar är särskilt viktig i de fall gärningen utövats mot
            ett barn under det att barnet varit föremål för ett omhänder­tagande
            från samhällets sida.
          </p>
          <p xml:id="i-3B1tR3196xubMtDNC7oqaB">
            Centerpartiet vill att det inrättas ett nationellt register över
            de personer och boenden som tagit emot placerade barn med uppgift
            om vilka kommuner som varit uppdrags­givare. Riksdagen har också
            riktat ett tillkännagivande till regeringen om att inrätta ett
            nationellt familjehemsregister. Den modell av familjehemsregister
            som Centerpartiet föreslår innebär att det blir möjligt för kommuner
            att, inför en placering, inhämta utlåtanden från andra kommuner
            som tidigare utrett och placerat barn hos familje­hemmet eller
            på vårdinrättningen. Av uppgifterna i registret bör även framgår
            om familjehemmet/boendet erbjuder sig att ta emot barn med särskilda
            behov och om det i boendet talas annat språk än svenska.
          </p>
          <p xml:id="i-4kCKsq7JPE9viN7Uut4R6Q">
            När ett barn omhändertas på grund av allvarliga brister hos föräldrarna
            finns alltid en grundläggande strävan att barnet så snabbt som
            möjligt ska kunna återföras till sin hemmiljö/återförenas med
            sina föräldrar. Detta är en rimlig utgångspunkt. De allra flesta
            barn mår långsiktigt bäst av att vara hos sina föräldrar. Det
            biologiska släktskapet väger ofta tungt och rätten till kännedom
            om sitt ursprung, liksom rätten till sitt privat- och familjeliv,
            utgör grundläggande rättigheter även för ett barn. Samhället måste
            också ha en generös syn på att föräldrar är olika och att även
            föräldrar måste tillåtas att ha egna svårigheter som inte lättvindigt
            ska tolkas som att de brister i sin omsorgs- eller föräldraförmåga.
            Det finns också ett stort behov av att säkerställa att personer
            som har neuropsykiatriska diagnoser eller andra funktionsnedsättningar
            får tillgång till stöd och behandling för att på så sätt bättre
            kunna fungera som förälder. Det bästa är vanligen att med stöd
            och hjälp se till att ett barn kan bo kvar i sitt föräldrahem.
            Insatser för att få till en sådan lösning är i de flesta fall
            att föredra framför att omhänderta ett barn.
          </p>
          <p xml:id="i-YXu9qQVafhi35z5goYbX8K">
            Ett barn som har en neuropsykiatrisk diagnos måste också ha rätt
            att få behandling även i de fall levnadssituationen är rörig eller
            boendesituationen är preliminär. Det är inte acceptabelt att neka
            barn med misstänkt eller fastställd neuropsykiatrisk problematik
            att få behandling med motiveringen att barnet exempelvis är tillfälligt
            placerat.
          </p>
          <p xml:id="i-6Vf8Rs1UcT75QxSozuHe75">
            I vissa fall är situationen sådan att bristerna i föräldrarnas
            omsorgs- eller föräldra­förmåga är så allvarliga att barnet måste
            omhändertas. Ibland står det också klart att barnet med stor sannolikhet
            inte kommer att kunna återföras till sitt föräldrahem. Det handlar
            om sådana fall där en ändring av omständigheterna som ligger till
            grund för omhändertagandet framstår som i det närmaste helt utesluten.
            Om detta är bedömningen bör föräldrarna informeras om det, samt
            skälen för bedömningen. Huvudregeln är dock alltid att sträva
            efter att barnet ska kunna återförenas med sina föräldrar. En
            reell sådan strävan från samhällets sida kräver att det tydligt
            klargörs både för det omhändertagna barnet, föräldrarna och familjehemmet
            vad som krävs, och inom vilken tidsram detta ska uppnås, för att
            en återförening ska kunna ske. Såväl skälen till omhändertagandet,
            som förutsättningarna för att omhändertagandet ska upphöra, måste
            vara begripliga för alla inblandade. Detta är viktigt ur rättssäkerhetssynpunkt,
            men skapar också trygghet och förutsägbarhet för både barn och
            vuxna.
          </p>
          <p xml:id="i-U18SX73djaQaMsb2dKhMP7">
            De familjehem som tar ansvar för placerade barn behöver tydligare
            stöd och utbildning för att kunna bistå barnet eller den unge
            på bästa sätt. Idag finns vare sig någon enhetlig plan för hur
            familjehem ska rekryteras och behållas, det finns inte heller
            någon grundutbildning för familjehem eller någon vidareutbildning
            med hänsyn till familjehemmens olika uppdrag. MFoF/Socialstyrelsen
            bör få i uppdrag att tillsammans med familjehemsföreningarna ta
            fram sådana utbildningar. Det behöver också finnas ett mer vardagligt
            stöd för familjehem. Kommunerna bör få i uppdrag att i samverkansform
            utforma ett sådant stöd.
          </p>
          <p xml:id="i-HaVvQchaBbizKNEqHvPve7">
            Stödet för familjehemmen behöver förstärkas för att kunna få
            handling i vardagen. För att det ska vara möjligt behöver Sveriges
            kommuner forma olika samverkansätt för att kunna bistå familjehemmen
            med detta.
          </p>
          <p xml:id="i-8sk12UXjN3zA64qK5PNeAA">
            Det finns situationer där barn inte bott hos sina biologiska
            föräldrar på flera år och därmed knutit an till en ny familj.
            Barnet kan då ibland må bättre av att få stanna kvar hos den nya
            familjen trots att förutsättningarna för omhändertagandet har
            upphört och en återförening med föräldrarna är möjlig. Givetvis
            ska barnets bästa då gå före strävan efter återförening. Det är
            överhuvudtaget angeläget att principen om barnets bästa i alla
            lägen sätts främst. Centerpartiet fick tillsammans med Moderaterna
            och Kristdemo­kraterna riksdagens gehör för att det ska göras
            en obligatorisk prövning av om en vårdnadsöverflyttning ska ske
            allra senast efter att ett barn varit placerad i ett och samma
            familjehem i två år. Om placeringen fortsätter efter två år ska
            frågan om vårdnadsöverflyttning prövas årligen. Hänsyn ska tas
            till om ärendet rör ett mycket ungt barn som har levt hela sitt
            liv i familjehemmet, eller ett äldre barn som levt stor del av
            sitt liv med sina biologiska föräldrar. Hänsyn bör även tas till
            de problemen som föranledde omhändertagandet, samt till anknytningen
            mellan barnet och familjehemmet och anknytningen mellan barnet
            och de biologiska föräldrarna. Barnets behov måste i alla lägen
            sättas främst.
          </p>
          <p xml:id="i-6KRWPCvy6nKKKWk5VXwAKc">
            I de fall det är ställt bortom rimligt tvivel att de biologiska
            föräldrarna inte kommer att kunna ta hand om barnet i framtiden,
            kan även frågan om adoption aktualiseras. Det är viktigt att barn
            som inte kommer att kunna återförenas med sina biologiska föräldrar
            får möjlighet att växa upp under klarlagda och stabila villkor.
            Socialtjänsten ska alltid ha som utgångspunkt för sitt arbete
            att stötta föräldrar i sitt föräldraskap och att barn som huvudregel
            mår bäst av att växa upp med sina biologiska föräldrar. Ingen
            ska undvika att söka stöd hos socialtjänsten av rädsla för att
            barnet ska bli bortadopterat. Samtidigt måste barnets bästa alltid
            gå före föräldrarnas rätt till sitt barn. Riksdagen ställde sig
            bakom Centerpartiets förslag 2021 och därför finns nu ett tillkännagivande
            om att tillsätta en utredning som ser över förutsättningarna och
            tar fram riktlinjer för i vilka situationer adoption bör övervägas.
          </p>
          <p xml:id="i-DHNrCeA1Swvo7QmFmZQEUH">
            I de fall när en placering upphör och barnet återförs till sin
            biologiska familj är det viktigt att inte samhällets stöd försvinner.
            Det är viktigt att familjen som helhet får fortsatt stöd och i
            det fall det behövs, även individuellt stöd. Oavsett om familjen
            får stöd eller hur stödet ser ut så bör socialtjänsten ges möjlighet
            att, utan påkallad anledning, följa upp barnets situation och
            återetablering under den tid som det kan anses motiverat utifrån
            barnets bästa och omständigheterna i det enskilda fallet.
          </p>
          <p xml:id="i-XGfSzFqFzqXa5D2bPd9sx7">
            Ibland är situationen sådan att barnet eller den unge till följd
            av missbruk, kriminalitet eller psykisk ohälsa behöver ett boende
            som har befogenheter att använda visst tvång och erbjuda ett mer
            kvalificerat stöd. Statens institutionsstyrelse (Sis) tillhandahåller
            sådan vård. Samtidigt som efterfrågan på sådan vård har ökat har
            det blivit allt tydligare att Sis har svårt att klara av sitt
            uppdrag. Återkommande har det slagits larm om missförhållanden
            inom verksamheten. Det har riktats allvarlig kritik både mot användningen
            av tvångsåtgärder i verksamheten, säkerhetssituationen för personal
            och intagna, men också mot att flera tungt kriminella ungdomar
            som dömts till tvångsvård i Sis regi har kunnat fritas. Allvarligast
            av allt är de övergrepp som flera ungdomar utsatts för när de
            vårdats inom Sis. Med anledning av detta riktade riksdagen ett
            tillkännagivande till regeringen om att snarast se över Sis verksamhet.
            Detta var även ett krav som Centerpartiet sedan tidigare hade
            fört fram.
          </p>
          <p xml:id="i-5YcZD9FzHZVYdQtYZ4NkG1">
            Ett nära samarbete mellan skolan, socialtjänsten, hälso- och
            sjukvården och exempel­vis familjehemmet där barnet placeras,
            utgör en förutsättning för ett bra omhänder­tagande. I vissa kommuner
            finns särskilda skolinsatser för placerade barn som har visat
            sig mycket värdefulla för att stötta barnet. Arbetet med att utveckla
            sådana positiva samarbeten måste fortsätta.
          </p>
          <p xml:id="i-EWVKCb3ucQQ66Rpirhjrzc">
            Idag upphör socialtjänstens uppdrag i samband med en vårdnadsöverflytt
            eller adoption, vilket gör många familjehem tveksamma till att
            ta över vårdnadsansvaret. Det finns anledning att se över vilka
            insatser som kan behöva införas för att ytterligare trygga placerade
            barns utveckling, samt vilka insatser som kan behöva fortsätta
            att erbjudas även efter en vårdnadsöverflytt eller adoption av
            ett placerat barn, eller efter att behandling på HVB-hem har avslutats.
            Vidare bör även utredas hur socialtjänstens stöd ska se ut efter
            en vårdnadsöverflytt, adoption eller avslutad behandling på HVB-hem.
          </p>
          <head xml:id="i-231mDxUDZLgrSvMhcWQj2J" type="h2">
            Jämställt försörjningsstöd
          </head>
          <p xml:id="i-Upim4enc5LtFULwuHABM8E">
            Idag är Sverige ett av de länder i hela Europa med högst skillnad
            i sysselsättning mellan inrikes och utrikes födda. Lägst är sysselsättningen
            hos utrikes födda kvinnor. I åldrarna 16 till 64 år är arbetskraftsdeltagandet
            och sysselsättningsgraden 10 respektive 18 procentenheter lägre
            än för inrikes födda kvinnor. För kvinnor som fått uppehållstill­stånd
            på grund av anknytning är utmaningen att komma in i samhället
            ännu större. Personer med långvarigt biståndsberoende löper högre
            risk att drabbas av försämrad psykisk och fysisk hälsa. Social
            utsatthet går dessutom ofta i arv mellan föräldrar och barn. Det
            är därför angeläget att samhället främjar en mer jämställd etablering
            på arbetsmarknaden. Centerpartiet vill därför dela upp försörjningsstödet
            så att det betalas ut med 50 procent vardera till par i samma
            hushåll. Vi vill även införa krav på aktiv­ering för att få försörjningsstöd.
            Centerpartiet vill att riktlinjerna till kommunerna ska tydliggöras
            så att samma krav på aktivering för att få försörjningsstöd ska
            ställas på de två personer som utgör paret som ansöker om försörjningsstöd
            förutsatt att inte särskilda skäl föreligger. För att få försörjningsstödet
            utbetalat ska alltså båda personerna studera svenska, delta i
            praktik, arbetsträna eller söka jobb.
          </p>
          <head xml:id="i-Gm19CUSyNdepRfiXsbuV8J" type="h2">
            Inrättandet av ett tredje kön
          </head>
          <p xml:id="i-Ximmb9GczSFovBCGKoD2wh">
            Det finns människor som varken identifierar sig som man eller
            kvinna. Det finns all anledning att ta denna för enskilda personer
            mycket viktiga identitetsfråga på stort allvar. Frågan om att
            inrätta ett tredje juridiskt kön behöver därför utredas. Den tredje
            siffran i de fyra sista siffrorna i ett svenskt personnummer indikerar
            om personen är man eller kvinna. Detta möjliggör statistiska analyser
            utifrån ett genusperspektiv. Centerpartiet vill därför utreda
            förutsättningarna att införa ett tredje juridiskt kön utan att
            försämra möjligheterna att kunna göra statistiska analyser utifrån
            ett genusperspektiv.
          </p>
          <head xml:id="i-GgsN9BRPExVKZxDR9sUTSu" type="h2">
            Gode män
          </head>
          <p xml:id="i-PFdE9komdPeRXaaJscdncY">
            Gode män, förvaltare och förmyndare (fortsättningsvis gode män)
            utför ett mycket viktigt uppdrag i att hjälpa personer med funktionsnedsättning
            eller kraftigt försvagat hälsotillstånd, samt i vissa fall barn,
            att tillvarata sina intressen. En god man har rätt till skäligt
            arvode, även om uppdraget i realiteten utförs mot en blygsam ersättning
            då uppdraget av hävd huvudsakligen anses vara ideellt. Arvodet
            till den gode mannen betalas av huvudmannen eller av kommunen,
            beroende på huvudmannens ekonomiska situation. Uppdraget kan variera
            stort både i arbetsbelastning och komplexitet. I en rapport från
            Riksrevisionen från år 2017 framgår det att verksamheten med gode
            män, som i så hög grad bygger på ideellt engagemang, är sårbar
            och riskerar att falla samman och lämna tusentals utsatta människor
            i sticket. Det är redan idag svårt att rekrytera personer med
            tillräckliga kvalifikationer till uppdraget. Även tillsynen och
            kontrollen inför förordnandet av den gode mannen, samt över hur
            god mansuppdraget utförs, är idag otillräcklig. Det finns heller
            inget krav på att den gode mannen har en ansvars­försäkring som
            täcker uppdraget.
          </p>
          <p xml:id="i-PpH61qC581mBuAKHhEPPAv">
            Riksrevisionen har, i likhet med den nyligen framlagda utredningen
            Gode män och förvaltare – en översyn, SOU 2021:36, (fortsättningsvis
            benämnd som godmansut­redningen) föreslagit att regeringen utser
            en nationell myndighet som ansvarar för tillsynen, tar fram statistik
            och samordnar utbildningsinsatser för gode män. Det är något som
            Centerpartiet har krävt länge och som även Sveriges Kommuner och
            Regioner (SKR) vill se. Det skulle också ge möjlighet till en
            mer övergripande granskning av systemet med gode män, och en bättre
            möjlighet till likvärdiga och bra utbildningar för gode män, liksom
            till olika former av stöd till dessa viktiga samhälls­bärare.
            Centerpartiet vill att regeringen i första hand ser över om det
            verkligen behöver inrättas en ny myndighet som utredningen föreslår,
            eller om det är möjligt att ge uppdraget till en redan befintlig
            myndighet med liknande kompetens och uppgifter.
          </p>
          <p xml:id="i-KBpYHJ5xsQ46VWdgCkSYPj">
            Många av förslagen i godmansutredningen är bra och stärker huvudmannens
            intressen, bland annat i frågan om att få hjälp med sina personliga
            angelägenheter. Även för­tydligandena om vad som är viktigt att
            ta hänsyn till i det fall det behövs en anställd god man, är bra.
            Centerpartiet vill därför att regeringen skyndsamt återkommer
            med förslag på hur man kan förändra systemet med gode män, förvaltare
            och förmyndare.
          </p>
          <p xml:id="i-UPgUtUx2opuBpXfSHhbzHs">
            Centerpartiet driver sedan tidigare att en professionalisering
            av gode män för ensamkommande barn bör införas eftersom det rör
            sig om en grupp som det krävs särskilda kunskaper att företräda.
            Det finns även andra grupper som kan ha behov av en professionell
            god man. I godmansutredningen föreslås att man ska kunna anställa
            en god man om det är motiverat med hänsyn till uppdragets svårighetsgrad
            eller det finns särskilda skäl med hänsyn till den enskildes intressen.
            Centerpartiets instämmer i detta förslag.
          </p>
        </div>
        <div xml:id="i-9jprcaggP6yCWSi8rXgPBn" type="signatureBlock">
          <list xml:id="i-48cRvzBfSCjmNa7ZewPheQ">
            <item xml:id="i-NSuuUHYP7ooMvWEfb8gxvv" who="i-TqkCALix3mzcE3yNqV7Nee" type="signature">
              Martina Johansson (C)
            </item>
            <item xml:id="i-NiudKJRv2uW8hXdmQbrNtY" who="i-RSqbTnBBX6dtdvF5RUM8Lr" type="signature">
              Ola Johansson (C)
            </item>
            <item xml:id="i-3jR2ye6AWFPx5kzUyBCa1D" who="i-5FLxNWhtPm9nrMhcBeFsUk" type="signature">
              Johan Hedin (C)
            </item>
            <item xml:id="i-TqSYCD7WtQAxSg8NSDLgj1" who="i-A4xHkoj5hLnWEChHnCCjS5" type="signature">
              Jonny Cato (C)
            </item>
            <item xml:id="i-XYh9Ub9UKn7tDD4gq6z72a" who="i-A1NGMRYUqzQ6yvBRZ8XqFg" type="signature">
              Linda Modig (C)
            </item>
            <item xml:id="i-EE8KsXTRJ7R77kL6J6F7E4" who="i-SE8ApXFZ7ex7Favbm7aCMu" type="signature">
              Per Schöldberg (C)
            </item>
            <item xml:id="i-4ZjmTwg7nrqtAv5wZhm8d4" who="i-X24CbizesfxM3nuznxPzAc" type="signature">
              Malin Björk (C)
            </item>
            <item xml:id="i-6GSuMEjesUF6LGU1NkYRzF" who="i-DWgcUDJTHbEcGKZqHxJj8C" type="signature">
              Lars Thomsson (C)
            </item>
            <item xml:id="i-2oZBfJgh3q7yEfRDEVp5oy" who="i-DRqpu2aaHKSgAVbkTGg4rs" type="signature">
              Catarina Deremar (C)
            </item>
          </list>
        </div>
      </div>
    </body>
  </text>
</TEI>
