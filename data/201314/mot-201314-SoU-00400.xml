<?xml version="1.0" encoding="utf-8"?>
<TEI xmlns="http://www.tei-c.org/ns/1.0" xmlns:xi="http://www.w3.org/2001/XInclude" xml:id="mot-201314-SoU-00400">
  <teiHeader>
    <fileDesc>
      <titleStmt>
        <title>En jämlik och jämställd hälso- och sjukvård</title>
        <author corresp="i-PPZKpwNr5kqkWArvESGC5X">av Jonas Sjöstedt m.fl. (V)</author>
      </titleStmt>
      <publicationStmt>
        <authority>SWERIK PROJECT</authority>
      </publicationStmt>
      <sourceDesc>
        <bibl>
          <title>En jämlik och jämställd hälso- och sjukvård</title>
          <idno type="rdwebb">H102So400</idno>
          <rs type="number">So400</rs>
          <orgName type="comitteeAbbreviation">SoU</orgName>
          <ref type="dokument_url_text">http://data.riksdagen.se/dokument/H102So400/text</ref>
          <ref type="dokument_url_html">http://data.riksdagen.se/dokument/H102So400</ref>
          <ref type="dokumentstatus_url_xml">http://data.riksdagen.se/dokumentstatus/H102So400</ref>
          <ref type="doc">http://data.riksdagen.se/fil/C13CB6A7-E1CD-4487-81F7-89F46A43DEEF</ref>
        </bibl>
      </sourceDesc>
    </fileDesc>
    <profileDesc>
      <particDesc>
        <listPerson>
          <person gender="man">
            <idno>i-PPZKpwNr5kqkWArvESGC5X</idno>
            <name>Jonas Sjöstedt</name>
            <state type="partyAffiliation" ref="Q110837">
              <desc>V</desc>
            </state>
          </person>
          <person gender="man">
            <idno>i-Beux79YM43dDCxrVuBqfWw</idno>
            <name>Torbjörn Björlund</name>
            <state type="partyAffiliation" ref="Q110837">
              <desc>V</desc>
            </state>
          </person>
          <person gender="woman">
            <idno>i-5CH7vHLGXLfDB5Tn7xx95V</idno>
            <name>Siv Holma</name>
            <state type="partyAffiliation" ref="Q110837">
              <desc>V</desc>
            </state>
          </person>
          <person gender="man">
            <idno>i-K3yJ7rruozYUK99nj91ffc</idno>
            <name>Hans Linde</name>
            <state type="partyAffiliation" ref="Q110837">
              <desc>V</desc>
            </state>
          </person>
          <person gender="woman">
            <idno>i-B4hV7rgBZqLtXzSvZhQHbo</idno>
            <name>Mia Sydow Mölleby</name>
            <state type="partyAffiliation" ref="Q110837">
              <desc>V</desc>
            </state>
          </person>
          <person gender="woman">
            <idno>i-du5LHNwBWrCH1am94GCk1</idno>
            <name>Eva Olofsson</name>
            <state type="partyAffiliation" ref="Q110837">
              <desc>V</desc>
            </state>
          </person>
        </listPerson>
      </particDesc>
      <correspDesc>
        <correspAction xml:id="i-UPrMH5Py5pgVmC5yMwJBhA" type="signed"/>
        <correspContext corresp="i-UPrMH5Py5pgVmC5yMwJBhA">
          <note type="signatory" corresp="i-PPZKpwNr5kqkWArvESGC5X"/>
          <note type="signatory" corresp="i-Beux79YM43dDCxrVuBqfWw"/>
          <note type="signatory" corresp="i-5CH7vHLGXLfDB5Tn7xx95V"/>
          <note type="signatory" corresp="i-K3yJ7rruozYUK99nj91ffc"/>
          <note type="signatory" corresp="i-B4hV7rgBZqLtXzSvZhQHbo"/>
          <note type="signatory" corresp="i-du5LHNwBWrCH1am94GCk1"/>
        </correspContext>
        <correspAction xml:id="i-E5qD4peNLpdcGyPYeW1iTK" type="numbering">
          <date when="2013-10-03"/>
        </correspAction>
        <correspAction xml:id="i-MXxmw6WuGVteDUEYCDVyxT" type="submission">
          <date when="2013-10-03"/>
        </correspAction>
        <correspAction xml:id="i-Un5ruv7HDasU1AaRqXePeM" type="transfer">
          <date when="2013-10-03"/>
        </correspAction>
        <correspAction xml:id="i-6HSDo6aLJg6WDqSdWaqqZx" type="assigned"/>
        <correspContext corresp="i-6HSDo6aLJg6WDqSdWaqqZx">
          <ref type="assignedTo">Socialutskottet</ref>
        </correspContext>
      </correspDesc>
      <textClass>
        <catRef scheme="#docType" target="#mot"/>
        <catRef scheme="#motionType" target="#parti"/>
        <catRef scheme="#motionType" target="#fristående"/>
      </textClass>
    </profileDesc>
  </teiHeader>
  <text>
    <body>
      <div type="motHeader"/>
      <div type="motBody">
        <div xml:id="i-WChC6S6SrUihxXXqVPo3fh" type="TOC">
          <head xml:id="i-7m6LbPJGMAuxiXmM1dj85A">
            1 Innehållsförteckning
          </head>
          <list>
            <item>
              2 Förslag till riksdagsbeslut 3
            </item>
            <item>
              3 Hälsoklyftorna 6
            </item>
            <item>
              3.1 Inriktning för hälso- och sjukvården 6
            </item>
            <item>
              4 Vinster i vården 8
            </item>
            <item>
              4.1 Lagen om valfrihetssystem 9
            </item>
            <item>
              4.2 Konkreta förslag 10
            </item>
            <item>
              5 Jämställd och jämlik vård 11
            </item>
            <item>
              5.1 Folkhälsokommission 11
            </item>
            <item>
              5.2 Vårdens prioriteringar 12
            </item>
            <item>
              5.3 Kunskap och statistik 12
            </item>
            <item>
              5.4 Gör vården jämlik för människor med funktionsnedsättning
              13
            </item>
            <item>
              5.5 Vård på lika vilkor – oavsett sexuell läggning, könsidentitet
              och könsuttryck 13
            </item>
            <item>
              6 Mer resurser till hälso- och sjukvården 14
            </item>
            <item>
              6.1 Mer resurser till sjukvård 15
            </item>
            <item>
              6.1.1 Ungdomsmottagningar 15
            </item>
            <item>
              6.1.2 Glesbygsmedicin 16
            </item>
            <item>
              6.1.3 Mobila vårdteam 17
            </item>
            <item>
              6.1.4 Vård till tortyr- och krigstraumatiserade 17
            </item>
            <item>
              6.2 Primärvården 18
            </item>
            <item>
              6.2.1 Utveckla vårdcentralerna 18
            </item>
            <item>
              6.2.2 Motverka klasskillnader i ohälsa 19
            </item>
            <item>
              7 Sjukvårdens behov av personal nu och i framtiden 20
            </item>
            <item>
              7.1 Utbildningsanställning för sjuksköterskor 20
            </item>
            <item>
              8 Nollvision för vårdskador 21
            </item>
            <item>
              9 Dags att återupprätta en säker förlossningsvård 22
            </item>
            <item>
              10 Avgiftsfria läkemedel för barn 23
            </item>
            <item>
              11 Våld mot barn och sjukvårdens roll 24
            </item>
            <item>
              12 Anpassa vården efter äldres förutsättningar 25
            </item>
            <item>
              13 Psykisk ohälsa är ett stort samhällsproblem 26
            </item>
            <item>
              13.1 Könsperspektiv i psykiatrisk vård 27
            </item>
            <item>
              13.2 Kvinnors situation inom rättspsykiatrin 28
            </item>
            <item>
              13.3 Personal med utbildning är en nyckelfråga för psykiatrin
              29
            </item>
            <item>
              13.3.1 Skapa en skötarutbildning 30
            </item>
            <item>
              13.4 Upprätta vårdkontrakt mellan vården och den enskilde 31
            </item>
            <item>
              13.5 Minska tvånget 31
            </item>
            <item>
              13.6 Ta bort vårdavgifterna i tvångsvården 32
            </item>
            <item>
              14 Självmord och självmordsprevention 32
            </item>
            <item>
              15 Missbruks- och beroendevård 33
            </item>
            <item>
              15.1 Gemensamma mottagningar 33
            </item>
            <item>
              15.2 Mottagningar för unga 34
            </item>
            <item>
              15.3 Sprututbyte 35
            </item>
            <item>
              15.4 Läkemedelsassisterad behandling 35
            </item>
            <item>
              15.5 Vård utan dröjsmål 35
            </item>
            <item>
              15.6 Läkemedelsberoende 37
            </item>
            <item>
              16 Sällsynta diagnoser 37
            </item>
            <item>
              16.1 Rett Center 38
            </item>
            <item>
              17 Subvention av preventivmedel 39
            </item>
            <item>
              18 Abort för utländska kvinnor 40
            </item>
            <item>
              19 Anhörigstöd i hälso- och sjukvården 41
            </item>
          </list>
        </div>
        <div type="motProposal" subtype="förslag">
          <head xml:id="i-FjAwmQ8oL661oitAGVwrE6">
            2 Förslag till riksdagsbeslut
          </head>
          <list style="ol">
            <item xml:id="i-8mkKvYacLZ7j3EGG5rq8cV">
              Riksdagen tillkännager för regeringen som sin mening vad som
              anförs i motionen om inriktningen för den nationella politiken
              för hälso- och sjukvården.
            </item>
            <item xml:id="i-Q2t9Hz6AMVefAzreqZHbwM">
              Riksdagen tillkännager för regeringen som sin mening vad som
              anförs i motionen om att tillsätta en kommission med uppdrag att
              beskriva hälsans sociala bestämningsfaktorer och hur hälsan kan
              göras jämlik.
            </item>
            <item xml:id="i-TzzwHXzaNGtL17p8MZg614">
              Riksdagen tillkännager för regeringen som sin mening vad som
              anförs i motionen om att en nationell genomförandeplan för jämställd
              sjukvård bör tas fram.
            </item>
            <item xml:id="i-8p1xWqqbsoApBAGgtsV1XF">
              Riksdagen tillkännager för regeringen som sin mening vad som
              anförs i motionen om aktiva åtgärder för en jämlik sjukvård för
              människor med funktionsnedsättning.
            </item>
            <item xml:id="i-5oTSAo99MEbYXrUebcfPy3">
              Riksdagen tillkännager för regeringen som sin mening vad som
              anförs i motionen om vård på lika villkor för hbtq-personer.
            </item>
            <item xml:id="i-BnW6KrXeggLapKvxXZb24x">
              Riksdagen tillkännager för regeringen som sin mening vad som
              anförs i motionen om ett nationellt uppdrag till norra sjukvårdsregionen
              att utveckla kunskapsområdet glesbygdsmedicin.
            </item>
            <item xml:id="i-FtsBVPom9NfGaPH6u9iYtb">
              Riksdagen tillkännager för regeringen som sin mening vad som
              anförs i motionen om en parlamentarisk utredning om sjukvårdens
              personalförsörjning.
            </item>
            <item xml:id="i-VaZ3HsHAJxZkTUAMscKDuv">
              Riksdagen tillkännager för regeringen som sin mening vad som
              anförs i motionen om att inrätta utbildningsanställningar för
              specialistsjuksköterskor.
            </item>
            <item xml:id="i-5U3zQ4TmUCENxHJuD6Nhmd">
              Riksdagen tillkännager för regeringen som sin mening vad som
              anförs i motionen om att utöka antalet platser på specialistsjuksköterskeutbildningen.
              1
            </item>
            <item xml:id="i-JjL6oPsRpJFKR6YNvzhbZR">
              Riksdagen tillkännager för regeringen som sin mening vad som
              anförs i motionen om en nollvision för vårdskador.
            </item>
            <item xml:id="i-H4N73dH7eQH7EAexZ8wbvg">
              Riksdagen tillkännager för regeringen som sin mening vad som
              anförs i motionen om ett nationellt mål för den svenska förlossningsvården
              om att ha en barnmorska per aktiv förlossning.
            </item>
            <item xml:id="i-TsgNvbwsidg7iP97Y4RScW">
              Riksdagen tillkännager för regeringen som sin mening vad som
              anförs i motionen om att Socialstyrelsen bör få i uppdrag att
              utreda och lämna förslag på vad som behöver göras för att nå målet
              om att i den svenska förlossningsvården ha en barnmorska per aktiv
              förlossning.
            </item>
            <item xml:id="i-8EPjEK13rLxH87vNGDzeAB">
              Riksdagen tillkännager för regeringen som sin mening vad som
              anförs i motionen om avgiftsfria läkemedel för barn.
            </item>
            <item xml:id="i-RDzxUvKwgnucnawKgLpKLA">
              Riksdagen tillkännager för regeringen som sin mening vad som
              anförs i motionen om kunskapsspridning inom vården om våld mot
              barn.
            </item>
            <item xml:id="i-JNH4fGwaLhCUnAwPN3CTQS">
              Riksdagen tillkännager för regeringen som sin mening vad som
              anförs i motionen om uppdrag till Socialstyrelsen att utveckla
              statistiken över barn som utsatts för våld och sexuella övergrepp.
            </item>
            <item xml:id="i-RjaqoPvgurjP5ogoQNVj72">
              Riksdagen tillkännager för regeringen som sin mening vad som
              anförs i motionen om en långsiktig handlingsplan för psykiatrin.
            </item>
            <item xml:id="i-PUjaFn9Q1M7zCAwrRuNxqY">
              Riksdagen tillkännager för regeringen som sin mening vad som
              anförs i motionen om genusperspektiv i psykiatrin.
            </item>
            <item xml:id="i-CVrfYt7Wgw5YfmMTiu9YZE">
              Riksdagen tillkännager för regeringen som sin mening vad som
              anförs i motionen om att uppmärksamma kvinnors situation i rättspsykiatrin.
            </item>
            <item xml:id="i-HuoyX4GHXWNuSRAY4vJE4k">
              Riksdagen tillkännager för regeringen som sin mening vad som
              anförs i motionen om förbud mot att placera personer som inte
              är dömda eller misstänkta för brottsliga handlingar vid rättspsykiatriska
              avdelningar eller kliniker.
            </item>
            <item xml:id="i-A9kFgUJkTe244eyfMWpf4r">
              Riksdagen tillkännager för regeringen som sin mening vad som
              anförs i motionen om uppdrag till Socialstyrelsen om att bygga
              upp vården för patienter med självskadebeteende.
            </item>
            <item xml:id="i-M16yYpmLE86bH17XQPvLiX">
              Riksdagen tillkännager för regeringen som sin mening vad som
              anförs i motionen om att genom en överenskommelse med SKL påbörja
              ett programarbete kring personalrekrytering för verksamheter som
              ger insatser till personer med psykisk sjukdom och psykisk funktionsnedsättning.
            </item>
            <item xml:id="i-MFREYGAJ23n55tRJHUYkpx">
              Riksdagen tillkännager för regeringen som sin mening vad som
              anförs i motionen om en ny skötarutbildning för psykiatrin inom
              ramen för yrkeshögskolan. 1
            </item>
            <item xml:id="i-NfiVHW1CP819ystbfb7yRx">
              Riksdagen tillkännager för regeringen som sin mening vad som
              anförs i motionen om att Socialstyrelsen bör få i uppdrag att
              utveckla metoder för upprättande av vårdkontrakt mellan den enskilde
              och den psykiatriska vården.
            </item>
            <item xml:id="i-72BckbqJPyM9Gk36Wn5eEh">
              Riksdagen tillkännager för regeringen som sin mening vad som
              anförs i motionen om att slopa vårdavgifterna i den psykiatriska
              tvångsvården. 2
            </item>
            <item xml:id="i-PiZkDqFvh8v4t4ERBaxx9v">
              Riksdagen tillkännager för regeringen som sin mening vad som
              anförs i motionen om en nationell handlingsplan för att minska
              dödligheten i självmord.
            </item>
            <item xml:id="i-7XFmuSBMSyeWdcZM6Fqd34">
              Riksdagen tillkännager för regeringen som sin mening vad som
              anförs i motionen om ett nationellt program för efterlevande till
              den som tagit sitt liv.
            </item>
            <item xml:id="i-ArMKZYKQ3td3ismYdZ2BhG">
              Riksdagen tillkännager för regeringen som sin mening vad som
              anförs i motionen om gemensamma integrerade missbruks- och beroendemottagningar.
            </item>
            <item xml:id="i-Y8GQoD3BQJEHgbyFdmKpjA">
              Riksdagen tillkännager för regeringen som sin mening vad som
              anförs i motionen om gemensamma lokala och regionala mottagningar
              för unga.
            </item>
            <item xml:id="i-FFmHwahKkHj2nrQsdRZqDh">
              Riksdagen tillkännager för regeringen som sin mening vad som
              anförs i motionen om att omvandla Maria Ungdom till ett nationellt
              kunskapscentrum för frågor om missbruk och ungdomar.
            </item>
            <item xml:id="i-WtWdCKTXTNuNEajH6PGcd3">
              Riksdagen tillkännager för regeringen som sin mening vad som
              anförs i motionen om att det kommunala vetot bör avskaffas och
              landstingen självständigt kunna besluta om att inrätta sprututbytesverksamhet.
            </item>
            <item xml:id="i-NxYd5MVnRMLRbeVotTZ2as">
              Riksdagen tillkännager för regeringen som sin mening vad som
              anförs i motionen om att substitutionsbehandling ska finnas tillgänglig
              och kombineras med psykosociala åtgärder.
            </item>
            <item xml:id="i-HUMBx222MA4oFmCa6jL3UE">
              Riksdagen tillkännager för regeringen som sin mening vad som
              anförs i motionen om att avstängning från substitutionsbehandling
              endast ska kunna ske av medicinska skäl.
            </item>
            <item xml:id="i-FXZHdu8fV3jmqBY8XzCGvV">
              Riksdagen tillkännager för regeringen som sin mening vad som
              anförs i motionen om att utreda en särskild vårdgaranti inom missbruks-
              och beroendevården.
            </item>
            <item xml:id="i-EnokvyyUMgphTBjBuHeVLT">
              Riksdagen tillkännager för regeringen som sin mening vad som
              anförs i motionen om ett nationellt kompetenscentrum för läkemedelsmissbruk
              och läkemedelsberoende.
            </item>
            <item xml:id="i-PgWtw6b9hpaz4N6NwNUZEv">
              Riksdagen tillkännager för regeringen som sin mening vad som
              anförs i motionen om att ett samordningsansvar för sällsynta diagnoser
              ska permanentas.
            </item>
            <item xml:id="i-XPw743FXyXgUNAaoPTxxKR">
              Riksdagen tillkännager för regeringen som sin mening vad som
              anförs i motionen om en långsiktig lösning för finansieringen
              av Rett Center.
            </item>
            <item xml:id="i-MJc2PyUuLKXDhL4uViEZ9M">
              Riksdagen tillkännager för regeringen som sin mening vad som
              anförs i motionen om en utredning av subvention av preventivmedel
              för unga.
            </item>
            <item xml:id="i-Uk4xVqfSAJuHXf6gZk8R3y">
              Riksdagen tillkännager för regeringen som sin mening vad som
              anförs i motionen om information om svensk abortlagstiftning.
            </item>
            <item xml:id="i-JXyYpH2mh4aadK3UoP8H7u">
              Riksdagen tillkännager för regeringen som sin mening vad som
              anförs i motionen om att utreda abortverksamhet i vissa landsting
              för utländska kvinnor.
            </item>
            <item xml:id="i-PkMfwY1mc2m59a9NQ9hDvi">
              Riksdagen tillkännager för regeringen som sin mening vad som
              anförs i motionen om anhörigstöd till vuxna inom hälso- och sjukvården.
            </item>
          </list>
          <p xml:id="i-3uuGic72ZxYbRWDxQTFMA2">
            1 Yrkandena 9 och 22 hänvisade till UbU.
          </p>
          <p xml:id="i-3apNm7t3aAx1iLjzWmAMkk">
            2 Yrkande 24 hänvisat till FiU.
          </p>
        </div>
        <div type="motContent">
          <head xml:id="i-2QVzmVdRonrT3NMRGf3WbC" type="h1">
            3 Hälsoklyftorna
          </head>
          <p xml:id="i-6vGSDRDAVgcMkFVjsDQH2N">
            Vänsterpartiet ser bästa möjliga hälsa som en grundläggande mänsklig
            rättighet. En bra folkhälsa är en angelägenhet för hela samhället
            och förutsätter jämlikhet, jämställdhet och en utbyggd välfärd.
            Synen på hälsa som en rättighet innebär att människors behov,
            inte privata vinstintressen, ska vara styrande för sjukvårdens
            utformning och inriktning. Det innebär också att alla i Sverige,
            även asylsökande och papperslösa, måste omfattas av denna rättighet.
          </p>
          <p xml:id="i-QLqFNdY9zL78aHe6Ms9f1">
            Sverige är ett klassamhälle även på hälsans område. De stora
            skillnaderna i hälsa har ökat de senaste åren. Skillnader i makt
            och inflytande, ekonomi och arbetsmiljö samt tillgång till vård
            och stimulerande livsmiljöer är de viktigaste orsakerna till hälsoklyftorna.
          </p>
          <p xml:id="i-DMmPUU2B5DZr4PxvQexiC2">
            Kvinnor har sämre hälsa än män. Kvinnor är överrepresenterade
            i jobb med dåliga arbetsmiljöer och har små möjligheter att påverka
            arbetssituationen. Den försämrade hälsan bland unga kvinnor är
            särskilt oroande. Kvinnor får ofta sämre vård än män vid likartade
            sjukdomar. Många äldre kvinnor drabbas av kroniska sjukdomar och
            en nedsatt livskvalitet.
          </p>
          <p xml:id="i-JYU1P9Cfkbwa25SMenNuwy">
            Det finns mycket stora hälsoskillnader mellan olika delar av
            Sverige. Människor i glesbygdskommuner och utsatta förorter i
            storstäderna har långt sämre hälsa än genomsnittet medan boende
            i rika kommuner runt storstäderna har bättre hälsa. Trots mångdubbelt
            högre ohälsotal är vårdresurserna i utsatta områden ofta sämre.
          </p>
          <p xml:id="i-8WjSpzzXxbCb2MHt9CqGFK">
            Grupper som utsätts för diskriminering exempelvis beroende på
            etnicitet, könsidentitet och sexuell läggning har ofta sämre hälsa.
            Kvinnor och män med funktionsnedsättning har många gånger hälsoproblem
            som sammanhänger med brist på jobb och tillgång till vård och
            andra samhällsresurser.
          </p>
          <p xml:id="i-6RF9mH1aqSwzeShTyvyMEq">
            Ungdomars hälsa, framför allt den psykiska hälsan bland unga
            kvinnor, har försämrats dramatiskt sedan 1980-talet. Den största
            orsaken är den ökade arbetslösheten och en försämrad social situation.
          </p>
          <p xml:id="i-2gFB971qSWiaoXrrK2L6Xt">
            De stora hälsoskillnaderna i Sverige finns trots att vi har en
            hälso- och sjukvårdslag som slår fast att hela befolkningen ska
            erbjudas en god vård på lika villkor oberoende av social position
            och köpkraft.
          </p>
          <head xml:id="i-VThH6GX4oarLN9MwBYBWim" type="h2">
            3.1 Inriktning för hälso- och sjukvården
          </head>
          <p xml:id="i-DbhQFbZqyZTsM8eBzuzFd8">
            En bra och jämlik hälsa är det viktigaste målet för vården. Vänsterpartiet
            ser sjukvården som en viktig del av den gemensamma välfärden.
            Vinstdriven hälso- och sjukvård leder bort från strävan att ge
            vård efter behov och bör inte vara tillåten. Privata företag ska
            inte få ha fri dragningsrätt på skattepengar genom etableringsfrihet
            och förmånliga ersättningssystem. Resurserna måste styras dit
            de bäst behövs. Beslutet om att påtvinga landstingen vårdvalssystem
            och lagen om valfrihetssystem (LOV) ska rivas upp och inte heller
            drivas igenom för specialistsjukvården. Hela eller delar av sjukhus
            ska inte kunna säljas ut. Inte heller ska gräddfiler där patienter
            smiter före i kön tillåtas.
          </p>
          <p xml:id="i-GrhtPUTyBAM2TMa9tTpKPn">
            Vänsterpartiet vill ha en sjukvård som jobbar förebyggande och
            hälsofrämjande och utgår från en social helhetssyn. Vården ska
            aktivt samarbeta med andra samhällsaktörer för minskade klassklyftor
            i hälsa. Kvinnor och män ska ha samma rätt till bra vård. Ingen
            diskriminering ska förekomma p.g.a. funktionsnedsättning, sexuell
            läggning, könsidentitet, könsuttryck eller etnicitet. Papperslösa,
            asylsökande och gömda ska ha full rätt till sjukvård. Kvaliteten
            i omvårdnad och rehabilitering måste förbättras. Många med funktionsnedsättning
            och kroniska sjukdomar behöver bättre vård och rehabilitering.
          </p>
          <p xml:id="i-LFVscTYwQPEicuPVEK2ibE">
            Vänsterpartiet vill ha en sjukvård som styrs demokratiskt och
            där patienten är delaktig i sin vård. Inom ramen för en offentlig
            skattefinansierad vård ska enskilda vårdenheter ha en hög grad
            av självständighet att utforma sin verksamhet. Lagarbete och samarbete
            mellan olika personalgrupper ska vara normen. Personalen är vårdens
            viktigaste resurs. Genom satsningar på bra löner, goda arbetsförhållanden,
            arbetsplatsdemokrati, utökad personaltäthet och möjligheter till
            utveckling i jobbet kan sjukvården bli ännu effektivare och mer
            hälsofrämjande. Sjuksköterskor ska kunna gå specialistutbildning
            med lön.
          </p>
          <p xml:id="i-D1LTV4AxkXqQ2KM3H5hgM3">
            Kommunernas roll inom vården måste stärkas. De bör ha möjlighet
            att anställa egna läkare, och socialmedicinska team bör inrättas
            för att säkra utsatta gruppers rätt till bra vård. Den psykiatriska
            vården ska bygga på en helhetssyn på människan och på frivillighet.
            Rätten att välja behandling samt rätten till bostad och meningsfull
            sysselsättning måste stå i centrum.
          </p>
          <p xml:id="i-S1n2zdUAAyCN64VrXPhs65">
            En bra forskning och utbildning har en avgörande betydelse för
            framtidens sjukvård. Alla behandlingsmetoder och läkemedel som
            används inom den offentligt finansierade vården ska möta högt
            ställda kvalitetskrav och baseras på vetenskap och beprövad erfarenhet.
          </p>
          <p xml:id="i-9TbLnGqKjJAzutAWCMcRam">
            Forskningen ska utgå från ett folkhälso-, klass- och genusperspektiv
            samt ge omvårdnadsfrågor en central plats. Forskning och utbildning
            ska inte få styras av läkemedelsindustrin. I syfte att säkra en
            långsiktig läkemedelsförsörjning måste samhället kunna styra apoteken.
          </p>
          <p xml:id="i-GdsAirTVTcp4RKD8R6mCqr">
            I framtiden kommer sjukvården att behöva mer pengar. Det enda
            sättet att klara framtidens vårdbehov är att slå vakt om en skattefinansierad
            vård. Avgiftsfinansierad vård blir inte billigare och leder till
            att kostnaderna vältras över på de svårast sjuka i stället för
            att delas av alla skattebetalare. Privata försäkringar leder till
            ökade orättvisor och till att fel grupper prioriteras. Det mest
            effektiva sättet att minska framtidens vårdbehov är ett bra förebyggande
            och hälsofrämjande arbete och en primärvård av bra kvalitet och
            tydligt områdesansvar. Den första linjens vård som vi anser på
            sikt ska vara avgiftsfri och bygga på teamarbete mellan olika
            personalgrupper bör stärkas. Alla ska ha råd med vård och högkostnadsskydden
            ska därför varken höjas eller indexregleras.
          </p>
          <p xml:id="i-Xj6iqd3C9hc8RA3SMbxrVn">
            Detta bör vara inriktningen för den nationella hälso- och sjukvårdspolitiken.
            Detta bör riksdagen som sin mening ge regeringen till känna.
          </p>
          <head xml:id="i-STWB5wmbzzqWArRNMgKJWX" type="h1">
            4 Vinster i vården
          </head>
          <p xml:id="i-WmoQ1cDsCP8ekVRRs3AaSS">
            Den borgerliga regeringen har avskaffat regleringen av vinst
            i sjukhusvården, eftersom man säger sig eftersträva mångfald i
            vården. Det var emellertid redan tidigare fullt möjligt för ideella
            organisationer att driva sjukhus utan vinstintresse. Det som regeringen
            vurmar för är i stället rent och skärt vinstintresse i sjukvården.
            Man vill släppa fram multinationella vårdbolag som inte driver
            sjukvård av omsorg om patienterna utan av omsorg om aktieägarnas
            vinster. Sjukvård är emellertid inte som vilken näring som helst
            på en fri marknad. Patienter beter sig inte som andra konsumenter
            som väljer och jämför mellan olika varor och tjänster. När vi
            är patienter är vi helt beroende av hur sjukvården bedömer våra
            vårdbehov.
          </p>
          <p xml:id="i-KRrUdTyUkvU3hG1RqVKT4P">
            Genom att släppa in vinsten som drivkraft i vården försvåras
            möjligheten att styra vården till dem med de största behoven.
            I stället satsar vårdgivarna på att styra vården till de personer
            som är mest lönsamma att ge vård och att ge dem det på det mest
            lönsamma sättet. Att fördela vård med marknadsmekanismer fungerar
            mycket dåligt och alltför ofta blir resultatet att det är de som
            har det minsta behovet av vård som får mest vård. Rika och välutbildade
            grupper är friskare än andra och har de minsta behoven av vård,
            samtidigt som de är mer benägna än andra grupper att söka vård.
          </p>
          <p xml:id="i-C6VL66Yj1Fcw5DEBNhbtWD">
            Vänsterpartiet anser att det är mycket viktigt att svensk sjukvård
            inte går i riktning mot en ökad privat finansiering. Även med
            en offentligt finansierad vård kan vinsten som drivkraft få stora
            konsekvenser. När privata vårdföretag drivs genom att ta del av
            offentliga medel skapas en lång rad problem, och även här tenderar
            vårdens resurser att styras så att de som behöver minst vård får
            mer och tvärtom. Ersättningssystemen är svåra att konstruera så
            att de gör det lönsammast att behandla dem med de största vårdbehoven
            – och ibland finns knappt alls någon sådan ambition med ersättningssystemen.
          </p>
          <p xml:id="i-2373ruAVe2weWKvhScJksd">
            Ett vanligt argument för privatiseringar och vinstdriven vård
            är att det skulle vara mer kostnadseffektivt. Detta var t.ex.
            ett av huvudskälen som regeringen anförde för avskaffandet av
            regleringen av vinst inom sjukhusvården. Om man ser till hur det
            ser ut i olika länder visar det sig snarare vara tvärtom. I USA
            har man en stor andel privata vinstutdelande sjukhus. USA spenderar
            mer än dubbelt så mycket per capita på sjukvård jämfört med Sverige
            (se t.ex. OECD Health Data 2010), samtidigt som kvaliteten generellt
            sett inte är bättre. Om man studerar tydliga indikatorer på folkhälsan,
            som livslängd och barnadödlighet, ser man tvärtom att Sverige
            ligger före. En del av den sämre kostnadseffektiviteten i system
            med vinstdriven vård beror på byråkratin som följer av ökad konkurrens
            och privatisering. Det är också uppenbart att kostnadseffektivitet
            i ett kommersiellt vårdbolag ofta innebär lägre bemanning och
            stressigare arbetstempo.
          </p>
          <p xml:id="i-NhGVofiifP9JKFkFy67eax">
            Vård som drivs för att ge vinst kommer hela tiden att sträva
            efter att öka efterfrågan. Så fungerar alla företag på en marknad,
            och vårdföretag är inget undantag. Pengar som skulle kunna gå
            till vård går till marknadsföring i stället. Marknadsmekanismerna
            innebär även att företagen ökar efterfrågan och vinsten genom
            att få människor att se på allt fler fenomen som sjukdomar i behov
            av behandling. Precis som schamporeklamen i dag lovar ständigt
            bättre hårvårdsteknologier, kan vi vänta oss att företagen på
            en utvecklad vårdmarknad har ett intresse av att hela tiden erbjuda
            nya läkemedel och nya behandlingar även när de inte gör oss nämnvärt
            mycket friskare sett till vad det kostar.
          </p>
          <p xml:id="i-MjiY6p3yistWkimMw8ooCh">
            Privatiseringarna ökar även konkurrensen och förhindrar utvecklande
            samarbeten. Det har bl.a. visat sig att privata vårdgivare inte
            är intresserade av att ta emot studenter eller delta i forskningsprojekt
            genom att samla in data och prover från patienter. Detta leder
            naturligtvis till stora problem för både forskning och utbildning
            inom hälso- och sjukvårdens område.
          </p>
          <p xml:id="i-BerYawFp6PYzUhrzrVQ5oJ">
            Kommersialiseringen och marknadsanpassningen påverkar även den
            offentligt utförda vården genom att modeller för styrning lånas
            in från privata vinstdrivande verksamheter. En välkänd sådan styrmodell
            är New Public Management. En avkommersialisering av vården innebär
            med nödvändighet också att styrningen och resursfördelningen måste
            förändras. I stället för att hela tiden sätta kostnadseffektivitet
            i första rummet och endast ta hänsyn till kvalitetskriterier som
            är kvantifierbara, måste patienternas skiftande behov vara det
            som är utgångspunkten för styrningen av vården. I det läkarupprop
            som nu tusentals vårdanställda, men även andra, undertecknat uttrycks
            det så här:
          </p>
          <p xml:id="i-6oja2GJiKxuXqaRnnDZjBB">
            Svenska läkare spenderar minst tid i Europa på sina patienter.
            Det beror delvis på att vårt sjukvårdssystem är uppbyggt på ekonomi
            och produktion istället för på patientens behov. För att redovisa
            vår produktivitet åläggs vi en enorm administrativ börda som tar
            tid från våra patienter.
          </p>
          <p xml:id="i-8kTg1auPD6iacr1gu3qwPc">
            Ett system som fokuserar på produktion står ofta i motsättning
            till patientens bästa. Patienten är inte en produkt såsom vilken
            som helst på en marknad. I dagens system förutsätts patienten
            agera som en bricka enligt ett förutbestämt mönster. I realiteten
            är patienten komplex och passar därmed inte in i dagens system.
            Den produktionsstyrda vården sätter vår yrkesetik på spel. Enligt
            läkaretiken skall behovs- och människovärdesprincipen alltid gå
            först. I dagens system styr kostnadseffektivitetsprincipen. Vi
            ser de faktiska konsekvenserna av detta.
          </p>
          <head xml:id="i-XY95hsJpjTjP5mFC4t1orj" type="h2">
            4.1 Lagen om valfrihetssystem
          </head>
          <p xml:id="i-RUYWv7BCHvCq3bB5hn7Jjq">
            Den borgerliga regeringen har infört ny lagstiftning för valfrihet
            i vården som har givit vårdföretagarna och inte patienterna en
            enorm valfrihet. Ett allt vanligare alternativ till att upphandla
            hela verksamheter är de kundvalsmodeller som regleras av lagen
            om valfrihetssystem (LOV). Regeringen har dessutom infört en obligatorisk
            kundvalsmodell för primärvården i hela landet som innebär att
            alla landsting och regioner i Sverige är skyldiga att ha vårdvalssystem
            med full etableringsfrihet inom sin primärvård. Landstingen har
            inte längre möjlighet att fritt välja system; privatiseringen
            av den svenska sjukvården har därigenom fått totalt lagstöd och
            blivit norm. I och med den nya lagstiftningen är det inte heller
            längre möjligt att demokratiskt styra var vårdcentralerna ska
            etablera sig. Det är alltså fritt fram för vårdföretagen att öppna
            i friska, välmående områden där vinstmarginalerna är som störst
            och undvika etablering i vårdtyngda, låginkomstområden där möjligheten
            att tjäna pengar är avsevärt mindre. Lönsamhetskriterier har överordnats
            befolkningens behov av jämlik vård.
          </p>
          <p xml:id="i-BUsDJZspG4tGaJU2hRPGfZ">
            Regeringens ambition är att alla landsting ska erbjuda s.k. vårdval
            för den enskilde även i den specialiserade vården enligt LOV.
            Ett tidsbegränsat stimulansbidrag har därför införts för åren
            2012–2014. Genomför inte landstingen vårdval inom den specialiserade
            vården hotar regeringen med en nationell lagstiftning i likhet
            med situationen som i dag råder när det gäller LOV och primärvården.
            Vänsterpartiet säger naturligtvis nej till denna form av tvångsprivatiseringar.
          </p>
          <p xml:id="i-C6xhs7vV62ZQqRskWeaFcw">
            Vänsterpartiet är också kritiskt till att LOV ger privata utförare
            möjlighet att införa tilläggstjänster, något som inte offentliga
            utförare får möjlighet till. När ett företag erbjuder tilläggstjänster
            utöver den offentligt finansierade verksamhet de bedriver, innebär
            det att det offentliga står för grunden i verksamheten, men att
            endast den som har råd att betala extra får tillgång till hela
            utbudet av tjänster.
          </p>
          <head xml:id="i-9MHLxXYP2rdanYqvLWs1Cn" type="h2">
            4.2 Konkreta förslag
          </head>
          <p xml:id="i-V5TuDPfcMsVZYSRgfLueEo">
            I Vänsterpartiets motion 2013/14:Fi212 Välfärd utan vinstintresse,
            presenteras konkreta förslag på hur vård, skola och omsorg ska
            avkommersialiseras. För hälso- och sjukvården innebär förslagen
            i korthet följande:
          </p>
          <list style="ul">
            <item xml:id="i-3QvePYR5cbtxjRAHXoWTL4">
              Den grundläggande principen vid fördelning av skattemedel till
              vården ska vara att detta ska ske efter människors behov och inte
              efter företags möjligheter till lönsamhet.
            </item>
            <item xml:id="i-Lm2DcgkUnGQgBcRPkdu5zP">
              Vinstsyftande företag ska inte kunna bedriva verksamhet med skattemedel
              i kärnverksamheten inom vården.
            </item>
            <item xml:id="i-TUTBRdNjnr41djnxmNJgc9">
              Bolag som vill fortsätta vara aktiva inom vården ska som huvudregel
              bedrivas med särskild vinstutdelningsbegränsning enligt 32 kap.
              aktiebolagslagen. Den mycket begränsade utdelning som denna bolagsform
              tillåter till ägarna motsvarar på sin höjd bankränta. Med andra
              ord innebär den att vinstintresset avlägsnas från verksamheten
              och välfärden slutar läcka resurser. Vår modell innebär också
              reglering av fusioner, likvidationer och interna överföringar
              inom koncerner. Det skulle innebära ett slut för riskkapitalbolagens
              olika möjligheter att slussa ut skattemedel från verksamheten.
            </item>
            <item xml:id="i-XLJDiS9zxZ17e8CmkNXqWt">
              Ideella aktörer är även i fortsättningen välkomna att bedriva
              vård.
            </item>
            <item xml:id="i-PvpV8zqRuKw1Wa45P8kLbb">
              Ta bort lagen om valfrihetssystem (LOV) och berörda delar av
              hälso- och sjukvårdslagen.
            </item>
            <item xml:id="i-GUCqugnVfhJzDssoA6A5ax">
              Huvudmannen för vården (landsting, region eller kommun) ska besluta
              när och var icke-offentliga aktörer får etableras.
            </item>
          </list>
          <head xml:id="i-HZQ4ohimqEs5BweyjJus5A" type="h1">
            5 Jämställd och jämlik vård
          </head>
          <p xml:id="i-HE1Rn2mBXpgGUuVUtNwyE6">
            Som vi konstaterar i inledningen finns det stora skillnader i
            både hälsa och tillgång till vård i Sverige. De skillnader i hälsa
            som finns hos befolkningen speglas även i vilken vård man får.
            Klasstillhörigheten kan vara avgörande för vilken behandling och
            medicinering man får i vården. Dödligheten i olika sjukdomar kan
            variera kraftigt beroende på utbildnings- och inkomstnivå. För
            Vänsterpartiet är frågan om jämställd och jämlik hälsa och vård
            överordnad. Rätten till bästa möjliga hälsa måste gälla alla oberoende
            av kön, ålder, klass, etnisk tillhörighet, sexuell läggning, könsidentitet,
            könsuttryck och funktionsnedsättning.
          </p>
          <head xml:id="i-Fsp8rT6BxsiRNtcd2nEa6p" type="h2">
            5.1 Folkhälsokommission
          </head>
          <p xml:id="i-SpHVXLvnPDF5xQ2QTuJ1Zw">
            Det krävs ett mer jämlikt och jämställt samhälle för att förbättra
            hälsan överlag och minska de skillnader som finns i hälsa mellan
            olika grupper. Genomgångar av all befintlig forskning om ojämlikhet
            och hälsa visar tydligt att stora inkomstklyftor försämrar människors
            hälsa. I ett någorlunda rikt land som Sverige är det inte i första
            hand människors inkomstnivå som har betydelse, utan det är den
            ekonomiska ojämlikheten och dess konsekvenser som ger negativa
            effekter på hälsan. De ekonomiska klyftorna får naturligtvis störst
            konsekvenser för dem med lägre inkomster men ekonomisk ojämlikhet
            har en negativ påverkan på hälsan i alla inkomstgrupper.
          </p>
          <p xml:id="i-GjBFVy6RoZzpmACGEmSmzH">
            Något som Statens folkhälsoinstitut tydligt visar i sin stora
            folkhälsorapport från 2010 är att det effektivaste sättet att
            främja folkhälsan är att förändra hälsans sociala bestämningsfaktorer.
            Hälsoskillnader är inget naturligt tillstånd. De handlar om hur
            vi ordnar vårt samhälle och hur delaktiga människor känner sig
            i de beslut som fattas.
          </p>
          <p xml:id="i-Ak86FtDYsWF4A5dK5KuvPE">
            År 2008 lade WHO:s kommission om hälsans sociala bestämningsfaktorer,
            den s.k. Marmotkommissionen, fram sitt betänkande som också fick
            stöd av hela Världshälsoorganisationen. Kommissionen ställer upp
            målet att undanröja hälsoklyftorna inom en generation. Detta kräver
            att man undanröjer skillnader i makt och inflytande och förbättrar
            människors dagliga levnadsförhållanden, exempelvis när det gäller
            tillgång till kultur, utbildning, hälsovård och en bra fysisk
            miljö. Det krävs också att man skaffar sig effektiva instrument
            för att följa upp effekten av de åtgärder som sätts in.
          </p>
          <p xml:id="i-SmnV7WUjY6BxiJNqDrrQjZ">
            WHO har uppfordrat medlemsländerna att lägga fram egna program
            för att minska de sociala skillnaderna i hälsa. Så har också skett
            i en rad länder men i Sverige har kraven mötts med passivitet.
            Sverige bör snarast tillsätta en egen kommission med ett självständigt
            vetenskapligt sekretariat som analyserar de sociala skillnaderna
            i hälsa och dess samband med sociala bestämningsfaktorer. Utifrån
            kommissionens resultat bör man sedan utarbeta ett åtgärdsprogram
            för en mer jämlik hälsa. Detta bör riksdagen som sin mening ge
            regeringen till känna.
          </p>
          <head xml:id="i-SaRN9E7iKbLnVxKbp8C8Cn" type="h2">
            5.2 Vårdens prioriteringar
          </head>
          <p xml:id="i-SJTjDkc9QVCArQbmFrzS4K">
            Hälso- och sjukvården ska styras demokratiskt och därför slår
            riksdagen fast vilken prioriteringsordning som ska gälla. De grundläggande
            principerna är människovärdesprincipen, dvs. att alla människor
            har lika värde och samma rätt oberoende av personliga egenskaper
            och funktioner i samhället, samt behovs- och solidaritetsprincipen
            och kostnadseffektivitetsprincipen. Människovärdesprincipen är
            överordnad och syftar till att förhindra diskriminering, stigmatisering
            och kommersialisering av enskilda människor. Behovs- och solidaritetsprincipen
            är överordnad kostnadseffektivitetsprincipen. Det innebär att
            personer med svåra sjukdomar har företräde framför lindrigare
            sjuka oavsett kostnader. Den omfattande privatiseringen och kommersialiseringen
            av hälso- och sjukvården innebär ett hot mot denna prioritetsordning
            i och med att vinst blir en drivkraft. Vänsterpartiet slår vakt
            om en offentligt driven och skattefinansierad vård. En demokratisk
            styrning av vården i kombination med öppenhet och insyn är det
            bästa sättet att garantera att de svårast sjuka får rätt till
            vård.
          </p>
          <head xml:id="i-HmZ4AsU7aeChCFNW2AptVR" type="h2">
            5.3 Kunskap och statistik
          </head>
          <p xml:id="i-FT9FVJecm3VDUhR9pcvKbj">
            Genusperspektivet i hälso- och sjukvården måste bli tydligare.
            Vi vet för lite om kvinnors hälsa eftersom mannen varit, och fortfarande
            är, den rådande normen inom läkarvetenskapen. Först i början av
            1990-talet började man diskutera avsaknaden av ett jämställdhetsperspektiv
            inom vård och behandling och kräva könsuppdelad statistik. Fortfarande
            finns stora kunskapsluckor när det gäller kvinnors hälsa.
          </p>
          <p xml:id="i-UtY1uYBVi3U4pi8njTDsrJ">
            Förutom kunskapsskillnader finns det även skillnader mellan könen
            när det gäller bemötandet inom vården. Fler kvinnor än män upplever
            att de inte blir trodda, att de blir missförstådda och får vänta
            på utredningar för diagnos, framför allt inom primärvården och
            psykiatrin. Kvinnor och män bemöts också olika inom akutsjukvården.
            Det gäller såväl behandling som diagnostisering. Vid ambulansutryckningar
            får män oftare än kvinnor bedömningen högsta prioritet.
          </p>
          <p xml:id="i-TzWvwhNEmDzyW9Qe6ZPNpR">
            Socialstyrelsen publicerade 2008 en rapport om könsperspektivet
            på hälso- och sjukvård Mot en mer jämställd sjukvård och socialtjänst.
            Fler kvinnor än män i samtliga åldersgrupper upplever oro och
            ångest och det är särskilt oroande att den psykiska ohälsan bland
            unga kvinnor fortsätter att öka. Många grupper av läkemedel förskrivs
            i högre grad till kvinnor än till män. De mest markanta skillnaderna
            gäller läkemedel mot depression och annan psykisk ohälsa.
          </p>
          <p xml:id="i-F3kKutDZD2AjmDCJWABny2">
            Det finns ett stort behov av en mer systematisk, könsuppdelad
            statistik för att synliggöra könsrelaterade problem inom vården.
            Det behövs metodutveckling för att kartlägga könsskillnader vad
            gäller vårdresurser och resultat. Ett genusperspektiv borde integreras
            i all forskning, utbildning och utveckling och det borde forskas
            mer om kvinnors sjukdomar och villkor i vården. En nationell genomförandeplan
            för jämställd sjukvård bör därför tas fram med inriktning på hur
            man kan öka och sprida kunskap om hur könsfaktorer påverkar vården.
            Detta bör riksdagen som sin mening ge regeringen till känna.
          </p>
          <head xml:id="i-2amQobn3bAM6EiQpLVAoHe" type="h2">
            5.4 Gör vården jämlik för människor med funktionsnedsättning
          </head>
          <p xml:id="i-2wLGzAPu9YFKTDAoDogmz5">
            Socialstyrelsen redovisar i sin senaste lägesrapport för 2013
            att personer med insatser enligt lagen om stöd och service till
            vissa funktionshindrade (LSS) oftare dör i cancer och har sämre
            chanser att bli friska än övriga cancerpatienter. För denna grupp
            är risken att dö mer än fördubblad jämfört med hos övriga cancerpatienter.
          </p>
          <p xml:id="i-59ku1TQb2Y8dn8iUyhBx86">
            Sjukvård för personer som får insatser enligt LSS är en angelägenhet
            för både hälso- och sjukvårdspersonal och personal inom socialtjänsten.
            Många i gruppen har företrädare, exempelvis i form av socialtjänstpersonal
            eller god man. Många har dessutom kognitiva svårigheter eller
            andra svårigheter, som gör det svårt för dem att föra sin egen
            talan. Ovanstående resultat om dödlighet och vård vid cancer pekar
            på behovet av kompetens, samverkan mellan socialtjänstpersonal
            och hälso- och sjukvårdspersonal, exempelvis i form av förbättrade
            rutiner på boenden. Men det handlar troligen också om att funktionshindersperspektivet
            behöver få ett större genomslag inom hälso- och sjukvården.
          </p>
          <p xml:id="i-9o4vAmVvwhHe9Zv76wL2u4">
            Vårdpersonal behöver uppmärksamma särskilda behov hos personer
            med funktionsnedsättning för att på så sätt förbättra bemötandet.
            Att personer med funktionsnedsättning får ett bra bemötande är
            således en viktig förutsättning för att vården ska bli mer jämlik.
            Det behövs aktiva åtgärder för en jämlik sjukvård för människor
            med funktionsnedsättning. Regeringen bör återkomma med konkreta
            förslag för att förbättra situationen. Detta bör riksdagen som
            sin mening ge regeringen till känna.
          </p>
          <p xml:id="i-T1rRhBg5DKPYiXHiyjdMz1">
            För att hälso- och sjukvården ska bli mer jämlik för personer
            med funktionsnedsättning behöver den även vara tillgänglig. Socialstyrelsen
            har i en annan rapport uppmärksammat att tillgängligheten hos
            vårdcentraler är låg för denna grupp. Mindre än 10 procent av
            vårdcentralerna hade till exempelvis anpassat sina lokaler för
            hörselskadade och ca 30 procent hade rutiner för att förlänga
            besökstider. Denna bristande tillgänglighet riskerar att göra
            det ännu svårare för personer med funktionsnedsättning att få
            vård. Det kan ta längre tid och i värsta fall kan bristerna helt
            utestänga dessa personer från att söka vård och stöd på samma
            villkor som övrig befolkning. Detta är ytterligare ett exempel
            på att bristande tillgänglighet snarast måste bli diskrimineringsgrund.
          </p>
          <head xml:id="i-UEVZkSi6EWfMFb594Sb1iP" type="h2">
            5.5 Vård på lika vilkor – oavsett sexuell läggning, könsidentitet
            och könsuttryck
          </head>
          <p xml:id="i-GW9YUCxQrdNY1aF49tDnwF">
            Sverige är fortfarande ett heteronormativt land där heterosexuella
            betraktas som normen och hbtq-personer betraktas och behandlas
            som avvikande. Samhällets normer gällande sexualitet, könsidentitet
            och könsuttryck får konsekvenser för vår hälsa och den hälso-
            och sjukvård vi får.
          </p>
          <p xml:id="i-Y4qqU5shVxEpmqMTnpuVum">
            Diskrimineringsombudsmannen hade 2010 och 2011 ett särkilt fokus
            på vård på lika villkor. Man fann då att trots att hbtq-personer
            som grupp har större vårdbehov än befolkningen i stort så undviker
            många hbtq-personer att söka vård. Både svensk och internationell
            forskning visar att många hbt-personer skräms bort från vården
            av kränkande och diskriminerande bemötande.
          </p>
          <p xml:id="i-LwaCYhKijM9SMgM7TQoswn">
            Diskriminering skapar ohälsa, det blir inte minst tydligt bland
            hbtq-personer. En studie från Statens folkhälsoinstitut visar
            att varannan av de tillfrågade transpersonerna någon gång hade
            övervägt att ta sitt liv. Självmordsförsök var också dubbelt så
            vanligt bland homo- och bisexuella som i övriga befolkningen.
            Den utbredda ohälsan bland unga hbtq-personer är i detta sammanhang
            särskilt alarmerande. Folkhälsoinstitutet har också visat att
            hbtq-personer har ett högre riskbruk av alkohol och använder cannabis
            i högre utsträckning.
          </p>
          <p xml:id="i-VYGHXiPvTTiyvCCeV8HB7b">
            Det finns också exempel där diskrimineringen av hbtq-personer
            inom hälso- och sjukvården har sin grund i lagstiftning och politiska
            beslut. I Östergötland betalar samkönade par en betydligt högre
            avgift än olikkönade par vid assisterad befruktning. Fram till
            nyligen genomfördes tvångssteriliseringar av transsexuella. Och
            transpersoner som är yngre än 18 år har inte rätt att byta juridiskt
            kön, vilket har negativa konsekvenser för unga transpersoners
            hälsa.
          </p>
          <p xml:id="i-Hcy8rPuTZ1DMymHtxugwHW">
            Ska alla ha tillgång till vård på lika villkor kan man inte utgå
            från att alla som vänder sig till vården är heterosexuella eller
            att alla människor har ett könsuttryck som passar ihop med den
            könsidentitet som det omgivande samhället tillskriver dem. Vård
            på lika villkor förutsätter ett långsiktigt arbete med kompetenshöjning
            och bemötandefrågor. Regeringen bör återkomma till riksdagen med
            förslag på hur vård ska garanteras på lika på villkor för hbtq-personer
            över hela landet. Detta bör riksdagen som sin mening ge regeringen
            till känna.
          </p>
          <head xml:id="i-BzaUpeMK8QBRjAkjZY5yjx" type="h1">
            6 Mer resurser till hälso- och sjukvården
          </head>
          <p xml:id="i-Nw8xSza9gTu6HqXXMcam52">
            Landstingen har i dag en ansträngd ekonomi och hälso- och sjukvården
            har stora problem på många håll. Under den senaste tiden har rapporterna
            duggat tätt om överbeläggning, platsbrist, långa väntetider, inställda
            operationer, hotad patientsäkerhet m.m. Det förekommer protester
            från personalen mot hög arbetsbelastning, låga löner och dåliga
            arbetsvillkor. I Skåne, styrt av de borgerliga och Miljöpartiet,
            är läget så allvarligt på grund av neddragningar, anställningsstopp
            och brist på vårdplatser att det bidragit till att människor dött.
            Förlossningsvården har en krisartad situation främst i Stockholm
            och övriga storstäder. Det finns också en allmän uppfattning i
            samhället att vården inte fungerar som den ska. I en opinionsundersökning
            som SVT låtit göra svarade 60 procent att sjukvården har blivit
            sämre sedan förra valet.
          </p>
          <head xml:id="i-Rj85LuUmKfXTqWTJGcRUU8" type="h2">
            6.1 Mer resurser till sjukvård
          </head>
          <p xml:id="i-HHnhBZcerebQZVq5epdi4f">
            Socialstyrelsen har listat de mest framträdande bristerna i den
            senaste lägesrapporten om tillståndet och utvecklingen inom hälso-
            och sjukvården:
          </p>
          <list style="ul">
            <item xml:id="i-KsXdnL23pbUoUn4sQCQfkG">
              Vården är sämre på att ge patienten tillräcklig information och
              att göra patienten delaktig.
            </item>
            <item xml:id="i-SMKpjuazqkjNuXapcSHKSm">
              Patientnämnderna tar emot allt fler klagomål från patienterna.
            </item>
            <item xml:id="i-YRCFfqQpHRcqq9zq1hT11y">
              Vårdplatserna har minskat under många år och överbeläggningar
              har blivit vanligare.
            </item>
            <item xml:id="i-2dBpbx1nbZDHrr6yEBeEta">
              Tillgången på specialiserade sjuksköterskor har minskat och efterfrågan
              överstiger tillgången framför allt inom psykiatri-, anestesi-
              och intensivvård.
            </item>
            <item xml:id="i-YA9fCC3GAUTbWhXYNLyNgT">
              Skador i vården är vanligt och de vanligaste skadorna är vårdrelaterade
              infektioner. Antibiotikaförskrivningen tycks inte minska längre
              och de antibiotikaresistenta bakterierna fortsätter att öka.
            </item>
          </list>
          <p xml:id="i-Vqvjgyni3UnjnmdJaoREcr">
            Landsting och regioner ser olika ut och verkar under olika villkor
            och har därför olika behov. I en del landsting är det brist på
            vårdplatser, i andra saknas personal eller är svårt att rekrytera
            personal med rätt kompetens. För att lösa problemen krävs en riktad
            resursförstärkning till hälso- och sjukvården, som i varje landsting
            och region kan gå dit behoven är störst. I vår motion för Utgiftsområde
            9, 2013/14:So539, avsätter vi därför 1,5 miljard kronor till ett
            riktat stöd till sjukvården.
          </p>
          <p xml:id="i-He7UjKnVp9KdRxYjQ5karX">
            De flesta problemen i sjukvården har ett samband med personalsituationen,
            vilket är naturligt eftersom det är en personalintensiv verksamhet
            där större delen av utgifterna är kostnader för personal. Det
            riktade stödet på 1,5 miljarder kronor ska i huvudsak användas
            till personalförstärkningar i hälso- och sjukvården. Det är tillräckligt
            för att anställa minst 3 000 sjuksköterskor, barnmorskor, sjukgymnaster,
            arbetsterapeuter, logopeder, kuratorer etc.
          </p>
          <p xml:id="i-LK9ALm4n38b3gGRiS2yH7j">
            Satsningen ska också användas till att finansiera några särskilda
            områden inom vården, som behöver extra resurser: ungdomsmottagningar,
            glesbygdsmedicin, mobila vårdteam samt vård för tortyr- och krigsskadade.
          </p>
          <head xml:id="i-2ZnKpP5WChUmdjbUFCW2mV" type="h3">
            6.1.1 Ungdomsmottagningar
          </head>
          <p xml:id="i-9KrE1YuTGTKXAWavrkJZWj">
            Yngre barn mår i allmänhet bra och har god hälsa. Bland äldre
            barn och ungdomar är problemen med ohälsa större, och det är särskilt
            ungdomars psykiska välbefinnande som är relativt lågt i en internationell
            jämförelse enligt Socialstyrelsens rapport Barns och ungas hälsa,
            vård och omsorg 2013.
          </p>
          <p xml:id="i-L3qufdnBixTENUuhfA81e1">
            Den ökning som har skett sedan början av 1990-talet av ungdomars
            självupplevda psykiska besvär tycks nu ha avstannat. En anledning
            kan vara det ökade antalet ungdomsmottagningar så att det nu finns
            ungdomsmottagning i de flesta kommuner, vilket bör ha inneburit
            att psykisk ohälsa kan upptäckas på ett tidigare stadium. För
            att inte bara hejda ökningen av psykisk ohälsa utan även minska
            densamma behöver ungdomsmottagningarnas arbete utvecklas ytterligare.
          </p>
          <p xml:id="i-QFm2Q44B2GcxDkCp3dVa9B">
            Ungdomsmottagningarna behöver nå fler ungdomar och bli mer tillgängliga.
            I dag saknas i alltför hög grad ett lättillgängligt samtalsstöd;
            en första linjens stöd för att fånga upp unga med psykisk ohälsa.
            Då handlar det om att anställa fler psykologer och kuratorer.
            För att möjliggöra ett längre öppethållande på helger och på sommaren,
            behövs det fler som arbetar på ungdomsmottagningarna i största
            allmänhet. Det handlar förutom om ovanstående grupper även om
            framför allt barnmorskor och läkare.
          </p>
          <p xml:id="i-NBuhTcAQNak8D5uabe6FJA">
            Vi föreslår därför en satsning på ungdomsmottagningar inriktad
            dels på att rusta dem ytterligare för att arbeta mot den psykiska
            ohälsan bland unga, dels på att erbjuda bättre öppettider i allmänhet.
            Satsningen innebär konkret ett stimulansbidrag på totalt 130 miljoner
            kronor med en medfinansiering på 25 procent från landsting och
            kommuner, som kan gå till att anställa fler psykologer, kuratorer,
            barnmorskor och sjuksköterskor. Totalt blir det 173 miljoner kronor
            per år i ökade resurser, vilket innebär ungefär 350 fler anställda
            eller två extra tjänster per ungdomsmottagning.
          </p>
          <p xml:id="i-4ohVnADCmfQeTCf6deWPMn">
            Pengar till ungdomsmottagningarna anslår vi i vår motion 2013/14:So539
            Utgiftsområde 9.
          </p>
          <head xml:id="i-NgQNwxABVkwyEkP6CJCWHS" type="h3">
            6.1.2 Glesbygsmedicin
          </head>
          <p xml:id="i-HqnjFiYBBeEX7FGbPNrDpr">
            Att erbjuda hälso- och sjukvård i gles- och landsbygdsområden
            som är trygg, säker och likvärdig med övriga landet har sin egen
            problematik och andra förutsättningar än städer och tätbefolkade
            områden. Där finns ofta en större andel äldre, och avstånd är
            ofta en försvårande faktor för både patienter och personal. Här
            finns också yrkesgrupper med mycket ensamarbete i skog och mark,
            t.ex. inom rennäring och skogsbruk. Även turismen leder till speciella
            krav på grund av att den är så säsongsbetonad med mångdubbelt
            antal människor som under kort tid kräver betydligt större resurser
            än hälso- och sjukvårdsorganisationen har under övrig tid. Det
            ställer krav på såväl primär- som specialistvård och väl utvecklad
            mobil akutsjukvård och räddningstjänst.
          </p>
          <p xml:id="i-9aRyQNkDB5v2J5T26Wu8zR">
            Därtill är det ofta rekryteringssvårigheter till små verksamheter
            på landsbygden. Det gör dem oftare beroende av bemanningsföretag
            med svårigheter att upprätthålla kontinuitet i patienternas vårdkontakter
            som följd.
          </p>
          <p xml:id="i-82JT35xxcziYzdG9xrvVLX">
            Glesbygdsmedicin är ett begrepp som vuxit fram under senare år.
            Det innefattar en rad kunskapsområden och metodutveckling som
            syftar till att kompensera för avståndsproblematik och upprätthålla
            den bredare kompetens som är nödvändig då befolkningsunderlaget
            är litet och avstånden stora. Det betyder ett utvecklat och fördjupat
            närvårdskoncept.
          </p>
          <p xml:id="i-E7G7BehtAGRjvDrggWGkn6">
            Glesbygdsmedicin som kunskapsområde behöver såväl forsknings-
            som utvecklingsmedel för att finna och sprida de lösningar som
            kan garantera trygg, säker och likvärdig vård till den del av
            befolkningen som bor i gles- och landsbygdsområden.
          </p>
          <p xml:id="i-GPYL4FQW1vd6UUrFQjrbGD">
            Inom den norra sjukvårdsregionen är av nödvändighet glesbygdsmedicin
            ett etablerat begrepp. De metoder som arbetats fram, främst i
            Västerbotten, behöver få nationell spridning. Därför bör den norra
            sjukvårdsregionen, som har ett fast samarbete inom ramen för Norrlandstingen
            regionförbund, och Umeå universitet ges ett nationellt uppdrag
            att utveckla kunskapsområdet glesbygdsmedicin, ta fram förslag
            till hur forskning på området kan stimuleras och arbeta med kunskapsspridning
            och implementering av metoder och tekniklösningar. Detta bör riksdagen
            som sin mening ge regeringen till känna.
          </p>
          <p xml:id="i-DueAeEun4NyaUWXwKYQmb6">
            I vår motion för Utgiftsområde 9, 2013/14:So539, avsätter vi
            20 miljoner kronor per år för detta uppdrag.
          </p>
          <head xml:id="i-E9FvJ1t3e2AV9s6PWTaAth" type="h3">
            6.1.3 Mobila vårdteam
          </head>
          <p xml:id="i-9ywcsxofNC8mhfqmmF87BP">
            Mobila vårdteam är ett sätt att erbjuda kvalificerad vård i hemmet
            i stället för att patienter uppsöker eller läggs in på sjukhus
            och liknande. Mobila vårdteam finns inom en mängd områden, t.ex.
            palliativ vård, psykiatrisk vård eller demensvård, och ser därför
            väldigt olika ut. Det finns också olika lösningar i olika delar
            av landet.
          </p>
          <p xml:id="i-LWcEAD6GVGy94XXfm2VzxL">
            Ett exempel är Jämtland där det finns mobila vårdteam för rehabilitering
            för patienter som har haft stroke, ett område som för övrigt är
            eftersatt inom sjukvården. Det är två team som består av sjukgymnast,
            arbetsterapeut, logoped och sjuksköterska och utgör totalt 5 heltidstjänster.
            Teamen når drygt hälften av det totala antalet patienter.
          </p>
          <p xml:id="i-8e8sGayNncci1ghU9uBqAJ">
            Vi anser att denna vårdform behöver utvecklas och föreslår ett
            stimulansbidrag på 80 miljoner kronor per år till landsting och
            regioner för att inrätta mobila vårdteam där inriktningen är öppen
            och bestäms av landstingen själva. Det bör krävas medfinansiering
            från landstingen.
          </p>
          <head xml:id="i-27XbnvkJWVEqgMwXDP2xpM" type="h3">
            6.1.4 Vård till tortyr- och krigstraumatiserade
          </head>
          <p xml:id="i-2GQUKpnMXEhp52Sjbzq1hC">
            Vården till tortyr- och krigstraumatiserade är i dagsläget bristfällig.
            Det finns brister i kompetens kring tortyr- och krigsskador bland
            dem som möter drabbade i primärvård, på mödravårdscentral (MVC)
            och barnavårdscentral (BVC), varför tillstånden ibland upptäcks
            först efter många år i Sverige. Dessutom finns i dagsläget mycket
            få platser i Sverige som erbjuder relevant rehabilitering för
            dem som genomlevt tortyr eller svåra krigstrauman, vilket i sin
            tur innebär att väntetider för behandling kan vara mycket långa
            och att tillgången till vård i landet är mycket ojämlik.
          </p>
          <p xml:id="i-LyTxp9x2dN5j1gjcnjr83r">
            Forskning visar att anhöriga till traumatiserade i hög grad påverkas
            av tillståndet och inte minst barnen riskerar att sekundärtraumatiseras.
          </p>
          <p xml:id="i-E7nJkfvrjsonjRXE6A8ah5">
            Vänsterpartiet lägger därför i motion 2013/14:So539, Utgiftsområde
            9, sammanlagt 50 miljoner kronor per år för att förbättra vården
            till tortyr- och krigstraumatiserade och deras anhöriga. Pengarna
            ska gå till följande ändamål:
          </p>
          <list style="ul">
            <item xml:id="i-Nx39yLsRj4Pnvy3mwQkuGJ">
              Stimulansbidrag för att skapa specialiserade kompetenscentrum
              i alla landsting som kan ta emot och rehabilitera tortyr- och
              krigstraumatiserade. Detta skulle innebära kortare väntetider
              och en jämlik tillgång till vård för den berörda gruppen.
            </item>
            <item xml:id="i-7uViQcuJNiF5ssPeuvQGgG">
              Föräldrastöd till traumatiserade för att förbättra anknytning
              och därmed minska risk för sekundärtrauma för barnen. En förälder
              med obehandlad problematik kan ha svårigheter i anknytningen och
              riskerar att överföra sina besvär till barnet. Dessutom ska anhöriggrupper
              för barn till traumatiserade tillskapas.
            </item>
            <item xml:id="i-RNKCbphe3fBz37kzPVe5Vf">
              Kompetenshöjning inom primärvård, MVC, BVC, Försäkringskassan,
              Arbetsförmedlingen och socialtjänsten. Det är avgörande att människor
              med traumaproblematik upptäcks tidigt. För att uppnå detta krävs
              en satsning på kompetenshöjning inom vård och myndigheter så att
              rätt behandling kan sättas in så tidigt som möjligt.
            </item>
          </list>
          <head xml:id="i-UzjnAmgj5RnudBAU2AE9nL" type="h2">
            6.2 Primärvården
          </head>
          <p xml:id="i-5DW4Pkw7uDeAzdbMJ4QHe1">
            I allmänhet avses primärvården utgöra den första linjens hälso-
            och sjukvård. Men det finns fler som arbetar på det tidiga och
            även förebyggande stadiet och som har ett ansvar för den första
            insatsen. Det gäller elevhälsovården och företagshälsovården m.fl.
            På senare tid har även närsjukvård och närvård blivit ett begrepp
            och tillhör den första linjens vård. Grunden för den framtida
            utvecklingen är att öka de hälsofrämjande och förebyggande insatserna,
            att förstärka den första linjens hälso- och sjukvård och att minska
            inflödet till specialistvård och sjukhusvård.
          </p>
          <p xml:id="i-Y8r7GXMfQ7xDP8ku45viGV">
            När den ekonomiska vinsten ökar som drivkraft i vården blir det
            ofta det förebyggande hälsoarbetet som får stå åt sidan. Långsiktiga
            förebyggande insatser som förutsätter samverkan med andra sektorer
            är sällan eller aldrig lönsamma i kommersiell mening. Hälso- och
            sjukvårdslagen fastslår att sjukvården ska arbeta förebyggande
            mot ohälsa. Detta arbete har visat sig vara mycket kostnadseffektivt
            i termer av bättre hälsa. Trots detta har hälso- och sjukvårdens
            förebyggande arbete under lång tid varit underfinansierat och
            marginaliserat med undantag för mödra- och barnhälsovården.
          </p>
          <p xml:id="i-CVFsVNmCMZhSqUsEF3DKiS">
            I och med införandet av den fria etableringsrätten och vårdvalsreformen
            har tyngdpunkten för vården blivit läkarbesöket. Det områdesansvar
            för befolkningens hälsa som primärvården tidigare hade har till
            stora delar försvunnit och med det förutsättningarna för ett bra
            folkhälsoarbete. Ett utvecklat folkhälsoarbete är en viktig del
            i arbetet med en jämlik hälsa. Det är i första hand grupper med
            låga inkomster som drabbas av ett bristande folkhälsoarbete eftersom
            de är mest exponerade för olika hälsorisker som skulle kunna reduceras
            och i vissa fall elimineras genom ett systematiskt förebyggande
            arbete.
          </p>
          <head xml:id="i-L9ucqec6yhvaW5ziukpXGC" type="h3">
            6.2.1 Utveckla vårdcentralerna
          </head>
          <p xml:id="i-L8WZN8Y6N3estDarZshS1N">
            Sjukvården är pressad och har svårt att klara sitt uppdrag med
            befintliga resurser. Det gör att det är svårt att omprioritera
            och föra över pengar från specialistvården till primärvården även
            om det skulle vara mest kostnadseffektivt på längre sikt. Det
            behövs därför en riktad satsning även mot primärvården för att
            stärka det förebyggande arbetet i hälso- och sjukvården.
          </p>
          <p xml:id="i-AH2CnxT7F6GZ6B6riExtJL">
            Vänsterpartiet avsätter i motion 2013/14:So539, Utgiftsområde
            9, 1 miljard kronor till det förebyggande arbetet mot ohälsa.
            Vår satsning leder till minst 2 000 nya jobb. Det finns flera
            olika yrkesgrupper som behövs i det förebyggande arbetet mot ohälsa.
            Några exempel är arbetsterapeuter, dietister, sjukgymnaster, kuratorer,
            psykologer, sjuksköterskor och läkare. Pengarna ska vara öronmärkta
            för förebyggande arbete och gå till de verksamheter som lever
            upp till kraven på samarbete, områdesansvar samt tvärprofessionellt
            arbete.
          </p>
          <head xml:id="i-CKga7638q6QHisFwfTRqNM" type="h3">
            6.2.2 Motverka klasskillnader i ohälsa
          </head>
          <p xml:id="i-9rvdYZqjiafXq1NHQRi2E1">
            Hälsan är mycket ojämlikt fördelad. Klasstillhörigheten är helt
            avgörande för om man kan förväntas leva ett friskt liv eller inte.
            Dagens hälso- och sjukvård har på många sätt svårt att bemöta
            detta. Det är till och med så att hälso- och sjukvården ges ojämlikt
            så att hälsoskillnaderna i befolkningen snarare förstärks än minskas
            av vården. Med dagens borgerliga hälso- och sjukvårdspolitik stärks
            sambandet mellan klass och ohälsa och utvecklingen går mot en
            alltmer ojämlik vård.
          </p>
          <p xml:id="i-SEGAZnW3MddBHqZW86Xnme">
            Gruppen med låga inkomster och som saknar akademisk utbildning
            har i dag en sämre hälsa än andra grupper. Trots att personer
            med låga inkomster faktiskt generellt är sjukare så söker de sjukvård
            i betydligt lägre utsträckning än de som är rika eller välutbildade.
            Det finns flera skäl till det. Det finns ekonomiska hinder i form
            av avgifter och dyra mediciner, att tillgängligheten till vård
            ser olika ut och att det finns skillnader mellan i vilken utsträckning
            man i olika inkomstgrupper vänder sig till vården. Hälso- och
            sjukvården måste därför vara mer lättillgänglig men också arbeta
            för att motverka klasskillnader vad gäller ohälsa.
          </p>
          <p xml:id="i-CJ3u5uoZDxECVPfyxygddj">
            Det finns en rad olika saker man kan göra för att komma till
            rätta med denna problematik. En av de viktigaste är att satsa
            resurser på vårdcentraler i socialt utsatta områden där ohälsan
            är som störst runt om i landet.
          </p>
          <p xml:id="i-DAs6KzZZjKjxNpUdUn8tKc">
            En del av vår satsning på primärvården ska därför riktas mot
            dessa områden. Med satsningen vill vi bryta med den borgerliga
            politiken, som vill att resurser ska fördelas till individer och
            inte till grupper. Det vi kan se är att alla de individer som
            är fattiga och har dålig hälsa bor på ungefär samma ställe, vilket
            skapar en mycket stor belastning på vården som man med det borgerliga
            sättet att styra och leda hälso- och sjukvården inte alls klarar
            av att möta. Man har dessutom prioriterat ned det förebyggande
            arbetet som en följd av vårdvalet.
          </p>
          <p xml:id="i-SuwrR8D6vrzU4MP4PeuxbY">
            I satsningen ingår att vårdcentralerna får resurser för att utveckla
            det förebyggande och uppsökande arbetet, samt öka samarbetet med
            andra delar av samhället som t.ex. kommun, försäkringskassa och
            arbetsliv. De ska arbeta mer med breda kompetenser för att klara
            av att möta flera av de behov som befolkningen har. De ska även
            arbeta med fler öppna mottagningar och längre öppettider. I vår
            satsning vill vi också se att resurser går till forskning och
            utveckling inom primärvården för att utveckla verksamheten för
            att bli bättre på att möta och tillgodose medborgarnas omfattande
            och skiftande behov.
          </p>
          <head xml:id="i-9vxGzjDzRHdQW9V8D94n43" type="h1">
            7 Sjukvårdens behov av personal nu och i framtiden
          </head>
          <p xml:id="i-9yRmMs4iGKzcdUsXHoL1qh">
            Att ha tillgång till personal med rätt kompetens i hela landet
            är en ödesfråga för en jämlik hälso- och sjukvård. Det handlar
            om att utbilda tillräckligt många. Sverige kan inte fortsätta
            leva på att andra länder utbildar t.ex. läkare för vårt behov.
            Men det handlar också om att en pressad personal med ständig stress
            och övertid flyr från orimliga arbetsförhållanden. I dag söker
            sig många sjuksköterskor till Norge, som har klart bättre arbetsvillkor
            kombinerat med betydligt högre lön. Nyutbildade sjuksköterskor
            söker sig till andra arbetsgivare än landstingen på grund av de
            låga ingångslönerna.
          </p>
          <p xml:id="i-QM4KRaCRupcJdyzPq28G1g">
            Sjukvårdens hierarkiska uppbyggnad och de styrmodeller, som bl.a.
            Läkaruppropet protesterar mot, gör också att personal slutar och
            söker andra arbetsgivare.
          </p>
          <p xml:id="i-NQiRzTd47jT3JCEXvTFeMn">
            Den demografiska utvecklingen ställer också krav inför framtiden;
            att ta hand om en ännu högre andel äldre patienter och att klara
            sjukvården också på landsbygden. Redan i dag tvingas landsting,
            trots sämre kvalitet och större kostnader, att anlita stafettläkare.
            Inom ett antal år riskerar vi att ha en stor brist på distriktsläkare
            om inget görs och antalet barnmorskor som närmar sig pensionsåldern
            är oroväckande högt.
          </p>
          <p xml:id="i-J6fDEZswcUfjDRsgcPoJxc">
            På många håll på landsbygden finns rekryteringsproblem när det
            gäller yrken som kräver högskoleutbildning, exempelvis inom vårdyrkena.
            I Norge har man infört en rabatt på studielånet för personer med
            viss högskoleutbildning som etablerar sig i vissa glesare bebodda
            områden. Detta skulle kunna vara aktuellt även i Sverige. Vi lämnar
            i vår motion 2013/14:Ub394 Högskola och universitet förslag om
            att regeringen bör utreda möjligheten att erbjuda avskrivning
            av delar av studielånet för att tillgodose tillgång till högskoleutbildad
            personal i bristyrken i områden med stora rekryteringsproblem.
          </p>
          <p xml:id="i-GT3odMjSMGLwM7DdETVH22">
            Det krävs ett helhetsgrepp för att trygga sjukvårdens personalförsörjning
            i hela landet både i närtid och i framtiden. En parlamentarisk
            utredning om sjukvårdens personalförsörjning bör därför tillsättas
            för att analysera situationen och komma med konkreta förslag på
            kort och lång sikt. Den ska självklart arbeta tillsammans med
            landets främsta experter på området, ta lärdom av andra länder
            och ha en kontinuerlig dialog med berörda intresseorganisationer
            och fackföreningar. Detta bör riksdagen som sin mening ge regeringen
            till känna.
          </p>
          <head xml:id="i-CKzX83qgjcai7fimCCuYh7" type="h2">
            7.1 Utbildningsanställning för sjuksköterskor
          </head>
          <p xml:id="i-Bnh3TDzyD3H3bMBUGpNMtW">
            Det råder stor brist på specialistutbildade sjuksköterskor och
            antalet minskar stadigt. Genomsnittsåldern är hög och många kommer
            de närmaste åren att gå i pension. Under de senaste 20 åren har
            andelen utbildade specialistsjuksköterskor sjunkit från 70 till
            40 procent av det totala antalet sjuksköterskor. Vårdförbundet
            anser att nivån bör ligga på 70 procent.
          </p>
          <p xml:id="i-EMNYWWhiSn1EYyb1iKi1YC">
            En anledning till bristen på specialistsjuksköterskor är de många
            hinder som står i vägen för sjuksköterskor att vidareutbilda sig.
            Sjuksköterskor måste oftast, till skillnad från läkare, ta tjänstledigt
            med studiemedel för att specialisera sig. En annan anledning är
            den dåliga löneutvecklingen. En specialistsjuksköterska tjänar
            i genomsnitt bara 6,2 procent mer än en sjuksköterska och det
            tar i genomsnitt 19 år innan en specialistsjuksköterska har tjänat
            in kostnaderna för att vidareutbilda sig.
          </p>
          <p xml:id="i-RtmkBZ8s24q8QKQKzKhaBc">
            Vänsterpartiet anser att kvaliteten i vården måste höjas genom
            att fler sjuksköterskor specialiserar sig. Att satsa på betald
            specialistutbildning för sjuksköterskor höjer inte enbart kvaliteten
            på vården utan skapar även arbetstillfällen genom vikariat för
            de anställda som vidareutbildar sig.
          </p>
          <p xml:id="i-Jfftv6oaPtDeygZFg7cMiH">
            Vårt förslag består av två delar; dels en finansiering av utbildningsanställningar,
            dels en utökning av antalet platser på utbildningarna. Vårdförbundet
            har framfört en idé om att utbildning till specialistsjuksköterska
            ska ske inom ramen för en anställning. För att anställas krävs
            legitimation som sjuksköterska, samma som antagningskraven, och
            anställningen sker utifrån villkoren i det vanliga kollektivavtalet.
            Innehållet styrs precis som nu av examensordningen, och högskolor
            och universiteten står för kursplaner, examination, kvalitetssäkring
            m.m. Själva utbildningen förläggs dock ute i verksamheterna och
            sker i landstingens regi.
          </p>
          <p xml:id="i-RUFSW1L1cp4Ymf6pr9vmSz">
            Det bör inrättas utbildningsanställningar för specialisttjänstgöring
            för sjuksköterskor i enlighet med ovan anförda. Detta bör riksdagen
            som sin mening ge regeringen till känna.
          </p>
          <p xml:id="i-2BQG7yntc8w7aj75Wc6fRQ">
            För att så fort som möjligt lösa problemet med bristen på specialistutbildade
            sjuksköterskor bör även antalet platser på utbildningen utökas
            med 400. De utökade platserna ska i första hand ha inriktning
            mot distriktssköterska, vård av äldre och psykiatrisk vård eftersom
            det är inom dessa områden som bristen är störst. Detta bör riksdagen
            som sin mening ge regeringen till känna.
          </p>
          <p xml:id="i-ERZrcm3SS3m864KcsaPBCx">
            I vår motion 2013/14:So539, Utgiftsområde 9, anslår vi medel
            till satsningen på specialistsjuksköterskeutbildningen.
          </p>
          <head xml:id="i-FJdoUKq5wERRo5dDuDCob" type="h1">
            8 Nollvision för vårdskador
          </head>
          <p xml:id="i-VSUMpHPpqw6N3No67d5PcN">
            Sedan Socialstyrelsen genomförde en kartläggning av vårdskador
            2007 har stor uppmärksamhet riktats mot bristande patientsäkerhet
            och hur den ger upphov till vårdskador. I studien antas att det
            uppstår 105 000 vårdskador. Ungefär 3 000 patienter dör och nära
            10 000 får bestående men eller funktionsnedsättning, som följd
            av vårdskada.
          </p>
          <p xml:id="i-YHJdYU1YayRyj2gYufSPMX">
            Regeringen har genomfört olika åtgärder, som de menar ska förbättra
            patientsäkerheten, med utgångspunkt i en nollvision för vårdskador.
            Det är givetvis bra att regeringen agerar, men deras oförmåga
            att se hur strukturer spelar en stor roll för uppkomsten av vårdskador
            gör att regeringens åtgärder inte på långa vägar är tillräckliga
            för att kunna uppfylla nollvisionen.
          </p>
          <p xml:id="i-2NEgUE4HvC4Tuqk1jQBszV">
            Det som mest påverkar vårdens kvalitet och därmed också patientsäkerheten
            är att det finns tillräckligt med personal, att personalen har
            rätt kompetens och tillräcklig kunskap. Att en för låg personaltäthet
            har gett upphov till vårdskador och t.o.m. dödsfall har Socialstyrelsen
            slagit fast. Ett dödsfall och flera fall av vårdskador hösten
            2012 på akutmottagningen i Lund berodde på den höga arbetsbelastningen
            för personalen och på bristen på vårdplatser enligt Socialstyrelsens
            granskning. Trots detta välkända samband fortsätter regeringen
            att sänka skatten, vilket leder till ytterligare nedskärningar
            i välfärden. Våra satsningar på mer resurser till sjukvården gör
            att mer personal kan anställas och vår satsning på specialistsjuksköterskeutbildningen
            innebär höjd kompetens inom vården. Tillsammans kan det innebära
            att vården också blir säkrare.
          </p>
          <p xml:id="i-SfjqNRR1RtNvvGqcwfbai9">
            En annan strukturell orsak till vårdskador är den kommersialisering
            av vården som genomförs i allt högre takt. En konsekvens av privatiseringarna
            är att personalens meddelarfrihet avskaffas. Av rädsla för repressalier
            från arbetsgivaren vågar personalen inte avslöja missförhållanden.
            Lex Sarah är inget alternativ till meddelarfriheten eftersom en
            anmälan enligt den lagstiftningen ska göras till arbetsgivaren
            och dessutom inte kan göras anonymt. Det är först när skadan är
            skedd som den kan offentliggöras genom en lex Maria-anmälan. Insynen
            är också mycket begränsad i privat verksamhet.
          </p>
          <p xml:id="i-WnrzC2VW2h1GBxHnqsKeqy">
            Inom trafikområdet har det länge funnits en nollvision. Ett lika
            tydligt mål borde finnas när det gäller att människor skadas eller
            dör på grund av fel och brister i sjukvården. Det bör därför införas
            ett nationellt mål med en nollvision för vårdskador. Detta bör
            riksdagen som sin mening ge regeringen till känna.
          </p>
          <head xml:id="i-E5m5nsaa4z1BS3AEHvNuj" type="h1">
            9 Dags att återupprätta en säker förlossningsvård
          </head>
          <p xml:id="i-XVkFSmT8zoDznVDDFtpmv9">
            De nio månadernas graviditet som föregår en förlossning ska vara
            en tid där den gravida kvinnan tillsammans med partner eller andra
            i sin omgivning ska känna att de kan förbereda sig för sitt kommande
            föräldraskap. De ska känna att de får tid och utrymme i mödravården,
            där de får svar på sina frågor och förbereds inför förlossningen.
            Graviditeten är för många ändå omtumlande och många frågor ställs
            på sin spets. Därför är det helt avgörande att de gravida kvinnorna
            ska kunna känna en trygghet inför den stundande förlossningen.
            För många är det inte så i dag. De oroar sig för om de ska få
            plats på sjukhuset, om de ska blir runtskickade mellan olika enheter
            eller om de ska få föda ensamma på salen utan tillgång till en
            professionell barnmorska. Så ska det inte vara.
          </p>
          <p xml:id="i-V7ocdTypcukxVxJQkfRxHo">
            Den svenska förlossningsvården är fantastisk. Med basen i barnmorskan
            och den kompetens som finns i denna yrkeskår har den svenska förlossningsvården
            varit världsledande. Genom att bejaka friska och naturliga förlossningar
            är det få länder i världen som uppnår samma goda resultat som
            den svenska förlossningsvården. Därför är det alarmerande att
            det blir allt vanligare med rapporter från barnmorskor runt om
            i landet som menar att de inte längre klarar av att sköta sitt
            jobb, att de oroar sig för patientsäkerheten och att de inte orkar
            arbeta under de arbetsvillkor som råder i dag.
          </p>
          <p xml:id="i-UB1mcHG6LK95v5FboR1Pho">
            I dag kan en barnmorska på en del förlossningsavdelningar ha
            ansvar för tre förlossningar som är i aktivt skeende samtidigt.
            Detta medför kraftigt ökade risker för såväl moder som barn. Evidens
            och beprövad erfarenhet visar mycket tydligt på att en närvarande
            barnmorska under hela förlossningen kraftigt minskar risken för
            förlossningsskador, t.ex. omfattande bristningar. En närvarande
            barnmorska minskar också användandet av sugklockor och minskar
            antalet kejsarsnitt kraftigt.
          </p>
          <p xml:id="i-SHx7cDFY71GboomKyab6xi">
            Förlossningsupplevelsen har en livslång betydelse. Den påverkar
            kvinnans framtida hälsa, föräldraskapet och relationen mellan
            kvinnan och hennes partner. En positiv upplevelse stärker kvinnans
            självförtroende. En traumatisk upplevelse ökar risken för förlossningsdepression
            och förlossningsrädsla och kan leda till att en ny graviditet
            undviks.
          </p>
          <p xml:id="i-UbGDzPkg9F2kFDcFiJwTTa">
            Det bör därför fastställas ett nationellt mål för den svenska
            förlossningsvården om att ha en barnmorska per aktiv förlossning.
            Detta bör riksdagen som sin mening ge regeringen till känna.
          </p>
          <p xml:id="i-QyQQdw1xij1vN93tCisFUo">
            För att nå dit krävs det flera olika åtgärder och situationen
            ser olika ut över landet. Detta är fullt möjligt. Både i Danmark
            och i Norge är målet en barnmorska per kvinna i aktiv förlossning.
            I Danmark fick 89 procent av kvinnorna stöd på detta sätt 2012.
          </p>
          <p xml:id="i-CaRioBdYm4UQceF4Q53dZY">
            Socialstyrelsen bör få i uppdrag att kartlägga situationen på
            förlossningsavdelningarna runt om i landet och komma med konkreta
            förslag på vad som behöver göras för att nå målet om att ha en
            barnmorska per aktiv förlossning. Detta bör riksdagen som sin
            mening ge regeringen till känna.
          </p>
          <head xml:id="i-BS8QzmoUG8VxP1rnGh3bv8" type="h1">
            10 Avgiftsfria läkemedel för barn
          </head>
          <p xml:id="i-7aEoeAcTVvAiX3ePc6228Y">
            Vänsterpartiets målsättning är att vården ska vara avgiftsfri
            för barn. I de flesta landsting betalar barn och ungdomar under
            20 år inga avgifter i den öppna hälso- och sjukvården. Tre landsting
            tar ut avgifter för dem som är under 18 år. Vi anser att dessa
            avgifter bör avskaffas, vilket dock är en fråga för respektive
            landsting eller region.
          </p>
          <p xml:id="i-2RkneszjRKTfYTsiKuYkqA">
            Till vården bör också läkemedel räknas. I dag betalar både barn
            och vuxna för läkemedel. Alla barn under 18 år i en familj räknas
            ihop och ingår i ett gemensamt högkostnadsskydd. Kostnaderna för
            medicin kan trots det bli kännbara för dem med låga inkomster.
            Enligt en intervjuundersökning som genomfördes av Majblomman 2009
            var det en tiondel av föräldrarna som svarade ja på frågan om
            de hade väntat med att hämta ut läkemedel till sina barn av ekonomiska
            skäl.
          </p>
          <p xml:id="i-7MaMWoemF3bakoqxMq3s39">
            För att alla barn ska få tillgång till den vård de har behov
            av och har rätt till bör därför barns läkemedel vara avgiftsfria.
            Det bör gälla både de läkemedel som i dag är subventionerade och
            de som inte är förmånsberättigade. Detta bör riksdagen som sin
            mening ge regeringen till känna.
          </p>
          <p xml:id="i-Uy8uxTe8icy3yGkPFoC1EU">
            Vi avsätter 470 miljoner kronor per år till denna reform i vår
            motion 2013/14:So539, Utgiftsområde 9.
          </p>
          <head xml:id="i-PSFJZGiQiMSdsZUJpjnVg6" type="h1">
            11 Våld mot barn och sjukvårdens roll
          </head>
          <p xml:id="i-V8FLcZ8CohbHzBX8ovr9Gd">
            När det uppstår en misstanke om att ett barn har utsatts för
            brott inleds i dag flera olika utredningsprocesser inom såväl
            rättsväsendet som socialtjänsten och hälso- och sjukvården. Utredningarna
            drivs ofta parallellt och innebär att barnet slussas runt i olika
            miljöer. För att förbättra situationen för de utsatta barnen och
            deras anhöriga har barnahus nu startats på flera håll i landet
            för barn som utsatts för våld och övergrepp. Syftet med barnahus
            är att de ska vara en helhetslösning där myndigheter samarbetar
            kring barn som har utsatts för våld eller andra brottsliga handlingar.
            Alla kompetenser är samlade på ett ställe, men varje myndighet
            har sitt ansvarsområde. Därför är det nödvändigt att alla myndigheter
            deltar i verksamheten. Utöver socialtjänst och rättsväsen bör
            det finnas kompetens inom barnmedicin, gynekologi, rättsmedicin
            samt barn- och ungdomspsykiatri.
          </p>
          <p xml:id="i-DKiiS3T8nxRFRNVFuxVSS1">
            Enligt de utvärderingar som har gjorts av verksamheten vid barnahusen,
            bl.a. i Barnahusutredningen 2010, tycks sjukvården inte närvara
            i tillräckligt stor utsträckning. I första hand handlar det om
            att medverkan av läkare saknas, men även att barn- och ungdomspsykiatrin
            inte närvarar. Det gäller även de orter där barnahusen ligger
            i geografisk närhet till universitetssjukhus och regionala sjukhus
            eller barn- och ungdomspsykiatrin (BUP). Landsting och regioner
            måste avdela resurser så att läkare och BUP närvarar, deltar och
            medverkar i barnahusen.
          </p>
          <p xml:id="i-Gcedmgf51p2RxSYHrDdA6o">
            Men det finns brister även i den ordinarie hälso- och sjukvården
            när det gäller villkoren för barn som blivit utsatta av olika
            former av våld, vilket Rädda Barnen konstaterar i en rapport från
            2012: Våldsutsatta barn inom hälso- och sjukvården. Det är också
            stora skillnader mellan olika landsting.
          </p>
          <p xml:id="i-3VL5LoLDmXDxVFcVA85JGk">
            Ett problem är att barn som utsatts för våld eller övergrepp
            kan falla mellan stolarna och att ingen inom sjukvården eller
            BUP anser sig ha ansvar för dem. Det yttrar sig bl.a. som att
            barn med besvär, som relateras till det våld de utsatts för, sällan
            får frågor om de har utsatts för våld. Det måste givetvis finnas
            medvetenhet, kunskap och beredskap både inom den icke-specialiserade
            och inom den specialiserade vården.
          </p>
          <p xml:id="i-8Qwjhd4f6URFy92eZJLcMZ">
            Även Socialstyrelsen uppmärksammar de stora bristerna i sin rapport
            Barns och ungas hälsa, vård och omsorg 2013. Man pekar särskilt
            ut fyra områden där det behövs förbättringar. Anmälningsskyldigheten
            måste tillämpas mer och den lagstadgade skyldigheten för myndigheter
            att samverka fungerar inte. Kunskaper behöver öka om effektiva
            strategier, metoder och arbetssätt. Barnen behöver bättre möjligheter
            att själva komma till tals. Insatserna för barn som utsätts för
            våld måste följas upp.
          </p>
          <p xml:id="i-2uhworLYurbXcCrBRu3kKp">
            Mycket handlar om att sjukvårdens personal måste bli medvetna
            om och uppmärksamma dessa barn, samt vilka skyldigheter sjukvården
            har. Därför handlar det om ett kunskaps- och informationsarbete
            men också om att det finns tydliga strukturer och riktlinjer för
            hur sjukvårdspersonalen ska agera när de misstänker att ett barn
            utsatts för våld och övergrepp. Det finns inom flera landsting
            team av läkare och annan personal som har specialistkunskap när
            det gäller våld mot barn. Lämplig myndighet bör få i uppdrag att
            sprida deras erfarenheter och arbetssätt.
          </p>
          <p xml:id="i-Tom8bswtQo6s9CYm8aJSAE">
            Vad som ovan anförs om kunskapsspridning inom vården om våld
            mot barn bör riksdagen som sin mening ge regeringen till känna.
          </p>
          <p xml:id="i-MqzowbBA6a9VRRsdYJXsuW">
            För att ytterligare stärka kompetensen behövs ett nationellt
            kunskapscentrum som kan hämta in och sprida kunskaper för att
            utjämna skillnader i kunskap och behandling eller utredning mellan
            olika regioner när det gäller barn som utsätts för våld och övergrepp.
            Genom kunskapsspridning ska det säkerställas att barn inte får
            olika behandling beroende på var de bor. Vänsterpartiet har sedan
            flera år avsatt pengar för ett nationellt barnfridscentrum som
            nationellt bygger vidare på barnahusens arbete. Anslag för detta
            finns i vår motion 2013/14:So539, Utgiftsområde 9.
          </p>
          <p xml:id="i-HcEytgQG3gTUn9TQH9PgV7">
            Vad gäller uppföljningen av de insatser som ges är problemet
            att det saknas information. Det finns ingen samlad statistik på
            vare sig lokal, regional eller nationell nivå. Det saknas gemensamma
            indikatorer och kriterier för att kunna samla in och sammanställa
            statistik, som skulle kunna användas vid uppföljning. Därför bör
            Socialstyrelsen få i uppdrag att utveckla statistiken över barn
            som utsatts för våld och sexuella övergrepp. Detta bör riksdagen
            som sin mening ge regeringen till känna.
          </p>
          <head xml:id="i-5kVAJdqBLsALp62qg4zJaX" type="h1">
            12 Anpassa vården efter äldres förutsättningar
          </head>
          <p xml:id="i-Y86BfkdR4oiVa2Qvx9hghf">
            Antalet äldre med flera sjukdomar ökar och allt fler av dessa
            bor kvar i det egna hemmet. Trots att de äldre utgör en stor och
            växande grupp av sjukvårdens patienter är vården till stora delar
            anpassad till de patienter som snabbt behöver hjälp vid enstaka
            tillfällen och uppbyggd på att varje sjukdom sköts av dess specialister
            utan helhetssyn.
          </p>
          <p xml:id="i-Db4ni3VJyYf6evPjYNoPAe">
            Regeringens kömiljard och vårdvalssystem tränger undan äldre
            multisjuka patienter och deras behov av uppföljning. I kommuner
            med många aktörer inom hemtjänsten och primärvården försvåras
            det nödvändiga samarbetet och det är oftast ingen som tar ett
            samlat helhetsansvar. Ofta får anhöriga, om sådana finns, rycka
            in för att hjälpa den äldre personen att komma rätt i vårdapparaten.
            Det är oerhört viktigt att anpassa hälso- och sjukvården till
            de äldres behov så att den äldre patienten får den vård hen behöver.
            Primärvård, specialistsjukvård, hemsjukvården och äldreomsorgen
            måste samordna sina resurser. Det måste finnas en bestämd person
            som tar det samlade medicinska ansvaret för äldre människor. I
            de flesta fall är den naturliga personen distriktsläkaren men
            det kan, när det är lämpligare, vara en specialistläkare eller
            annan sjukvårdspersonal.
          </p>
          <p xml:id="i-7P9heddDHAsN8HF9cY7eEn">
            Det finns också brister i kunskaperna hos hälso- och sjukvårdens
            personal om det naturliga åldrandet och åldrandets sjukdomar trots
            att äldre är en mycket stor del av patienterna. Antalet geriatriker
            är dessutom försvinnande litet och av de sjuksköterskor som arbetar
            med vård och omsorg av äldre har endast 1,6 procent specialistutbildning
            riktad mot äldres sjukdomar. Det måste också till en rejäl förbättring
            när det gäller utskrivning och uppföljning av läkemedel till äldre
            där vårdskadorna och biverkningarna är skrämmande stora. I motion
            2013/14:So594 finns Vänsterpartiets politik för vård och omsorg
            om äldre utförligt beskrivet.
          </p>
          <head xml:id="i-2HEJH6EgQTZPMmQPTHHbH8" type="h1">
            13 Psykisk ohälsa är ett stort samhällsproblem
          </head>
          <p xml:id="i-TBpYhLegvxYD8XD9TAwdUY">
            Människor mår allt sämre i dagens Sverige. Den självskattade
            psykiska ohälsan ökar. Denna ökning har i grunden sociala orsaker
            och det är viktigt med breda förebyggande insatser. Den psykiatriska
            vården måste samtidigt både förstärkas och få en ny inriktning.
            Denna nya inriktning innebär en humanare psykiatri där målet hela
            tiden ska vara ett så självständigt liv som möjligt för människor
            med psykiska funktionsnedsättningar. Egenmakt och inflytande är
            nyckelord för att människor som drabbats av psykisk ohälsa eller
            sjukdom ska kunna återhämta sig på bästa sätt.
          </p>
          <p xml:id="i-Xs9Nd5nLrkDjCnM1y9KTSz">
            Psykisk ohälsa kan drabba vem som helst. Unga och gamla, kvinnor
            och män, människor med olika etnisk bakgrund, människor med olika
            social bakgrund – alla kan drabbas av psykisk ohälsa eller sjukdom.
            Psykiska sjukdomar står för en dryg tredjedel av sjukförsäkringskostnaderna.
          </p>
          <p xml:id="i-Tzi8Wjbz3Duvz6jgVnHkSw">
            Psykisk ohälsa har förstås olika stor omfattning och får olika
            stora konsekvenser i de drabbades liv. Den som har problem med
            sin psykiska hälsa kan samtidigt ha andra problem med somatisk
            ohälsa, ekonomi, arbete eller annat. Trots det är många insatser
            utformade så att den som har andra problem eller behov i kombination
            med psykisk ohälsa ofta faller mellan stolarna. Den som har en
            mer omfattande problematik får inte alltid någon samlad hjälp
            av samhället, något som är en förlust för både individen och samhället
            när man kanske inte kan lösa hela problematiken. Detta måste förändras.
            Men även för dem som har en något lindrigare psykisk ohälsa måste
            ambitionen vara högre än att psykofarmaka och en tids sjukskrivning
            betraktas som en universallösning.
          </p>
          <p xml:id="i-RdYiBFCEL3yoGRZApDpP5J">
            För den som drabbas av psykisk sjukdom är det viktigt att det
            finns ett fungerande socialt skyddsnät. Ofta tar det längre tid
            att återhämta sig från psykiska besvär än från somatiska. Den
            borgerliga regeringens nedmontering av sjukförsäkringen och den
            omänskliga s.k. rehabiliteringskedjan innebär ytterligare psykisk
            stress och ekonomiska problem som har drabbat psykiskt sjuka hårt.
          </p>
          <p xml:id="i-BCzRru4LnZuCwgtCaYSDia">
            Efter den omfattande s.k. Miltonutredningen (SOU 2006:100 Ambition
            och ansvar) var förhoppningarna stora på att psykiatrin nu stod
            inför en rejäl uppryckning både i form av ekonomiska satsningar
            och av utvecklingsarbete.
          </p>
          <p xml:id="i-5osY7aeE2Ys3Fp5h7hN7wb">
            Många av de satsningarna som gjordes utifrån Miltonutredningen
            har varit eller kommer att vara betydelsefulla. Exempel på det
            är satsningar på kompetensutveckling av personalen, arbete med
            att hitta modeller för att arbeta mot psykisk ohälsa bland barn
            och unga samt utveckling av den psykiatriska heldygnsvården.
          </p>
          <p xml:id="i-6NpMv8inTcSqknUVpUCJZU">
            En läsning av Statskontorets rapport visar emellertid också att
            de positiva effekterna i många delar inte är tillräckligt stora
            i förhållande till de skriande behoven och de höga förväntningarna.
            Frågan om anpassade boenden är ett exempel. Inte heller har det
            skett några betydelsefulla resursökningar i den psykiatriska vården
            när staten anslagit extra pengar, mycket beroende på att landstingen
            då avstått från att satsa pengar. Detta avspeglas också i Socialstyrelsens
            lägesrapporter.
          </p>
          <p xml:id="i-2fVKS3h52qHEjmnVkAr3cP">
            Att kommuner och landsting måste ges bättre ekonomiska förutsättningar
            än vad den borgerliga regeringen i dag ger dem, är ett måste om
            situationen ska förbättras.
          </p>
          <p xml:id="i-GGPDtEcbXy5ToWYPqByoW5">
            Regeringen har som fortsättningen på psykiatrisatsningen presenterat
            PRIO psykisk ohälsa – plan för riktade insatser inom området psykisk
            ohälsa 2012–2106 och utsett en nationell samordnare för arbetet.
            Planen och regeringens överenskommelse med Sveriges Kommuner och
            Landsting (SKL) kan innebära steg framåt på området. Planens målsättningar
            är brett förankrade. Ännu bättre hade det dock varit om en långsiktig
            handlingsplan för psykiatrin hade framförhandlats över blockgränserna.
            Eller åtminstone presenterats till riksdagen, så att planens åtgärder
            hade kunnat diskuteras politiskt. Det behövs långsiktighet och
            tydliga mål för att åstadkomma varaktiga förändringar som håller
            över val och eventuella regeringsskiften. Det bör därför tas fram
            en långsiktig handlingsplan för psykiatrin. Detta bör riksdagen
            som sin mening ge regeringen till känna.
          </p>
          <head xml:id="i-W82kivHiHqA1N26Meg9DYZ" type="h2">
            13.1 Könsperspektiv i psykiatrisk vård
          </head>
          <p xml:id="i-SnP7tTKFJQsXWSxz3c5BJG">
            Det finns många skillnader mellan kvinnors och mäns psykiska
            hälsa, i hur hög utsträckning man uppsöker vården, vilka diagnoser
            man får, i sjukdomsförlopp och behandling.
          </p>
          <p xml:id="i-XZs1YY9amBiWfMcmNCfsKX">
            Psykiatrin har en delvis mörk historia, inte minst när det gäller
            hur man har behandlat kvinnor som har haft eller som ansetts ha
            haft psykiska problem. Efter att tidigare ha anklagat kvinnor
            för att vara besatta av djävulen eller att vara häxor, övergick
            man under 1800-talet till förklaringsmodeller och terminologi
            där den kvinnliga kroppen med dess funktioner sågs som orsaken
            till eventuella psykiska problem. Långt in på 1900-talet var hysteri
            en vanlig diagnos. Samtidigt sattes många kvinnor på institutioner
            och fick diagnoser efter att i många fall inte varit psykiskt
            sjuka sett med dagens ögon utan snarare för att ha brutit mot
            rådande normer för hur kvinnor förväntades bete sig. Under mitten
            av 1900-talet var lobotomi en vanlig behandlingsmetod inom psykiatrin
            och majoriteten som utsattes var kvinnor.
          </p>
          <p xml:id="i-Ss3AUcc4CwJiiNfW4Nf4zc">
            Självklart ser dagens psykiatri och dagens samhälle annorlunda
            ut. Men fortfarande finns tydliga könsskillnader när det gäller
            hur den psykiska ohälsan och vårdkonsumtionen ser ut. Några exempel:
          </p>
          <list style="ul">
            <item xml:id="i-6UBYaJXu4pTUpEWzXuFZb4">
              Betydligt fler kvinnor än män är sjukskrivna på grund av psykisk
              ohälsa.
            </item>
            <item xml:id="i-8YRWts2zBr1UK1B3S6ePW6">
              Män har lättare att få rehabiliterande insatser än kvinnor.
            </item>
            <item xml:id="i-YXhUg14AHxKJbFXLR4efEa">
              Dubbelt så många kvinnor som män får diagnosen depression.
            </item>
            <item xml:id="i-Sn5DVtj6hds2qsExZK6Xw">
              Det är betydligt fler män som tar sina liv, även om kvinnor gör
              fler försök.
            </item>
            <item xml:id="i-Sqyt5JdmY2KTeS3sSLES2U">
              Diagnosen borderline är två till fyra gånger vanligare hos kvinnor.
            </item>
            <item xml:id="i-CmM7SLnmWxt6xtMTge9btX">
              Kvinnor är överrepresenterade när det gäller psykiatrisk behandling
              och psykoterapi.
            </item>
            <item xml:id="i-YHxbcp49mysQP72KP7iop1">
              Dubbelt så många kvinnor som män får antidepressiva läkemedel.
            </item>
          </list>
          <p xml:id="i-6cEMJ4JLPUNBGXef1AGxXQ">
            Det är oroande att det är ett så stort antal unga, framför allt
            unga kvinnor och flickor, som mår psykiskt dåligt och får problem
            med ätstörningar och självskadebeteende. Dubbelt så många unga
            kvinnor vårdas i dag på sjukhus efter självmordsförsök eller självförvållade
            skador, jämfört med för femton år sedan. Det är dock inte enbart
            kvinnor och flickor som har problem med ätstörningar och självskador.
            Män och pojkar som har dessa problem osynliggörs ofta.
          </p>
          <p xml:id="i-MbgcAfYUYFKRfG2qu5zBhX">
            En förenklad förklaring till könsskillnaderna skulle kunna ges
            i de begränsade biologiska skillnaderna mellan kvinnor och män,
            något som har gjorts historiskt. Mer sannolikt är att normer i
            samhället, skillnader i arbetsliv och olika livsvillkor får avgörande
            konsekvenser för på vilket sätt kvinnor och män drabbas av psykisk
            ohälsa. Könsmaktsordningen och mäns våld mot kvinnor och barn
            avgör på ett generellt plan alla kvinnors livsvillkor, men för
            de direkt våldsdrabbade kvinnorna påverkar det den psykiska hälsan.
          </p>
          <p xml:id="i-WgjBCQqFztfw8pgDbTSvaA">
            Det är viktigt att forskningen på psykiatriområdet bedrivs med
            ett genusperspektiv, och en förutsättning för det är att psykiatrin
            upprättar könsuppdelad statistik. Personalen inom psykiatrin måste
            ha kunskaper om mäns och kvinnors olika livsvillkor och ta hänsyn
            till dem i behandlingen. Psykiatrin måste alltså ha ett genusperspektiv.
            Detta bör riksdagen som sin mening ge regeringen till känna.
          </p>
          <head xml:id="i-WxschnRquo6bh6aaPfd6xK" type="h2">
            13.2 Kvinnors situation inom rättspsykiatrin
          </head>
          <p xml:id="i-EcNQXs3XqZzVTpu8SV9Dsq">
            Kvinnor osynliggörs inom rättspsykiatrin. En del kvinnor placeras
            på rättspsykiatriska avdelningar eller på grund av platsbristen
            på andra slutna psykiatriska avdelningar. De kvinnor som döms
            till rättspsykiatrisk vård är få i förhållande till män. Vården
            och boendemiljön är i hög grad anpassad efter män. Kvinnors situation
            inom rättspsykiatrin bör uppmärksammas. Detta bör riksdagen som
            sin mening ge regeringen till känna.
          </p>
          <p xml:id="i-wCouE6EszzrWoEfMAqyTy">
            En grupp inom rättspsykiatrin är särskilt utsatt. Det är flickor
            och unga kvinnor med självskadebeteende som den vanliga psykiatriska
            vården anser sig inte kunna behandla. I stället förs de över till
            rättspsykiatrin där de hamnar på samma avdelningar som personer,
            oftast män, som är dömda eller misstänkta för brottsliga handlingar
            och inte sällan grova våldsbrott. Det handlar nästan uteslutande
            om flickor och unga kvinnor. Bara i något enstaka fall har det
            varit en man som har överförts till rättspsykiatrin. De flesta
            är i åldrarna 20 till 30 år, men även omyndiga personer har drabbats;
            någon så ung som 15 år.
          </p>
          <p xml:id="i-RnYn7nAaNqT8ZwxF1XeXg4">
            I Slutstation rättspsyk av Sofia Åkerman och Thérèse Eriksson
            intervjuas några av flickorna. Utöver de trauman det har inneburit
            att låsas in på en rättspsykiatrisk klinik vittnar de också om
            hur det har förekommit olagliga tvångsåtgärder, t.ex. tvångshandskar,
            låsta hjälmar samt isolering på obestämd tid. Trots avslöjanden
            om missförhållanden och övergrepp och en intensiv debatt om denna
            vårdform blir flickor med självskadebeteende fortfarande överförda
            till rättspsykiatrin.
          </p>
          <p xml:id="i-CkCYhne69A1RiP3pxTw8h5">
            Det finns inga vetenskaplig belägg att det är en fördel att vårda
            unga kvinnor med självskadebeteende bland äldre män, dömda till
            rättspsykiatrisk vård.
          </p>
          <p xml:id="i-JfqpwYCGdRox48rCWCMWhv">
            Tillsynsmyndigheterna har riktat kritik mot delar av den verksamhet
            som har bedrivits och de behandlingsmetoder som har använts, Hälso-
            och sjukvårdens ansvarsnämnd (HSAN) har t.ex. delat ut varningar
            till flera läkare, men det har inte funnits några invändningar
            mot att vården sker inom rättspsykiatrin. Vänsterpartiet anser
            att denna vård står i strid mot såväl det allmänna rättsmedvetandet
            som mänskliga rättigheter och barnkonventionen. Det bör införas
            ett uttryckligt förbud mot att placera personer som varken är
            dömda eller misstänkta för brottsliga handlingar vid rättspsykiatriska
            avdelningar och kliniker. Detta bör riksdagen som sin mening ge
            regeringen till känna.
          </p>
          <p xml:id="i-8Am3Y1t5DHW5AHvjbL5p1G">
            Innan förbudet träder i kraft måste dessa flickor kunna få en
            god vård i den reguljära psykiatrin. Socialstyrelsen ska få i
            uppdrag att bistå landsting och regioner att bygga upp vården
            så att de så snart som möjligt kan ta emot patienter med självskadebeteende.
            Detta bör riksdagen som sin mening ge regeringen till känna.
          </p>
          <head xml:id="i-Hh5wuoUhhUZdiiePFSKZhj" type="h2">
            13.3 Personal med utbildning är en nyckelfråga för psykiatrin
          </head>
          <p xml:id="i-L7ep3w3eULu6A5SWNWL9FL">
            Det är förstås helt avgörande för psykiatrins utveckling att
            det finns tillräckligt med personal och att den har rätt utbildning
            för att vården och omhändertagandet ska fungera bra. Men det finns
            anledning att vara bekymrad när man tittar på hur tillgången till
            personal kommer att se ut i framtiden, om inte åtgärder vidtas.
          </p>
          <p xml:id="i-5Y4VVBtEG8nZXvrq4GV4NP">
            Landstingen har svårt att rekrytera läkare till psykiatrin. Att
            man tvingas lösa problem genom s.k. stafettläkare är ett stort
            problem, eftersom den psykiatriska vården är så pass beroende
            av kontinuitet i kontakten mellan läkare och patient. Samtidigt
            är det viktigt att tillgången på psykologer ökar. Det finns alltmer
            evidens som stöder att exempelvis KBT (kognitiv beteendeterapi)
            bör bli en vanligare behandlingsmetod vid många olika diagnoser,
            något som bl.a. märks i de olika nationella riktlinjer som Socialstyrelsen
            har tagit fram de senaste åren.
          </p>
          <p xml:id="i-hP68aEHc5YXDK5uP919Xy">
            Det råder även brist på sjuksköterskor som har specialiserat
            sig på psykia- tri. Man står också snart inför stora pensionsavgångar.
          </p>
          <p xml:id="i-a6ERyP7VHkTYRsTQ4BWPi">
            På området finns också behov av yrkeskategorier som pedagoger
            och arbetsterapeuter.
          </p>
          <p xml:id="i-W5WFey6EXYGTNhjQ3CrGVE">
            Tillgång till kompetent personal är en så viktig fråga att alla
            samhällsaktörer bör engageras. Därför bör regeringen ta initiativ
            till en överenskommelse med Sveriges Kommuner och Landsting (SKL)
            om att påbörja ett programarbete kring personalrekrytering för
            verksamheter som ger insatser till personer med psykisk sjukdom
            och psykisk funktionsnedsättning, i enlighet med Miltonutredningens
            förslag. Detta bör riksdagen som sin mening ge regeringen till
            känna.
          </p>
          <head xml:id="i-XoUkTpKNX3kDCEyLTv89UR" type="h3">
            13.3.1 Skapa en skötarutbildning
          </head>
          <p xml:id="i-9oe7zuTdjfvbSsdPw859E6">
            Det finns ett stort behov av en grundutbildning för skötare inom
            psykiatrin, något som bl.a. framhållits av SKL. Inom den s.k.
            baspersonalen på psykiatriområdet, bland dem finns både skötare
            inom landstingets psykiatriska vård och kommunal personal inom
            boendestöd och dagverksamhet, saknar majoriteten omvårdnadsutbildning.
            Vad gäller de som ändå har omvårdnadsutbildning är det tyvärr
            så att utbildningen inom ramen för gymnasieskolan och den eftergymnasiala
            utbildning som finns i dag saknar många av de aspekter som kan
            bli aktuella i yrkeslivet inom psykiatrin.
          </p>
          <p xml:id="i-BKvDtyeEpUEzF2gPBVCN91">
            En liknande situation vad gäller kompetens inom den somatiska
            vården hade varit helt otänkbar. En kompetenssatsning på personalen
            är helt nödvändig för att säkra en god vardag och vård för personer
            med psykiska problem, sjukdomar och funktionsnedsättningar. Välfärden
            ska omfatta alla medborgare, men dessa kvinnor och män är på många
            sätt bland de mest utsatta i dagens samhälle.
          </p>
          <p xml:id="i-SG7fbhVVanzDBQZ5NyU7Sq">
            En del av regeringens psykiatrisatsning är ett kompetensutvecklingsstöd
            riktat mot personal inom psykiatrin. Detta är förstås bra och
            helt nödvändigt. Vi anser dock att detta inte är tillräckligt
            för att möta de stora behov av grundläggande utbildning som finns
            nu och i framtiden.
          </p>
          <p xml:id="i-CdfmspJaqmJVoaKhXBrkSY">
            Det behövs en ny skötarutbildning inom ramen för yrkeshögskolan,
            för att man ska kunna förse psykiatrin med personal med tillräcklig
            utbildning och för att säkra tillräckliga kunskaper hos den befintliga
            personalen. Utbildningen bör starta 2015. Detta bör riksdagen
            som sin mening ge regeringen till känna.
          </p>
          <p xml:id="i-VhE5sqm3V5k8V2jwhxud9z">
            Satsningen inryms i den som Vänsterpartiet vill göra på nya platser
            inom yrkeshögskolan (se vår motion 2013/14:Ub463, Utgiftsområde
            16).
          </p>
          <p xml:id="i-JEUaRRbRh6f54DBVT2meQx">
            Den redan anställda personalen ska förstås få möjlighet till
            validering och kan genomgå utbildningen snabbare och parallellt
            med att man arbetar. För att täcka upp för de luckor som uppstår
            medan den redan anställda personalen genomgår utbildning planerar
            vi för 300 utbildningsvikariat 2015 och 500 för 2016 (se vår motion
            om Utgiftsområde 14).
          </p>
          <head xml:id="i-5C3ebrsxccA4tfv5LQ3pbh" type="h2">
            13.4 Upprätta vårdkontrakt mellan vården och den enskilde
          </head>
          <p xml:id="i-4X7cXrqYoXkYbu47FnHMJF">
            Var och en måste så långt som möjligt ha stort inflytande över
            sin vård. Men dessa önskemål kan vara svåra att tillgodose när
            en patient befinner sig i tvångsvården. De som har så svåra psykiska
            problem att de har återkommande behov av tvångsvård bör därför
            ges möjlighet att teckna en överenskommelse med den psykiatriska
            vården om hur vården ska se ut under sjukdomsperioderna. Där skulle
            det kunna dokumenteras vilka mediciner och andra behandlingsmetoder
            som fungerar väl för honom eller henne, hur personen vill bli
            bemött, vilka som ska kontaktas etc. På så sätt kan man undvika
            medicinering som inte fungerar eller ger svåra biverkningar. Inte
            minst kan man undvika traumatiska upplevelser på grund av felaktigt
            bemötande. Socialstyrelsen bör därför få i uppdrag att utveckla
            metoder för upprättande av vårdkontrakt mellan den enskilde och
            den psykiatriska vården. Detta bör riksdagen som sin mening ge
            regeringen till känna.
          </p>
          <head xml:id="i-RnPgnYKtCzTncSTHmF3Pkb" type="h2">
            13.5 Minska tvånget
          </head>
          <p xml:id="i-jNRRjV5o7nFhjtAH9rceD">
            Det finns situationer då den psykiska sjukdomen hindrar den enskilde
            från att kunna fatta beslut som främjar den egna hälsan. Insikt
            om sjukdomen kan brista och vanföreställningar kan innebära att
            vederbörande kan vara farlig för sig själv eller andra om inte
            behandlingen kan ges. Tvångsvård kan då vara nödvändig, men eftersom
            ett tvångsingripande är ett stort ingrepp i den enskildes integritet
            bör alltid frivillig vård i första hand tillämpas.
          </p>
          <p xml:id="i-PXMnjpRyBdPoEurqhYSzFk">
            I den psykiatriska tvångsvården ska man använda så få tvångsåtgärder
            som möjligt. Trots att detta har gällt sedan länge så har tvångsåtgärder
            ofta använts alltför lättvindigt inom psykiatrin. Brukarorganisationer
            vittnar än i dag om slentriantvång. Exempel på tvångsåtgärder
            som används i den slutna psykia- trin är avskiljning (isolering)
            och tvångsinjektioner. Ett annat exempel är bältesläggning, där
            den växande gruppen unga kvinnor med personlighetsstörning och
            självskadebeteende dominerar.
          </p>
          <p xml:id="i-PWrejvzMo6ZUN8UEYn4Mj5">
            Tvångsåtgärder är självklart traumatiska för den som drabbas.
            De försämrar relationen mellan patienten och vården och försvårar
            behandling och återhämtning. Inte heller psykiatrins personal
            är oberörd av det man tvingas ta till.
          </p>
          <p xml:id="i-TbaAF2R98mwngFzLcwvK3y">
            Därför är det oerhört viktigt att man hittar alternativ till
            tvång. SKL-projektet Bättre vård mindre tvång är och har varit
            mycket betydelsefullt för att åstadkomma en förbättrad situation
            när det gäller tvångsåtgärder i hela landet. 135 team från hela
            landet har deltagit i projektet och många av dessa har halverat
            antalet tvångsåtgärder genom ett systematiskt arbete, bl.a. med
            att förebygga behovet av tvång. Arbetet med att minska tvånget
            måste fortsätta och vara en prioriterad fråga.
          </p>
          <head xml:id="i-NFSe8rhoyrNns2JpJ4rGBb" type="h2">
            13.6 Ta bort vårdavgifterna i tvångsvården
          </head>
          <p xml:id="i-WgtNUWLXB2gpt68qERHgJW">
            Tvångsomhändertagna personer inom psykiatrin tillhör de mest
            utsatta i vårt samhälle. De har ofta en raserad ekonomi med stora
            skulder på grund av sin sjukdom. Att tvingas betala avgifterna
            för tvångsvården blir en mycket tung börda även om patienten har
            fått en god man eller förvaltare med uppdrag att försöka reda
            upp ekonomin.
          </p>
          <p xml:id="i-Moi9jPBMafrtT5LpJs3mpf">
            Landstingen är ovilliga att avskriva dessa skulder och de går
            numera snabbt till inkassoföretag, vilket gör att skulderna växer
            i snabb takt. Många av dessa människor har mycket låga inkomster
            och klarar inte av denna extra belastning. Skuldsituationen försvårar
            dessutom patientens tillfrisknande och rehabilitering, medicinskt
            och socialt. Vårdavgifterna i den psykiatriska tvångsvården bör
            därför slopas. Detta bör riksdagen som sin mening ge regeringen
            till känna.
          </p>
          <p xml:id="i-QV7JeRDwcqS3wk2ofcvnC7">
            När vårdavgifterna slopas innebär det en minskad intäkt till
            landstingen på omkring 22 miljoner kronor, som de då bör kompenseras
            för av staten.
          </p>
          <head xml:id="i-4hMV9k42QptQskh8r6nheH" type="h1">
            14 Självmord och självmordsprevention
          </head>
          <p xml:id="i-95M8p7QoBmZW2nZLi8SzA3">
            Antalet självmord (suicid) inom befolkningen har minskat de senaste
            decennierna men är fortfarande ett stort problem. Antalet suicid
            är mer än tre gånger så stort som antalet döda i trafikolyckor.
            Tre till fyra självmord sker varje dygn i Sverige. Nästan 1 500
            personer tar sitt liv varje år. Suicid är den vanligaste orsaken
            till dödsfall hos män under 44 år och den näst vanligaste orsaken
            för kvinnor under 44 år i Sverige. Självmordstalen är särskilt
            höga hos medelåders och äldre män. Tyvärr ser vi i statistiken
            att det finns en ökning bland unga kvinnor de senaste åren. 150
            unga under 24 år tar sitt liv i Sverige varje år, vilket gör självmord
            till den vanligaste dödsorsaken i åldersgruppen.
          </p>
          <p xml:id="i-GApxKr7mdw2HgCQAMBTUq9">
            Medvetenheten om vad som utgör riskfaktorer och vilka som utgör
            riskgrupper för självmord behöver öka på många håll i samhället.
            Det handlar bl.a. om en ökad medvetenhet i skolan när det gäller
            elever. I äldreomsorgen är en stor riskgrupp äldre män som blivit
            ensamma. Arbetsförmedlingen skulle kunna öka medvetenheten i arbetet
            med riskgruppen unga arbetslösa män. Det bör tas fram en nationell
            handlingsplan för att minska dödligheten i självmord i Sverige.
            Detta bör riksdagen som sin mening ge regeringen till känna.
          </p>
          <p xml:id="i-2qtRrMF3uZH4TMB1wRGMDi">
            Man uppskattar att i varje enskilt fall finns ca tio närstående
            efterlevande som får det svåra, traumatiska beskedet att någon
            tagit sitt liv. Därtill kan man lägga alla som finns inom det
            sociala nätverket, arbetskamrater, skolkamrater, vänner och grannar
            som blir djupt berörda. Varje år förlorar nästan 600 barn och
            unga en förälder eller ett syskon i suicid. När någon tagit sitt
            liv måste självklart anhöriga få stöd och det offentliga samhället
            ska vara en del av detta. Ett stöd till anhöriga är viktigt för
            att förebygga självmordsförsök bland de anhöriga. I dag är det
            närmast en slump om anhöriga får hjälp och stöd. Många upplever
            sig helt förbisedda, andra erbjuds enstaka besök hos psykolog.
            I Norge är det obligatoriskt att samhället uppsöker närstående
            efter ett självmord. I dag finns i Sverige endast skrivningar
            i hälso- och sjukvårdslagen om att man ska beakta barns behov
            av stöd när en förälder hastigt avlider. Detta är inte tillräckligt.
            Det bör vara obligatoriskt att närstående söks upp efter självmord.
            Det bör tas fram ett nationellt program för efterlevande till
            den som tagit sitt liv. Detta bör riksdagen som sin mening ge
            regeringen till känna.
          </p>
          <head xml:id="i-65swKkLKBNx1PhzfddY8nu" type="h1">
            15 Missbruks- och beroendevård
          </head>
          <p xml:id="i-9dzVjCxFn9EnKWtW6c3s7">
            Det är viktigt med förebyggande och preventiva åtgärder för att
            motverka missbruket, men det är minst lika viktigt att stärka
            missbruks- och beroendevården eftersom det kommer att finnas människor
            med missbruk och beroende inom en överskådlig framtid. I Missbruksutredningens
            slutbetänkande föreslås att landstingen ska ansvara för tillnyktringsverksamhet,
            abstinensvård och behandling, medan kommunerna ska ansvara för
            psykosocialt stöd och stöd till boende, sysselsättning samt försörjning.
            Vi tror dock att ett fortsatt delat ansvar för behandling är att
            föredra. Det delade huvudmannaskapet är till fördel för att nå
            så många som möjligt och för att erbjuda insatser som är anpassade
            utifrån individens förutsättningar och behov. Ett fortsatt delat
            ansvar för missbruks- och beroendevården mellan kommuner och landsting
            kan dessutom innebära att fler förklaringsmodeller till beroende
            och missbruk kan samverka, vilket är en bra förutsättning för
            att skapa en mångfald av behandlingsmetoder.
          </p>
          <head xml:id="i-GGBWMk52Dko3bwr6LRhtfG" type="h2">
            15.1 Gemensamma mottagningar
          </head>
          <p xml:id="i-Q5YngqeHAUbZTdkakJ5qxy">
            Vårt stöd för ett delat ansvar inom missbruks- och beroendevården
            innebär inte att vi anser att den fungerar perfekt. Ett problem
            är att alltför många faller mellan stolarna och inte får den behandling
            de behöver och borde ha rätt till. Bättre samverkan och samarbete
            mellan socialtjänst och sjukvård skulle kunna förhindra det.
          </p>
          <p xml:id="i-PxxQaaQF8VGKsbpNgu9ZYa">
            Vi vill ha en tydlig ingång till vård och behandling. Det behövs
            ett mycket mer konkret samarbete i form av gemensamma mottagningar
            där sjukvård och socialtjänst samverkar och som kan erbjuda ett
            brett urval av behandlingsmetoder och även andra insatser av medicinsk,
            psykologisk och social art. Dessa mottagningar kan vända sig till
            breda grupper av människor, alltifrån dem med ett begynnande beroende
            med stabil ekonomisk och social situation, till dem med ett långvarigt
            missbruk och som även kan ha omfattande problem inom andra områden.
          </p>
          <p xml:id="i-9dbELQZyX6gYhqiHWaU4BH">
            En effektiv vård måste utgå från en helhetssyn på människan.
            Det kan exempelvis innebära att det behövs hjälp med att ordna
            boende, arbete eller annan sysselsättning, skuldsanering, sociala
            kontakter, kontakter med psykiatrin, tandvård och behandling av
            andra sjukdomar för att bara nämna några exempel. Många sociala
            företag och kooperativ, t.ex. Basta och Vägen Ut, har verksamheter
            som i de här avseendena är väldigt bra eftersom man erbjuder ett
            slags helhetslösning för en rad problem samtidigt med egenmakt
            och ansvar.
          </p>
          <p xml:id="i-N3JjqxQqznNqYZ9CzmNaPg">
            Vi vet också att olika behandlingsmodeller fungerar olika bra
            för olika människor. Det innebär att det behövs en mångfald av
            kunskapsbaserade behandlingsmodeller och att missbrukaren måste
            ges flera chanser. Därför är det problematiskt att man i mindre
            kommuner ofta bara har en behandlingsmodell att erbjuda (oftast
            tolvstegsmodellen). Genom samarbete med landsting och flera mindre
            kommuner får dessa kommuner tillgång till ett större utbud av
            kompetens och behandlingar än vad de kan erbjuda på egen hand.
          </p>
          <p xml:id="i-ANiG757aAUDdhS1gonhSTm">
            Det bör inrättas gemensamma och integrerade missbruks- och beroendemottagningar.
            Detta bör riksdagen som sin mening ge regeringen till känna.
          </p>
          <p xml:id="i-4Wp7sqGmG5EDakQ8dV6dm7">
            I vår motion för Utgiftsområde 9, 2013/14:So539, avsätter vi
            100 miljoner kronor för 2014 i stimulansbidrag för att inrätta
            dessa mottagningar.
          </p>
          <head xml:id="i-CvzLscFdZ6siqaCqQu8h1A" type="h2">
            15.2 Mottagningar för unga
          </head>
          <p xml:id="i-ANWVULD5pRjgzZTYzaVGLb">
            Tidiga insatser är viktigt inom många områden, men kanske särskilt
            när det gäller missbruk och beroende. Därför är det angeläget
            att utveckla gemensamma mottagningar för unga. I Missbruksutredningen
            föreslås att kommuner och landsting ska samarbeta kring integrerade
            lokala basverksamheter och regionala specialiserade verksamheter
            för barn och ungdomar.
          </p>
          <p xml:id="i-7TbgYEDjVyL8ftNbeCk6ty">
            En variant kan vara att bredda de redan befintliga ungdomsmottagningarnas
            verksamhet precis som redan är fallet i en del kommuner. Verksamheten
            utvidgas då till att omfatta information och rådgivning i frågor
            som rör droger och missbruk samt behandling av beroende och missbruk
            och de olika psykosociala insatser som behövs i samband med det.
            Det ger en tydlig ingång till vård och behandling och innebär
            ett starkt skydd för den personliga integriteten, vilket är viktigt
            för att många unga ska våga söka hjälp.
          </p>
          <p xml:id="i-XgShZDJsX4N3Qwkffeso5L">
            Det bör inrättas gemensamma lokala och regionala mottagningar
            för unga. Detta bör riksdagen som sin mening ge regeringen till
            känna.
          </p>
          <p xml:id="i-PyDEtCd8eBCANBWmtoTDMk">
            Vi föreslår också ett stimulansbidrag på 100 miljoner kronor
            för 2014 för inrättandet av dessa mottagningar för unga i vår
            motion 2013/14:So539, Utgiftsområde 9.
          </p>
          <p xml:id="i-6bTBh2Pr12vrh2rNjPsD1X">
            För att utveckla, systematisera och sprida kunskaper om unga
            och missbruk bör Stockholms läns landstings enhet Maria Ungdom
            göras till ett nationellt kunskapscentrum för frågor om missbruk
            och ungdomar. Detta bör riksdagen som sin mening ge regeringen
            till känna.
          </p>
          <p xml:id="i-4qQHShN2iWTYvDfPrUVxsE">
            Vi tillför 10 miljoner kronor 2014 för detta ändamål i vår motion
            2013/14:So539, Utgiftsområde 9.
          </p>
          <head xml:id="i-RuprkpBKwkGPFbv7qDA2Pt" type="h2">
            15.3 Sprututbyte
          </head>
          <p xml:id="i-L8bwNKW2bzhYZArVTUsNQc">
            Sprututbyte är ett självklart verktyg för att minska smittspridning
            av t.ex. hiv och hepatit, men det ska också ses som en hälsopolitisk
            åtgärd. I samband med sprututbyte ska därför alla övriga medicinska,
            sociala m.fl. insatser erbjudas, som människor med missbruk kan
            ha behov av. Det kan handla om ingång till behandling, gynekologmottagning
            m.m. Där ska då finnas såväl medicinsk kompetens som kuratorstöd,
            socialpsykologisk kompetens osv. Det ska också finnas ett samarbete
            med socialtjänsten och motiveringsarbete för att få människor
            att söka vård. Som jämförelse kan nämnas Finland där sprututbytesverksamheten
            fungerar som lågtröskelmottagningar och är en skyldighet för alla
            kommuner. Via sprututbytesverksamheten finns också goda möjligheter
            till information och utbildning om exempelvis smittspridning och
            överdoser. I dag finns en kommunal vetorätt mot att landstingen
            inrättar sprututbytesverksamhet. Det kommunala vetot bör avskaffas
            och landstingen självständigt kunna besluta om att inrätta sprututbytesverksamhet.
            Detta bör riksdagen som sin mening ge regeringen till känna.
          </p>
          <head xml:id="i-Tw2YE4VUe1MGBx5uZmpTXE" type="h2">
            15.4 Läkemedelsassisterad behandling
          </head>
          <p xml:id="i-MBbCnhw9ZUKPggFwjww5HU">
            I dag är tillgången till substitutionsbehandling eller läkemedelsassisterad
            behandling ojämnt fördelad i landet. Substitutionsbehandling ska
            finnas tillgänglig för alla som har behov av en sådan behandling.
            Det är otillräckligt att bara medicinskt behandla det fysiska
            beroendet. Man bör samtidigt ta tag i de psykosociala problemen.
            Genom en sådan helhetssyn skapas också förutsättningar för en
            planerad, frivillig utskrivning. Därför bör, i enlighet med Missbruksutredningens
            förslag, substitutionsbehandling i normalfallet kombineras med
            psykosociala behandlings- och stödinsatser. Detta bör riksdagen
            som sin mening ge regeringen till känna.
          </p>
          <p xml:id="i-7K45SXL4LVm1DnPjLuBV4L">
            Patienter kan i dag skrivas ut och stängas av från ett behandlingsprogram
            mot sin vilja. Det ska inte vara möjligt att stänga av personer
            från behandlingen utifrån andra skäl än rent medicinska. Den regel
            bör tas bort, som utestänger personer från substitutionsbehandling
            i tre månader efter att de har blivit avstängda från ett behandlingsprogram.
            Detta bör riksdagen som sin mening ge regeringen till känna.
          </p>
          <head xml:id="i-DCPLDSGxic1tm418QWu6kP" type="h2">
            15.5 Vård utan dröjsmål
          </head>
          <p xml:id="i-6TiXiT2suCxs4vvD4ET6PG">
            Ett återkommande problem är den bristande tillgängligheten till
            behandling av missbruk. Det är helt enkelt svårt för många människor
            med missbruksproblem att få den behandling och hjälp de behöver
            för att kunna upphöra med sitt missbruk. Både ur missbrukarens
            perspektiv och ur ett rent samhällsekonomiskt perspektiv är detta
            naturligtvis en situation som är djupt olycklig.
          </p>
          <p xml:id="i-MnTysGt7NkHdZFkECdqmJh">
            I Missbruksutredningens slutbetänkande föreslås en förstärkt
            vårdgaranti för att komma till rätta med de väntetider som finns
            inom delar av beroendevården. För den som behöver planerad och
            specialiserad vård ska en sådan behandling ha utretts och inletts
            inom 30 dagar från det att en person har sökt specialiserad vård
            eller att ett behov av specialiserad vård har uppmärksammats på
            annat sätt inom sjukvården eller socialtjänsten. Om tidsfristen
            inte hålls ska den enskilde ha rätt att få behandlingen utförd
            av någon annan. Akut behov av specialiserad vård ska dock, som
            nu, tillgodoses omedelbart. För dem som behöver psykosociala insatser
            ska kommunen upprätta en individuell plan inom 30 dagar.
          </p>
          <p xml:id="i-YJpJ2CGmEJrqrVJms3s4Py">
            I Danmark finns en vårdgaranti inom missbruksvården sedan tio
            år tillbaka. Den innebär att den som är missbrukare kan kräva
            behandling, när hen önskar det. Amtskommunen har 14 dagar på sig
            att ta sitt beslut om vilken behandling som skulle kunna vara
            lämplig för en viss person. Beslutet fattas utifrån en utredning
            som socialsekreteraren och klienten har gjort tillsammans. Under
            de 14 dagar som amtskommunen behandlar ärendet ska klienten erbjudas
            råd och vägledning av socialsekreteraren för att inte tappa motivationen.
            Samtidigt påbörjas en handlingsplan för tiden efter avslutad behandling
            som rör utbildning, boende, skuldsanering osv. Sedan garantin
            infördes har väntetiderna minskat. Antalet personer som genomgår
            behandling har ökat som en följd av att nya grupper önskar genomgå
            behandling, grupper som tidigare inte ansåg det mödan värt att
            söka hjälp på grund av de långa köerna. Den kritik som har funnits
            är att det satsas mest på öppenvård och läkemedelsassisterad behandling
            och i mindre utsträckning på heldygnsvård, trots att många skulle
            önska det.
          </p>
          <p xml:id="i-GD2aJDcwVkqXc2mf7LvtFJ">
            Vänsterpartiet har också varit inne på tanken att införa en vård-
            och behandlingsgaranti som ger alla människor med missbruksproblem
            som söker hjälp uttrycklig rätt till en påbörjad vårdplanering
            och eventuell avgiftning inom sju dagar.
          </p>
          <p xml:id="i-Wv9cBE6Ao7TYkjchXdVga3">
            Vår grundläggande uppfattning är att målet bör vara att åtgärder
            ska vidtas omedelbart så snart någon har sökt hjälp eller att
            ett behov av åtgärder har uppdagats. Akuta behov ska givetvis
            alltid tillgodoses omedelbart. När det gäller missbruk och beroende
            är motivationen viktig för framgång, och det är en anledning till
            att behandling ska erbjudas så snabbt som möjligt. I hälso- och
            sjukvårdslagen finns redan bestämmelser om att alla har rätt till
            en medicinsk bedömning och att vården ska prioriteras efter behov.
            Socialtjänstlagen ger den enskilde rätt till vissa insatser utifrån
            vilka behov en person har – rättigheter som kan prövas i domstol.
            Vi menar att en vårdgaranti förtydligar och förstärker den befintliga
            lagstiftningen samtidigt som den kan öka den nationella likvärdigheten.
            Enskilda kommuner och landsting ska dessutom kunna erbjuda egna
            och bättre garantier om de önskar.
          </p>
          <p xml:id="i-2dQQbCmJMF8kToPvjptqsU">
            Det finns flera saker som måste beaktas vid införandet av en
            garanti inom missbruks- och beroendevården. Missbruksutredningens
            förslag till förstärkt vårdgaranti byggde på ett ändrat ansvarsförhållande
            mellan kommun och landsting medan vi vill behålla dagens ansvarsfördelning.
            Därför bör en särskild utredning tillsättas som får till uppgift
            att lämna förslag på införandet av en särskild vårdgaranti inom
            missbruksvården. Detta bör riksdagen som sin mening ge regeringen
            till känna.
          </p>
          <p xml:id="i-WpxiUHa6kUTS3VpmChMnzc">
            Utredningen ska bl.a. ta ställning till inom vilken tidsrymd
            åtgärder ska erbjudas. I samband med detta behöver också frågan
            utredas om det finns särskilda målgrupper eller särskilda behov
            som behöver en förstärkt garanti. Det kan t.ex. gälla unga där
            det är extra viktigt att erbjuda tidiga och snabba insatser för
            att ett risk- eller missbruk inte ska eskalera. Man ska titta
            på vilka åtgärder som kan behövas för att upprätthålla motivationen
            innan en behandling kan påbörjas. Det ska klarläggas hur en garanti
            kan utformas med hänsyn till att ansvaret är delat mellan kommun
            och landsting samt till skillnaderna mellan hälso- och sjukvårdslagen
            (HSL) och socialtjänstlagen (SoL) osv.
          </p>
          <head xml:id="i-4GiVnxmFzg3kxvBzRr6Ejv" type="h2">
            15.6 Läkemedelsberoende
          </head>
          <p xml:id="i-Roep48ZakAMVotDQed51ow">
            Missbruksutredningen lyfter fram såväl läkemedelsmissbruk som
            dopningsmissbruk, och vården måste kunna hantera detta på ett
            bättre sätt. Enligt flera remissinstanser, t.ex. Riksförbundet
            för Rättigheter, Frigörelse, Hälsa och Likabehandling (RFHL) och
            Riksförbundet för Social och Mental Hälsa (RSMH), underskattar
            Missbruksutredningen dock läkemedelsmissbruket, bl.a. därför att
            de som har blivit beroende av läkemedel, som ordineras av läkare,
            inte medräknas i statistiken. För att förbättra och sprida kunskaperna
            om läkemedelsmissbruket och hur det ska behandlas bör det, i enlighet
            med Missbruksutredningen, inrättas ett nationellt kompetenscentrum
            för behandling av läkemedelsmissbruk och läkemedelsberoende. Detta
            bör riksdagen som sin mening ge regeringen till känna.
          </p>
          <p xml:id="i-UyTRmGKW2jQ1qb17C36veK">
            Brukarrörelsen har breda erfarenheter och en under många år uppbyggd
            kompetens när det gäller läkemedelsberoende. Dessa kunskaper måste
            tas till vara både vid uppbyggnaden och vid driften av ett nationellt
            kompetenscentrum och i den nödvändiga utvecklingen på regional
            och lokal nivå.
          </p>
          <p xml:id="i-LVUT3kfvRRcrxcqcUTnnxH">
            Se även vår motion för Utgiftsområde 9, 2013/14:So539, där vi
            avsätter pengar för detta ändamål.
          </p>
          <head xml:id="i-6Apfg52bQAf7EMB4qKBh7g" type="h1">
            16 Sällsynta diagnoser
          </head>
          <p xml:id="i-HWgTVSE347zfBQGM4zfPeh">
            En sällsynt diagnos har endast 1 på 10 000 invånare eller högst
            900 personer i Sverige. De olika diagnoserna har skiftande symptom
            och det leder till att det behövs många olika insatser, som dessutom
            kan skifta med stigande ålder. På grund av sällsyntheten finns
            det sällan tillräcklig kunskap om dessa behov på lokal, eller
            ens regional, nivå inom sjukvård, utbildning, socialtjänst eller
            annan välfärd och social service. Det krävs därför nationella
            insatser för att dessa patienters behov ska kunna tillgodoses
            på ett bättre sätt. Sedan 2005 driver Ågrenska, i samverkan med
            Riksförbundet Sällsynta diagnoser, Nationellt Kompetenscentrum
            Sällsynta Diagnoser, som riktar sig till såväl barn och ungdomar
            som vuxna. Huvudsyftet med verksamheten är att samla, utveckla
            och sprida kunskap om sällsynta diagnoser och deras konsekvenser.
          </p>
          <p xml:id="i-29WJs7HoNzePHirQNTvw3y">
            På uppdrag av Socialstyrelsen har Ågrenska även den nationella
            funktionen för sällsynta diagnoser, vilket innebär ett ansvar
            för samordning, koordinering och informationsspridning. Uppdraget
            tilldelades Ågrenska efter en upphandling och avtalet löper i
            tre år från den 1 januari 2012.
          </p>
          <p xml:id="i-Y6352fVpyT9UFMrM5VRyHu">
            Samordning kräver kontinuitet och stabila strukturer. Det är
            därför olämpligt att uppdraget som nationell funktion för sällsynta
            diagnoser upphandlas vart tredje år. Det nationella samordningsansvaret
            bör permanentas. Detta bör riksdagen som sin mening ge regeringen
            till känna.
          </p>
          <head xml:id="i-5HAyhn6PxeccCeMgqNqDGA" type="h2">
            16.1 Rett Center
          </head>
          <p xml:id="i-FbU83U87ufU7B6AETmKCUe">
            Rett Center är ett nationellt svenskt center för Retts syndrom,
            en sällsynt men livslång och svår neurologisk störning som drabbar
            företrädesvis flickor i spädbarnsåldern. Centret samlar en flerprofessionell
            kompetens för att möta komplicerade, specifika flerhandikappbehov
            vid Retts syndrom. Centret fungerar som specialistklinik, forsknings-
            och utvecklingsenhet och kompetenscenter. Rett Center drivs av
            Jämtlands läns landsting som en fristående klinik för högspecialiserad
            vård med patienter från hela Sverige. Staten har sedan 2001 efter
            ett initiativ av socialminister Lars Engqvist engagerat sig i
            Rett Center. Under den förra socialdemokratiska regeringen när
            S, V och MP samarbetade lyftes Rett Centers anslag in i statsbudgeten,
            vilket gjorde att verksamheten gavs en långsiktig planeringshorisont.
          </p>
          <p xml:id="i-JJxbvWd71tHnCCCrcpGp6C">
            När den nya borgerliga regeringen tillträdde hamnade anslaget
            i stället i en hantering via regleringsbrev, vilket gjorde att
            osäkerheten ökade och framförhållningen försvårades avsevärt.
            Nu ingår Rett Center tillsammans med andra verksamheter i den
            del som står till regeringens disposition för övriga bidrag för
            utveckling inom hälso- och sjukvårdsområdet. Så länge anslaget
            hanteras på detta sätt kan inte Rett Center långsiktigt ta ansvaret
            för att driva ett nationellt åtagande fullt ut. Det är självklart
            att rätten till bästa vård ska gälla även för patienter med en
            sällsynt diagnos.
          </p>
          <p xml:id="i-PFpNdG9kqQhwyg72g2FKUT">
            Av EU:s rådsrekommendation från 2009 om en satsning avseende
            sällsynta sjukdomar framgår att de rekommendationer som där ges
            stämmer mycket väl överens med Rett Centers verksamhet. Av socialutskottets
            betänkande 2011/12:SoU1 framgår att Rett Center, som är inriktat
            på patienter med Rett syndrom, är en viktig aktör. Rett Center
            har sedan 2001 fått ekonomiskt bidrag från staten. Bidraget har
            under de senaste åren uppgått till 7 miljoner kronor per år. Enligt
            uppgift till utskottet kommer bidraget att uppgå till 7 miljoner
            kronor även 2012. Bidraget ingår även i regeringens förslag till
            budgetram för 2013. Verksamhet och forskning på området måste
            långsiktigt säkras, enligt utskottets mening.
          </p>
          <p xml:id="i-HJfcD97ZTwGBt4ZPB7wv89">
            Socialminister Göran Hägglund har i ett interpellationssvar 4
            februari 2013 uttalat: Rett Center har dock under ett antal år
            lämnats ett statligt bidrag för delfinansiering av verksamheten
            motsvarande 7 miljoner kronor årligen. Regeringen har beslutat
            att avsätta samma belopp 2013.
          </p>
          <p xml:id="i-13BKuAFmmKZmRfATRB9wHH">
            Vi anser att hanteringen från regeringens sida att bara ge besked
            ett år i taget omöjliggör en rimlig framförhållning. Verksamhetens
            långsiktiga existens behöver säkras, i avvaktan på en nationell
            och stabil lösning för sällsynta diagnoser. Staten har ett särskilt
            ansvar för Rett Center och bör lämna fleråriga besked om finansieringen.
            Detta bör riksdagen som sin mening ge regeringen till känna.
          </p>
          <head xml:id="i-LftBC9dtBVagfFVtrUz8bp" type="h1">
            17 Subvention av preventivmedel
          </head>
          <p xml:id="i-RmW4q9Vb8xxwjrQoVNnU4Z">
            Vår sexualitet är en stor källa till njutning och glädje. Att
            kunna bestämma över sin kropp och reproduktion är en rättighet.
            Alla ska ha möjlighet att uttrycka sin sexualitet på sina egna
            villkor. Men för att man ska kunna ha möjlighet att uttrycka sin
            sexualitet behöver man makt, kunskap och i många fall tillgång
            till preventivmedel. Sverige har fortfarande ett högt antal oönskade
            graviditeter, vilket regeringen lyft fram vid ett flertal tillfällen
            de senaste åren. Man uttrycker också en vilja att minska dem.
            Ett sätt är att subventionera preventivmedel för ungdomar och
            unga vuxna, vilket både stöds av vetenskapliga studier (SBU 2012)
            och i departementspromemorian Bättre förutsättningar för det förebyggande
            arbetet (S2007:D).
          </p>
          <p xml:id="i-2T4yYzToWAMFZyEMQ78XGs">
            Redan i dag subventioneras preventivmedel i landet, men skillnaderna
            mellan landstingen är stora. Enligt RFSU:s Sverigebarometer är
            preventivmedel i Norrbotten gratis upp till 25 år medan Västerbotten
            saknar subventioner helt, vilket innebär kostnader mellan 280
            och 1 200 kr per år beroende på preparat. Blekinge, Dalarna Gotland,
            Uppsala, Östergötland, Kronoberg, Halland och Västra Götaland
            upphör med subventionen redan vid 19 års ålder. Mer än hälften
            av landstingen och regionerna (12 av 21) subventionerar bara upp
            till 20 års ålder.
          </p>
          <p xml:id="i-RZePy273HQXdxjrNMtMbS7">
            Subventionering av preventivmedel är emellertid inte bara en
            fråga om att förebygga oönskade graviditeter. Det handlar också
            om att kvinnor påtvingas ett större ansvar för preventivmedel
            jämfört med män. Unga har i allmänhet inte särskilt stora ekonomiska
            marginaler. Unga kvinnor som tar ansvar för preventivmetoderna
            tar på sig kostnader som unga män inte har i samma utsträckning.
            Samtidigt är det den unga kvinnan som påverkas mest av en oönskad
            graviditet. Hon får göra abort eller föda och ta ansvar för ett
            barn som inte var planerat att komma just då.
          </p>
          <p xml:id="i-6nAQe6nhPbFYT8zkYX7d91">
            Att subventionera preventivmedel är ett sätt att delvis balansera
            upp denna orättvisa, även om det mest rättvisa på sikt är ett
            mer jämställt fördelat ansvar för preventivmedlen. Det måste bli
            självklart att unga män tar ett större ansvar än i dag när det
            gäller att förebygga oönskade graviditeter och smittrisk.
          </p>
          <p xml:id="i-D4q3yfUkYtavjvw8KK8kuv">
            I början av sommaren (2013) fattade SKL ett beslut om att rekommendera
            landstingen och regionerna om en gemensam enhetlig modell för
            preventivmedelssubvention som innebär:
          </p>
          <list style="ul">
            <item xml:id="i-VDbvyk1U8cCVEGohytQZDR">
              att åldersgräns för subvention är till och med 25 år,
            </item>
            <item xml:id="i-DSEkRQF2LnGyHz5NYw1eEq">
              att egen kostnad inte ska överstiga 100 kr vid köp av subventionerade
              preventivmedel,
            </item>
            <item xml:id="i-6RHzNKbmKfLKG8Qq8VHWTc">
              att preventivmedel ska ingå i läkemedelsförmånerna för att vara
              aktuella för subvention.
            </item>
          </list>
          <p xml:id="i-BFvL19aqkyyq5K9DDDUBD4">
            Problemet är att det endast är preventivmedel som ingår i läkemedelsförmånen
            som ska subventioneras. För att bli en del av läkemedelsförmånen
            måste ett läkemedel vara bättre eller mycket billigare än de som
            redan ingår. Det är endast ett fåtal äldre preventivmedel som
            ingår i läkemedelsförmånen. De har en hög effekt och är relativt
            billiga. Därför är det i princip omöjligt för nyare preventivmedel
            att få samma subventioner. Så de ungdomar som vill ha ett preventivmedel
            med mindre biverkningar eller anpassat efter sina behov kan tvingas
            betala fullt pris även i fortsättningen.
          </p>
          <p xml:id="i-SYXiQQBvAwhDCciZoYcyHL">
            Frågan om vad det skulle kosta att subventionera de preventivmedel
            som inte ingår i läkemedelsförmånen är emellertid inte tillräckligt
            utredd. Socialdepartementets arbetsgrupp tog fram förslag på subventioneringsnivåer
            och åldersgränser, men kunde inte göra fullständiga kostnadsanalyser.
            Det behöver därför göras en ny utredning om subvention av preventivmedel
            för unga. Detta bör riksdagen som sin mening ge regeringen till
            känna.
          </p>
          <head xml:id="i-ydNQM9FuG9ati5Q864fWR" type="h1">
            18 Abort för utländska kvinnor
          </head>
          <p xml:id="i-H1W1hy8ANFPe3YaRHjb3UM">
            Den 1 januari 2008 ändrades abortlagen så att kravet på att en
            kvinna för att få göra abort i Sverige måste vara svensk medborgare
            eller bosatt i Sverige togs bort. Vänsterpartiet värnar den fria
            rätten till abort och kvinnans rätt att själv bestämma över sin
            kropp. Vänsterpartiet välkomnade denna ändring som gett utländska
            kvinnor möjlighet att göra legala och säkra aborter i Sverige.
          </p>
          <p xml:id="i-2EEEoHMBaKhntzKeGMmbDE">
            Förvånansvärt nog saknas helt lättillgänglig information om lagändringen
            och vad den innebär på regeringens hemsida. Den aktuella informationen
            finns i lagrådsremiss, proposition och i en artikel men bara på
            svenska. Detta är en mycket stor brist och frågan är hur den berörda
            målgruppen ska kunna få vetskap om möjligheten att göra abort
            i Sverige utan information. Regeringen bör därför genomföra en
            satsning på att informera om svensk abortlagstiftning i länder
            i vårt närområde där abort är förbjudet. Detta bör riksdagen som
            sin mening ge regeringen till känna.
          </p>
          <p xml:id="i-7T63ChGXKoFqnF893vJWH1">
            Vänsterpartiet menar att vi borde gå något längre än dagens lagstiftning.
            Det vore bra om vissa landsting gavs resurser för att bygga ut
            abortverksamheten och på andra sätt underlätta för utländska kvinnor
            som behöver göra abort i Sverige. Denna verksamhet bör också lyfta
            fram frågan om kvinnors rätt till sin egen kropp och att kvinnors
            rättigheter är mänskliga rättigheter. Mot bakgrund av ovanstående
            resonemang bör förutsättningarna för en utbyggd abortverksamhet
            i vissa landsting för utländska kvinnor utredas. Detta bör riksdagen
            som sin mening ge regeringen till känna.
          </p>
          <head xml:id="i-8AWwWGGYMngjas1S4KCgbD" type="h1">
            19 Anhörigstöd i hälso- och sjukvården
          </head>
          <p xml:id="i-5chtW4msmDNMsPtEcQUSYz">
            Anhöriga är alltför många gånger osynliga inom hälso- och sjukvården.
            De blir ofta varken sedda, hörda eller tillräckligt informerade.
            Det är också brist på information om var anhöriga kan få stöd.
            Ofta pratar sjukvården inte heller med en skör anhörig om vilka
            möjligheter hen har att orka stödja och hjälpa sin närstående
            när hen kommer hem från t.ex. sjukhus.
          </p>
          <p xml:id="i-7rwpuSYYcozbDET19EZ7kV">
            Genom att tydligt skriva in i socialtjänstlagen att kommunerna
            ska ge stöd till anhöriga och genom ett mångårigt utvecklingsarbete
            har kommunernas anhörigstöd utvecklats. Samarbetet mellan kommunerna
            och landstingen fungerar ofta dåligt och insatserna för stöd till
            anhöriga samordnas inte. Nu måste anhörigstödet i hälso- och sjukvården
            förbättras och sjukvården behöver också kunskap så att de kan
            informera på hälsocentraler och sjukhus om kommunens anhörigstöd.
          </p>
          <p xml:id="i-XTxDftur29SbtpdPVJXD9o">
            Redan nu ska barns behov av information, råd och stöd särskilt
            beaktas av hälso- och sjukvårdspersonal om barnets förälder eller
            en annan vuxen som barnet bor tillsammans med, har en psykisk
            sjukdom eller en psykisk funktionsnedsättning; har en allvarlig
            fysisk sjukdom eller skada; är missbrukare av alkohol eller annat
            beroendeframkallande medel eller oväntat avlider.
          </p>
          <p xml:id="i-54NyEhPJtWq8TCrRq1FZ4X">
            Hälso- och sjukvårdslagen bör därför skärpas så att det tydligt
            framgår att hälso- och sjukvården ska uppmärksamma och ge stöd
            också till vuxna anhöriga. Detta bör riksdagen som sin mening
            ge regeringen till känna.
          </p>
        </div>
        <div type="motSignatures">
          <list>
            <item xml:id="i-T6CGjRbB2ex3dKxwNZJ6d6">
              Jonas Sjöstedt (V)
            </item>
            <item xml:id="i-GgPksVEw7urfpK5f6CLoc5">
              Torbjörn Björlund (V)
            </item>
            <item xml:id="i-BPcoSkdtMMKyWb638xhHyP">
              Siv Holma (V)
            </item>
            <item xml:id="i-XSCMq3kWJDKKpUnUGcZGcx">
              Hans Linde (V)
            </item>
            <item xml:id="i-BVWbYmdZNTBnV4t5U4tQMz">
              Mia Sydow Mölleby (V)
            </item>
            <item xml:id="i-HWCob9pkCe7jMeoLMR4d3W">
              Eva Olofsson (V)
            </item>
          </list>
        </div>
      </div>
    </body>
  </text>
</TEI>
