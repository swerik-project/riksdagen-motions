<?xml version="1.0" encoding="utf-8"?>
<TEI xmlns="http://www.tei-c.org/ns/1.0" xmlns:xi="http://www.w3.org/2001/XInclude" xml:id="mot-201718-FiU-04166">
  <teiHeader>
    <fileDesc>
      <titleStmt>
        <title>med anledning av prop. 2017/18:100 2018 års ekonomiska vårproposition</title>
        <author corresp="i-AvFShRZVEyBV61S19AKNGK">av Jan Björklund m.fl. (L)</author>
      </titleStmt>
      <publicationStmt>
        <authority>SWERIK PROJECT</authority>
      </publicationStmt>
      <sourceDesc>
        <bibl>
          <title>Motion 2017/18:4166 av Jan Björklund m.fl. (L)</title>
          <idno type="rdwebb">H5024166</idno>
          <rs type="number">4166</rs>
          <orgName type="comitteeAbbreviation">FiU</orgName>
          <ref type="dokument_url_text">http://data.riksdagen.se/dokument/H5024166/text</ref>
          <ref type="dokument_url_html">http://data.riksdagen.se/dokument/H5024166</ref>
          <ref type="dokumentstatus_url_xml">http://data.riksdagen.se/dokumentstatus/H5024166</ref>
          <ref type="docx">http://data.riksdagen.se/fil/90E725C7-7720-4C26-BD6D-43E7BF7BC9FF</ref>
          <ref type="pdf">http://data.riksdagen.se/fil/C83A1475-1939-4DD3-B2FF-D34B3644C620</ref>
        </bibl>
      </sourceDesc>
    </fileDesc>
    <profileDesc>
      <particDesc>
        <listPerson>
          <person gender="man">
            <idno>i-AvFShRZVEyBV61S19AKNGK</idno>
            <name>Jan Björklund</name>
            <state type="partyAffiliation" ref="Q110857">
              <desc>L</desc>
            </state>
          </person>
          <person gender="man">
            <idno>i-U6F8gqiuV2DEZN1aMhyDnJ</idno>
            <name>Christer Nylander</name>
            <state type="partyAffiliation" ref="Q110857">
              <desc>L</desc>
            </state>
          </person>
          <person gender="woman">
            <idno>i-S7wLw9aynA5vbRCsqxxL3N</idno>
            <name>Tina Acketoft</name>
            <state type="partyAffiliation" ref="Q110857">
              <desc>L</desc>
            </state>
          </person>
          <person gender="woman">
            <idno>i-QQYotqFjTJA7EiQZc1Wmzs</idno>
            <name>Emma Carlsson Löfdahl</name>
            <state type="partyAffiliation" ref="Q110857">
              <desc>L</desc>
            </state>
          </person>
          <person gender="man">
            <idno>i-VBA6eUH2CpmPZFgqzCpt9N</idno>
            <name>Mats Persson</name>
            <state type="partyAffiliation" ref="Q110857">
              <desc>L</desc>
            </state>
          </person>
          <person gender="woman">
            <idno>i-HPYYRQv4ch2ZKcsG9Poys5</idno>
            <name>Maria Weimer</name>
            <state type="partyAffiliation" ref="Q110857">
              <desc>L</desc>
            </state>
          </person>
          <person gender="man">
            <idno>i-Kb87jeTEio4k4qCJeZ6pQE</idno>
            <name>Said Abdu</name>
            <state type="partyAffiliation" ref="Q110857">
              <desc>L</desc>
            </state>
          </person>
          <person gender="woman">
            <idno>i-MgBfeQnReGPU152Si12BRU</idno>
            <name>Maria Arnholm</name>
            <state type="partyAffiliation" ref="Q110857">
              <desc>L</desc>
            </state>
          </person>
          <person gender="man">
            <idno>i-VGvz17reDhSXFdrtvk1pwq</idno>
            <name>Bengt Eliasson</name>
            <state type="partyAffiliation" ref="Q110857">
              <desc>L</desc>
            </state>
          </person>
          <person gender="man">
            <idno>i-Kn2C4HPwWcqbEgtUtWTc5F</idno>
            <name>Roger Haddad</name>
            <state type="partyAffiliation" ref="Q110857">
              <desc>L</desc>
            </state>
          </person>
          <person gender="man">
            <idno>i-Y5fgQ33MMnP4uyafJ9fz8i</idno>
            <name>Robert Hannah</name>
            <state type="partyAffiliation" ref="Q110857">
              <desc>L</desc>
            </state>
          </person>
          <person gender="woman">
            <idno>i-D6V9ti7ETxin1WbJjDaShE</idno>
            <name>Nina Lundström</name>
            <state type="partyAffiliation" ref="Q110857">
              <desc>L</desc>
            </state>
          </person>
          <person gender="man">
            <idno>i-AHfQ621Fp1orxTGB2WDjUY</idno>
            <name>Fredrik Malm</name>
            <state type="partyAffiliation" ref="Q110857">
              <desc>L</desc>
            </state>
          </person>
          <person gender="woman">
            <idno>i-D8B2Xf6UADbqciPHrqFxSc</idno>
            <name>Birgitta Ohlsson</name>
            <state type="partyAffiliation" ref="Q110857">
              <desc>L</desc>
            </state>
          </person>
          <person gender="man">
            <idno>i-XNhzoo8e4qc1cM8U6t4ep8</idno>
            <name>Mathias Sundin</name>
            <state type="partyAffiliation" ref="Q110857">
              <desc>L</desc>
            </state>
          </person>
          <person gender="man">
            <idno>i-RDeqY3mXLBtUS9bixjvHS</idno>
            <name>Lars Tysklind</name>
            <state type="partyAffiliation" ref="Q110857">
              <desc>L</desc>
            </state>
          </person>
          <person gender="woman">
            <idno>i-L3xspgThUxUN1YtSDqcmk8</idno>
            <name>Barbro Westerholm</name>
            <state type="partyAffiliation" ref="Q110857">
              <desc>L</desc>
            </state>
          </person>
          <person gender="man">
            <idno>i-BUYvEhrSc9gnHcd6iS4eDJ</idno>
            <name>Allan Widman</name>
            <state type="partyAffiliation" ref="Q110857">
              <desc>L</desc>
            </state>
          </person>
          <person gender="woman">
            <idno>i-UbgZDZPBynu5dutQ3jCsDn</idno>
            <name>Christina Örnebjär</name>
            <state type="partyAffiliation" ref="Q110857">
              <desc>L</desc>
            </state>
          </person>
        </listPerson>
      </particDesc>
      <correspDesc>
        <correspAction type="status" subtype="closed"/>
        <correspAction xml:id="i-A9TTNxufgZdrTjjfm5L1A5" type="basedOn"/>
        <correspContext corresp="i-A9TTNxufgZdrTjjfm5L1A5">
          <ref>Proposition 2017/18:100</ref>
        </correspContext>
        <correspAction xml:id="i-JDvTCGwWQhdoNmJkKE8Tob" type="signed"/>
        <correspContext corresp="i-JDvTCGwWQhdoNmJkKE8Tob">
          <note type="signatory" corresp="i-AvFShRZVEyBV61S19AKNGK"/>
          <note type="signatory" corresp="i-U6F8gqiuV2DEZN1aMhyDnJ"/>
          <note type="signatory" corresp="i-S7wLw9aynA5vbRCsqxxL3N"/>
          <note type="signatory" corresp="i-QQYotqFjTJA7EiQZc1Wmzs"/>
          <note type="signatory" corresp="i-VBA6eUH2CpmPZFgqzCpt9N"/>
          <note type="signatory" corresp="i-HPYYRQv4ch2ZKcsG9Poys5"/>
          <note type="signatory" corresp="i-Kb87jeTEio4k4qCJeZ6pQE"/>
          <note type="signatory" corresp="i-MgBfeQnReGPU152Si12BRU"/>
          <note type="signatory" corresp="i-VGvz17reDhSXFdrtvk1pwq"/>
          <note type="signatory" corresp="i-Kn2C4HPwWcqbEgtUtWTc5F"/>
          <note type="signatory" corresp="i-Y5fgQ33MMnP4uyafJ9fz8i"/>
          <note type="signatory" corresp="i-D6V9ti7ETxin1WbJjDaShE"/>
          <note type="signatory" corresp="i-AHfQ621Fp1orxTGB2WDjUY"/>
          <note type="signatory" corresp="i-D8B2Xf6UADbqciPHrqFxSc"/>
          <note type="signatory" corresp="i-XNhzoo8e4qc1cM8U6t4ep8"/>
          <note type="signatory" corresp="i-RDeqY3mXLBtUS9bixjvHS"/>
          <note type="signatory" corresp="i-L3xspgThUxUN1YtSDqcmk8"/>
          <note type="signatory" corresp="i-BUYvEhrSc9gnHcd6iS4eDJ"/>
          <note type="signatory" corresp="i-UbgZDZPBynu5dutQ3jCsDn"/>
        </correspContext>
        <correspAction xml:id="i-9U5RkMdBen1hyLhDrNVzqT" type="submitted">
          <date when="2018-05-02"/>
          <time when="16:21:01"/>
        </correspAction>
        <correspAction xml:id="i-8oUBkitTSJvxNXGqLFNhvp" type="dismissed">
          <date when="2018-05-03"/>
        </correspAction>
        <correspAction xml:id="i-7JqyBKSSRAqFVAME97EQ1F" type="reviewed">
          <date when="2018-05-03"/>
          <time when="12:10:01"/>
        </correspAction>
        <correspAction xml:id="i-5fi4vQ2SKGWgzU15ngQWpX" type="referred">
          <date when="2018-05-04"/>
        </correspAction>
        <correspAction xml:id="i-RxaWH8FrYiFtcxHJcsyCx2" type="assigned">
          <date when="2018-06-26"/>
          <time when="15:04:56"/>
        </correspAction>
        <correspContext corresp="i-RxaWH8FrYiFtcxHJcsyCx2">
          <ref type="assignedTo">Finansutskottet</ref>
        </correspContext>
        <correspAction xml:id="i-VnJ7ydpzAcudNWP9uDV7HP" type="behandlas_i"/>
        <correspContext corresp="i-VnJ7ydpzAcudNWP9uDV7HP">
          <ref type="uppgift">2017/18:FiU20</ref>
          <ref type="ref_dok_id">H501FiU20</ref>
          <ref type="ref_dok_typ">bet</ref>
          <ref type="ref_dok_rm">2017/18</ref>
          <ref type="ref_dok_bet">FiU20</ref>
          <ref type="ref_dok_titel">Riktlinjer för den ekonomiska politiken</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
      </correspDesc>
      <textClass>
        <catRef scheme="#docType" target="#mot"/>
        <catRef scheme="#motionType" target="#parti"/>
        <catRef scheme="#motionType" target="#följd"/>
      </textClass>
    </profileDesc>
  </teiHeader>
  <text>
    <body>
      <div xml:id="i-DzSCvxd5WEi1uwRyUfCGAF" type="motHeader">
        <div xml:id="i-UgU5wayez5P6vrog4bHjFK" type="motTitle">
          Motion till riksdagen 2017/18:4166 av Jan Björklund m.fl. (L)
          med anledning av prop. 2017/18:100 2018 års ekonomiska vårproposition
        </div>
      </div>
      <div xml:id="i-TZkZRxNueS37xKyDZiV7FX" type="motBody">
        <div xml:id="i-WGZL3JvZxK77UgwBCA4Tx7" type="motProposal" subtype="förslag">
          <head xml:id="i-EdgnDN9MxV5Jjiptrp7icC">
            Förslag till riksdagsbeslut
          </head>
          <list xml:id="i-VsAaQ1FaoLuk2BnB5WHdCW">
            <item xml:id="i-JNyEkYrExhHiYEeuNnhAvq" sortKey="Yrkande 1">
              Riksdagen godkänner de riktlinjer för den ekonomiska politiken
              och budgetpolitiken som anförs i motionen.
            </item>
          </list>
        </div>
        <div xml:id="i-LdLMvVqdpCYr9RSZz7LUvH" type="motContent">
          <head xml:id="i-Ti9AipUuts1cBGTPg7TxZw" type="h1">
            Skolan först
          </head>
          <p xml:id="i-LLhSq5NTHtUYGmXe1J3zKc">
            Sverige är ett fantastiskt land. Det finns mycket att vara stolt
            över, och det är så mycket som blivit bättre jämfört med förut.
            Tack vare liberala vägval har friheten vuxit. Och där friheten
            växer, där kan människor växa och drömma och ibland göra drömmarna
            till verklighet.
          </p>
          <p xml:id="i-28mcrqYmr938rfCPMBMtR9">
            Välståndet har ökat tack vare att hinder har plockats bort, så
            att nya företag och branscher har kunnat växa fram. Tack vare
            valfrihetsreformer kan du välja skola, vårdcentral och hemtjänst.
            Tack vare ökad jämställdhet och arbete mot fördomar har varje
            människa fått större svängrum att leva i frihet. Tack vare miljöskatter
            har utsläppen minskat samtidigt som ekonomin vuxit. Tack vare
            starka trygghetssystem finns det skydd som gör att du landar mjukt
            den dag något händer i livet.
          </p>
          <p xml:id="i-3DUWcjKP8rTT3J7hAgwtE9">
            Men i dagens Sverige får alla inte samma chans. Mer än var sjätte
            elev lämnar grundskolan utan att ha lyckats nå målen. Aldrig förut
            har den siffran varit så hög.
          </p>
          <p xml:id="i-YRd5veMLmEycwpor8CqJpz">
            Alldeles för många som invandrar till Sverige får inte möjlighet
            att försörja sig och stå på egna ben. Trots goda tider i ekonomin
            ligger arbetslösheten bland utrikes födda på över 20 procent.
          </p>
          <p xml:id="i-Aj9Y96RVhxKe7B4qpqPrLC">
            Medan de allra flesta har det bra är det vissa som ställs utanför.
            Med liberal politik vill vi vända den utvecklingen.
          </p>
          <p xml:id="i-BVgnyWMvjmBUFvGmiA8LFQ">
            Liberalerna sätter skolan först, eftersom ingenting är viktigare
            än skolan för att varje människa ska få med sig det bagage som
            behövs för att leva ett självständigt liv. Och på samma sätt är
            integrationen helt avgörande för att människor som kommit till
            vårt land ska kunna bygga upp sin tillvaro och stå på egna ben
            i sitt nya hemland. Skolan och integrationen är nycklarna som
            behövs för att friheten ska komma alla till del.
          </p>
          <p xml:id="i-LzeNjzVMWtTj5qjWEdRTiQ">
            Just nu snurrar hjulen på högvarv i ekonomin. Men högkonjunkturen
            varar inte för evigt, och därför måste vi göra de förändringar
            som behövs för att Sverige ska vara bättre förberett när det kommer
            sämre tider.
          </p>
          <p xml:id="i-GDUFXUBAwyZqbD97KyZh3m">
            När var och en känner att det lönar sig bättre att arbeta, studera,
            ta ansvar och ta risker utvecklas samhället och välståndet ökar.
            Klyftorna i samhället ska inte minska genom att människor hålls
            tillbaka, utan genom att människor får fler chanser.
          </p>
          <p xml:id="i-MKQMzCGQXbEpEZXZx449V1">
            Liberaler är framtidsoptimister. Vi blundar inte för dagens problem,
            men vi vet att de går att lösa.
          </p>
          <p xml:id="i-GMTcaokJZd6Ay71CdwkwTK">
            I denna ekonomiska vårmotion lägger Liberalerna fram reformer
            för över 50 miljarder kronor. Vi satsar 10 miljarder för att förbättra
            skolan, 3 miljarder på integrationen, 6 miljarder för att öka
            tryggheten och 4 miljarder på ett bättre försvar. Vi gör skattereformer
            för fler jobb och företag. Det är förslag som skapar fler möjligheter
            för alla – också för dem som i dag inte får chansen.
          </p>
          <head xml:id="i-E8v3LoH7ivmyRpqecCg39T" type="h2">
            Liberala reformer
          </head>
          <head xml:id="i-F4KDSQvXrF4i49MXXq9oKp" type="h3">
            Allt börjar med en bra skola
          </head>
          <p xml:id="i-6F5ZobvtjRtwzvqhpHWYKj">
            En bra skola är biljetten till framtiden för alla barn, även
            för dem som inte fått lika bra chanser med sig hemifrån. För att
            skolan ska fungera måste de allra bästa krafterna lockas till
            läraryrket – därför satsar vi på höjda lärarlöner och bättre arbetsvillkor.
            Vi vet att alla barn inte är lika – därför vill vi att skolan
            ska fungera bättre för elever med särskilda svårigheter och för
            elever som nyligen kommit till Sverige.
          </p>
          <list xml:id="i-2mfV2vaLVW5iZQHMumJWUw" style="ul">
            <item xml:id="i-LwB3DdEvPgqAH1mCv6kMzo">
              Höjda lärarlöner
            </item>
            <item xml:id="i-7phiva7QVXo8wPZAzLTELr">
              Fler speciallärare
            </item>
            <item xml:id="i-5ELG7bCBtPELcQn97RLv9B">
              Mer tid i skolan för nyanlända
            </item>
            <item xml:id="i-FC4xfegT9YjT3Pr66KqCPP">
              Tioårig grundskola och fler undervisningstimmar
            </item>
          </list>
          <head xml:id="i-XaREsawzVQanNzP2vHWM4X" type="h3">
            Varje människa behövs
          </head>
          <p xml:id="i-U1ko3PQMDhyKmBK8LcdJ12">
            Integration handlar om frihet. Friheten i att försörja sig själv
            och stå på egna ben. Friheten i att ha språkkunskaperna som behövs
            för att vara delaktig på riktigt i sitt nya hemland. Och friheten
            i att veta att jämställdheten och demokratin gäller alla, även
            den som kommit hit från ett annat land. För oss liberaler handlar
            integrationspolitik om att riva hinder och sätta upp tydliga förväntningar.
            Det ska bli lättare att få det första jobbet, svenskundervisningen
            ska stärkas och hederstänkandet och parallellsamhällena ska bekämpas
            med kraft.
          </p>
          <list xml:id="i-VP9Ytio5uwHNtH8xitV5Bt" style="ul">
            <item xml:id="i-UJkz4y5T7FjTQqX1p8f8uM">
              Språkförskola för alla nyanlända barn och barn till nyanlända
            </item>
            <item xml:id="i-5r4ZFLBNsYZNQXQhhGg6TN">
              Inträdesjobb som gör det enklare att anställa
            </item>
            <item xml:id="i-3ptzdr7b9BWAFkqj1Qihzu">
              Sänkt skatt för den som går från bidrag till jobb
            </item>
            <item xml:id="i-TNzZzrbfnTaNoNNpnq7KBc">
              Effektivare sfi-undervisning
            </item>
          </list>
          <head xml:id="i-S6X8NoMtgbSPyPTHR3ceF6" type="h3">
            Tryggheten ska gälla alla
          </head>
          <p xml:id="i-2JsQQxw9jgxDATYeDekWEn">
            I Liberalernas Sverige ska alla veta att det finns hjälp när
            den verkligen behövs. Men i dag växer köerna i sjukvården, samtidigt
            som människor med stora funktionsnedsättningar berövas sin personliga
            assistans. Brottsligheten är en maktfaktor att räkna med i utsatta
            bostadsområden och Sverige står militärt oskyddat i en omvärld
            där Ryssland blir alltmer aggressivt och oberäkneligt. Att försvara
            tryggheten är också att försvara friheten.
          </p>
          <list xml:id="i-3FRv3J2g9euJNbZd6rqWMq" style="ul">
            <item xml:id="i-XpntpJiLyxAcj1dvHFTZS1">
              25 000 poliser och höjda polislöner
            </item>
            <item xml:id="i-JmexcmDnsZbnpRMaXdWUcK">
              Specialistutbildning för sjuksköterskor
            </item>
            <item xml:id="i-WyVfHm3vEzzBMtt2Cv64FG">
              Förstärkning av den personliga assistansen
            </item>
            <item xml:id="i-Fm6jg1KNaLsuDKbNtnEnMJ">
              Förbättrad försvarsförmåga
            </item>
          </list>
          <head xml:id="i-BQyTzGUnLWZJ53k59SmgUs" type="h3">
            Det ska löna sig bättre att arbeta – och det ska kosta att förorena
          </head>
          <p xml:id="i-67q7GXpEEnP69esPCnwbYc">
            Det är människors idéer, flit och företagsamhet som har byggt
            Sveriges välstånd. Vi vill uppmuntra människor att gå från bidrag
            till jobb, arbeta, utbilda sig och starta företag. I stället höjer
            vi skatten på klimatpåverkande utsläpp och miljöföroreningar,
            och vi slopar ineffektiva klimatsubventioner. Skattepengar ska
            gå till välfärden, inte till att sponsra privatpersoners inköp
            av bilar och utombordare.
          </p>
          <list xml:id="i-E4oBaGf2bFW23GeZWcRaZn" style="ul">
            <item xml:id="i-TEeD2fvyCRFrGevUZ6qazU">
              Sänkt skatt för den som går från bidrag till jobb
            </item>
            <item xml:id="i-Ufm6DJX9otdTRYAHx6wkFp">
              Breddad skattesänkning för låga arbetsinkomster
            </item>
            <item xml:id="i-BzyrUvcDwumfYrz5wvdGw4">
              Höjd brytpunkt för statlig skatt och avskaffad värnskatt
            </item>
            <item xml:id="i-6HYMqTXLQ9bPX1xoP5Bxyc">
              Höjda miljöskatter och slopade subventioner av bilköp
            </item>
          </list>
          <p xml:id="i-QoS749ks5zJMSMMzwBqahf">
            Liberalernas reformer
          </p>
          <table xml:id="i-GcUxvNBZsH7cUvuWgvAG8D">
            <row xml:id="i-2md2gCFTQoXBN4roa4ygTP" style="label">
              <cell>
                Alla belopp i mkr
              </cell>
              <cell>
                2019
              </cell>
            </row>
            <row xml:id="i-NyAvvK2GRQsv1pv9yWRX6F">
              <cell>
                ALLT BÖRJAR MED EN BRA SKOLA
              </cell>
              <cell>
                9 595
              </cell>
            </row>
            <row xml:id="i-N7rSB72wHEB7tRR9uBfzMK">
              <cell>
                Höjda lärarlöner
              </cell>
              <cell>
                4 000
              </cell>
            </row>
            <row xml:id="i-P9xULJ7HsuRaawcgXzYV58">
              <cell>
                Utökad skolplikt för nyanlända elever
              </cell>
              <cell>
                1 500
              </cell>
            </row>
            <row xml:id="i-G3kjodNTMV5Xf4R7Lojnyo">
              <cell>
                Fler undervisningstimmar i grundskolan
              </cell>
              <cell>
                1 150
              </cell>
            </row>
            <row xml:id="i-LPGFQwpRsPUcNuPorFDGVZ">
              <cell>
                Kompetenslyft för lärare och rektorer
              </cell>
              <cell>
                800
              </cell>
            </row>
            <row xml:id="i-P7m6ZtzS8ahdeYefDzGosV">
              <cell>
                Karriärtjänster i utanförskapsområden
              </cell>
              <cell>
                600
              </cell>
            </row>
            <row xml:id="i-GEUz2yn3zMiVUm9kAbYEus">
              <cell>
                Fler speciallärare
              </cell>
              <cell>
                300
              </cell>
            </row>
            <row xml:id="i-VmhnfAuZrHVzVEfYZuYkGU">
              <cell>
                Central rättning av nationella prov
              </cell>
              <cell>
                300
              </cell>
            </row>
            <row xml:id="i-ViBnvgfgsuMLd14qWnzgvY">
              <cell>
                Fler matematiktimmar i högstadiet
              </cell>
              <cell>
                245
              </cell>
            </row>
            <row xml:id="i-3FB8Qe2qHxLn56MKHc5j1V">
              <cell>
                Studiero och ordningsomdöme
              </cell>
              <cell>
                200
              </cell>
            </row>
            <row xml:id="i-2a41CSmsei7AWeA3BiFVk4">
              <cell>
                Tioårig grundskola
              </cell>
              <cell>
                200
              </cell>
            </row>
            <row xml:id="i-UDvvuGZb5qVYHwhuRN8RUi">
              <cell>
                Övriga satsningar på skolan
              </cell>
              <cell>
                300
              </cell>
            </row>
            <row xml:id="i-6j6JMKW2iSoPdp58ixmznd">
              <cell>
                VARJE MÄNNISKA BEHÖVS: FÖRBÄTTRA INTEGRATIONEN
              </cell>
              <cell>
                2 876
              </cell>
            </row>
            <row xml:id="i-7XYAMUfJhzvpkyYrx5jPUb">
              <cell>
                Obligatorisk språkförskola
              </cell>
              <cell>
                1 200
              </cell>
            </row>
            <row xml:id="i-7hur49hd1z6WX8p3YMLEEz">
              <cell>
                Utvecklat RUT-avdrag för fler enkla jobb
              </cell>
              <cell>
                730
              </cell>
            </row>
            <row xml:id="i-HYnKDpncuuopyhCKVvPYHd">
              <cell>
                Införande av inträdesjobb för nyanlända och unga
              </cell>
              <cell>
                376
              </cell>
            </row>
            <row xml:id="i-MmnMHpLrjcWb8CYnZGRtM8">
              <cell>
                Sänkt skatt för den som går från bidrag till jobb
              </cell>
              <cell>
                300
              </cell>
            </row>
            <row xml:id="i-KsCKDt6Bf9xPMxM2rrXwDC">
              <cell>
                Bekämpning av hedersrelaterat förtryck
              </cell>
              <cell>
                125
              </cell>
            </row>
            <row xml:id="i-U5mPg3Tq8it2v27BZygKgV">
              <cell>
                Svenska för fler
              </cell>
              <cell>
                120
              </cell>
            </row>
            <row xml:id="i-CLtZU7WAyxL9PZFA9kHEhi">
              <cell>
                Språktest för medborgarskap
              </cell>
              <cell>
                25
              </cell>
            </row>
            <row xml:id="i-5XyhzdFy8bGHrTRYL4na7i">
              <cell>
                GÖR LIVET STÖRRE FÖR FLER
              </cell>
              <cell>
                5 925
              </cell>
            </row>
            <row xml:id="i-PA54r78LAa64eKQSn5Ym7w">
              <cell>
                Reparera tryggheten
              </cell>
            </row>
            <row xml:id="i-7eMkAq6F6BnMNbdRBrJcMZ">
              <cell>
                25 000 poliser inom sju år
              </cell>
              <cell>
                1 890
              </cell>
            </row>
            <row xml:id="i-Ya9pBf8Ff77CRZRssTvkxY">
              <cell>
                Höjning av polislönerna
              </cell>
              <cell>
                1 335
              </cell>
            </row>
            <row xml:id="i-PWTjbqzyp6xCZHebcfT9HT">
              <cell>
                Kommunala trygghetsvakter
              </cell>
              <cell>
                500
              </cell>
            </row>
            <row xml:id="i-ARPgmCt6rH327QRHYFUsP2">
              <cell>
                Insatser mot terrorism
              </cell>
              <cell>
                200
              </cell>
            </row>
            <row xml:id="i-MKezDMP4j4QVi9HrBN9Vnu">
              <cell>
                Tillgänglig sjuk- och hälsovård
              </cell>
            </row>
            <row xml:id="i-8duQsmYbtrzhw9Vis4KSPi">
              <cell>
                Specialistutbildning för sjuksköterskor
              </cell>
              <cell>
                500
              </cell>
            </row>
            <row xml:id="i-yFgyDir3Sv3NSqM8T1Tb2">
              <cell>
                Frihet måste få kosta
              </cell>
            </row>
            <row xml:id="i-BgZnHjxNpHGhJkyyXwCQBK">
              <cell>
                Förstärk den personliga assistansen
              </cell>
              <cell>
                1 500
              </cell>
            </row>
            <row xml:id="i-6bvsdjekTpeP2S3EEwCfgS">
              <cell>
                FÖRSVARA FRIHETEN
              </cell>
              <cell>
                4 000
              </cell>
            </row>
            <row xml:id="i-7pGYEnZ3QAFMC8imMriU96">
              <cell>
                Återtagande och utveckling av försvarets operativa förmåga
              </cell>
              <cell>
                4 000
              </cell>
            </row>
            <row xml:id="i-Pucnruxjg1JX2FHB44yp9L">
              <cell>
                ÖKADE DRIVKRAFTER FÖR ATT JOBBA OCH UTBILDA SIG
              </cell>
              <cell>
                28 200
              </cell>
            </row>
            <row xml:id="i-D1RHN5TeptWMSFjp3GdM5L">
              <cell>
                Slopad löneskatt för äldre
              </cell>
              <cell>
                1 900
              </cell>
            </row>
            <row xml:id="i-AzbkwbHHtQn4jxmMA6TwYJ">
              <cell>
                Breddad skattesänkning för låga arbetsinkomster
              </cell>
              <cell>
                3 000
              </cell>
            </row>
            <row xml:id="i-4bUoCnMrmh5xK3Qc9pVWt5">
              <cell>
                Nej till avtrappat jobbskatteavdrag
              </cell>
              <cell>
                3 900
              </cell>
            </row>
            <row xml:id="i-6N8FAZufLiat337TXuKBMh">
              <cell>
                Slopad värnskatt
              </cell>
              <cell>
                6 400
              </cell>
            </row>
            <row xml:id="i-2KzqNWQgRfF37gTGCxuha3">
              <cell>
                Höjd brytpunkt för statlig skatt
              </cell>
              <cell>
                13 000
              </cell>
            </row>
            <row xml:id="i-UuJjLXf2U3NN3atrBHbCZD">
              <cell>
                SUMMA REFORMER
              </cell>
              <cell>
                50 596
              </cell>
            </row>
          </table>
          <p xml:id="i-S33Ydqs6DZvN2xgU3Kbnur">
            Liberalernas finansiering
          </p>
          <table xml:id="i-NXivSrDuNWGP97TR7kqpJo">
            <row xml:id="i-LebhRJ4yMTND4hgap2Jtws" style="label">
              <cell>
                Alla belopp i mkr
              </cell>
              <cell>
                2019
              </cell>
            </row>
            <row xml:id="i-KAJWjgmZ8ECQ8PqG5Wf8cS">
              <cell>
                NY ARBETSMARKNADSPOLITIK
              </cell>
              <cell>
                15 299
              </cell>
            </row>
            <row xml:id="i-RW4FUu8V2bSYvkhXHK5fV">
              <cell>
                LIBERALERNAS SKATTEFINANSIERING
              </cell>
              <cell>
                9 931
              </cell>
            </row>
            <row xml:id="i-BdQv5KyFS55fFUzLgTKXiM">
              <cell>
                Höjda miljöskatter
              </cell>
              <cell>
                5 431
              </cell>
            </row>
            <row xml:id="i-LbK7RRWY9h9SsHyZn1V8HD">
              <cell>
                Höjd avgift för obebyggd tomtmark och kommersiella lokaler
              </cell>
              <cell>
                3 700
              </cell>
            </row>
            <row xml:id="i-28dEyh7Cxmexe5pgiwRTXL">
              <cell>
                Nedtrappat ränteavdrag
              </cell>
              <cell>
                800
              </cell>
            </row>
            <row xml:id="i-AjN4MJpNxrhUdKYRzYUrbX">
              <cell>
                NEJ TILL UTBYGGDA SUBVENTIONER
              </cell>
              <cell>
                8 460
              </cell>
            </row>
            <row xml:id="i-GMzmvZjKegHxn8xmJmRGAa">
              <cell>
                Byggsubventioner
              </cell>
              <cell>
                4 105
              </cell>
            </row>
            <row xml:id="i-X4Wxdy87ToXbQMkD6ptpQL">
              <cell>
                Ineffektiva klimatåtgärder och subventioner
              </cell>
              <cell>
                3 105
              </cell>
            </row>
            <row xml:id="i-RQwJnUTys4GBGD8LvKpLQe">
              <cell>
                Bonus för bilköp
              </cell>
              <cell>
                1 250
              </cell>
            </row>
            <row xml:id="i-Mv3Qkmsrmjj55sh8tRksWY">
              <cell>
                NEJ TILL UTBYGGDA TRANSFERERINGAR
              </cell>
              <cell>
                2 831
              </cell>
            </row>
            <row xml:id="i-K6PLAp4JssgKq2ELw29Fxe">
              <cell>
                A-kassa
              </cell>
              <cell>
                1 550
              </cell>
            </row>
            <row xml:id="i-EZN9qZ3d45xCxe574JaghP">
              <cell>
                Sjukförsäkring
              </cell>
              <cell>
                981
              </cell>
            </row>
            <row xml:id="i-VmvLMGZyhgprrkqpThF1BM">
              <cell>
                Återställd grundnivå i föräldraförsäkringen
              </cell>
              <cell>
                300
              </cell>
            </row>
            <row xml:id="i-TPa5BRi7FaooSDQHvCtbYm">
              <cell>
                KVALIFICERING TILL VÄLFÄRDEN
              </cell>
              <cell>
                600
              </cell>
            </row>
            <row xml:id="i-4uWcuVTEHAtHj38EFzuwQr">
              <cell>
                Avskaffade särregler för vissa utlandsfödda i aktivitets- och
                sjukersättning
              </cell>
              <cell>
                300
              </cell>
            </row>
            <row xml:id="i-LjqKcWdKfvxGgiABkqDg4y">
              <cell>
                Avskaffade särregler för vissa utlandsfödda i garantipension
              </cell>
              <cell>
                300
              </cell>
            </row>
            <row xml:id="i-TDfJFvkCib5RgtRpvfFGmx">
              <cell>
                FINANSIERING SPECIFICERAD I BUDGETMOTION FÖR 2018
              </cell>
              <cell>
                3 354
              </cell>
            </row>
            <row xml:id="i-Y1DhvASXdmXyBKSpCRomNv">
              <cell>
                Återgång till tidigare anslagsnivåer, avvisningar m.m. utg.omr.
                23
              </cell>
              <cell>
                1 694
              </cell>
            </row>
            <row xml:id="i-JDkcTWLn3qv6VeKhzVyVUe">
              <cell>
                Återgång till tidigare anslagsnivåer, avvisningar m.m. utg.omr.
                24
              </cell>
              <cell>
                1 660
              </cell>
            </row>
            <row xml:id="i-2x61wUYMkD9eX9bw4hLUvn">
              <cell>
                ÖVRIG FINANSIERING
              </cell>
              <cell>
                6 047
              </cell>
            </row>
            <row xml:id="i-ESiv94Z958ZyiWvNonJLGf">
              <cell>
                Nej till skattereduktion för fackföreningsavgift
              </cell>
              <cell>
                2 670
              </cell>
            </row>
            <row xml:id="i-VutwMUCXBM5RDxyyBo8Lt3">
              <cell>
                Justerad pris- och löneomräkning
              </cell>
              <cell>
                1 653
              </cell>
            </row>
            <row xml:id="i-SC2MMwN9CaWp8nW1YDsHpn">
              <cell>
                Tydligare sjukskrivningsprocess
              </cell>
              <cell>
                768
              </cell>
            </row>
            <row xml:id="i-MJ6k3BSsKnEqK7nodg8VKR">
              <cell>
                Avvisning av förslag i vårändringsbudgeten med bedömd effekt
                2019
              </cell>
              <cell>
                956
              </cell>
            </row>
            <row xml:id="i-CDwWcFQkha83Y87eE75gRz">
              <cell>
                PROGNOSJUSTERINGAR I ENLIGHET MED REGERINGENS
              </cell>
              <cell>
                4 093
              </cell>
            </row>
            <row xml:id="i-86G6W5QvPo9hVaJBF9F1bA">
              <cell>
                SUMMA FINANSIERING
              </cell>
              <cell>
                50 615
              </cell>
            </row>
            <row xml:id="i-KqWv1nXm4sgE8MyFkyeAhD">
              <cell>
                TILLKOMMANDE BUDGETFÖRSTÄRKNING
              </cell>
              <cell>
                1 714
              </cell>
            </row>
            <row xml:id="i-U5iGhyrnhZ1m78W7Enh4Sm">
              <cell>
                Avvisning av uppehållstillstånd för gymnasiestudier för ensamkommande
                unga
              </cell>
              <cell>
                1 714
              </cell>
            </row>
          </table>
          <head xml:id="i-MdAdnmbn1bXndU3tf6Sr7Y" type="h1">
            Ett bättre Sverige är möjligt
          </head>
          <p xml:id="i-LcyYqrjtL1mJfNbZnjodif">
            Alliansen är Sveriges största och viktigaste kraft för politisk
            förnyelse och en ny svensk regering. I valet 2018 kommer vi gemensamt
            att söka väljarnas förtroende för att bilda en ny alliansregering.
            Under perioden 2006 till 2014 tog vi ansvar för Sverige. Vi bröt
            det utanförskap som pressade ut människor från arbetsmarknaden,
            samtidigt som vi hanterade den djupaste ekonomiska krisen sedan
            1930-talet. Resurserna till välfärden ökade med över 100 miljarder
            kronor, det blev mer lönsamt att arbeta och klimatutsläppen minskade.
          </p>
          <p xml:id="i-8FgHvoCQaRJ7doqzWZqNXw">
            Den rödgröna regeringen – som ofta haft samarbetssvårigheter
            och som har varit beroende av Vänsterpartiet – har bedrivit en
            ekonomisk politik präglad av skattehöjningar, snabbt stigande
            utgifter och ett oansvarigt lågt sparande. Denna utveckling behöver
            brytas.
          </p>
          <p xml:id="i-2xuVhtww72dGvjZNGQwLqa">
            Alliansens alternativ tar sin utgångspunkt i en gemensam syn
            på var vårt land befinner sig. Sverige drar just nu nytta av högkonjunkturen.
            Bland inrikes födda är arbetslösheten låg och i flera branscher
            råder det arbetskraftsbrist. Vi har en sjukvård i världsklass,
            när man väl får hjälp. Den nedåtgående kunskapstrenden i skolan
            kan vara på väg att brytas. Vi har en polis som i svåra lägen
            gör ett fantastiskt arbete.
          </p>
          <p xml:id="i-2kzQ5Eiust3A8MtevvqPao">
            Samtidigt är det uppenbart att mycket inte fungerar. Den dåliga
            integrationen bygger ett utanförskap som riskerar att få bestående
            negativa ekonomiska och sociala konsekvenser. Jobbklyftan mellan
            inrikes födda och utrikes födda är stor och det tar åtta år innan
            hälften av de utrikes födda är sysselsatta.
          </p>
          <p xml:id="i-MELPMisZeHwTopojL99Gvp">
            Gängkriminaliteten är ett hot mot människor och företagande på
            många platser runt om i landet. Polisen betecknar 61 områden i
            Sverige som utsatta, varav 23 som särskilt utsatta. Förra året
            dödades 43 personer i skjutningar. Gängvåldet sprider sig in på
            akutmottagningar och riktar sig mot blåljuspersonal inom polis,
            sjukvård och brandväsen. Brottsförebyggande rådet beskriver en
            växande oro för brott. Polistätheten är den lägsta på ett decennium
            och många platser på polishögskolorna står tomma.
          </p>
          <p xml:id="i-EiPRztPqD7rPMpv9RvK5Q2">
            Köerna till sjukvården har fördubblats sedan den rödgröna regeringen
            tillträdde. De ökar över hela landet, men det är i röda landsting
            som utvecklingen är mest oroväckande. I det sedan länge alliansstyrda
            Halland får nio av tio patienter träffa en specialist inom vårdgarantins
            gräns. I socialdemokratiskt styrda Norrbotten får bara sex av
            tio patienter göra det. Regeringens beslut att avskaffa den s.k.
            kömiljarden, de statliga pengar som kortade köerna, var ett stort
            misstag.
          </p>
          <p xml:id="i-M2ZuHVUdpCdrF1GvSoSJCG">
            Rekordlåga räntor, tidigare genomförda strukturreformer och en
            internationell högkonjunktur driver den svenska tillväxten, samtidigt
            som ingen regering sedan 1970-talet har sparat så lite i högkonjunktur
            som den nuvarande. I kombination med bristen på nya långsiktiga
            strukturreformer gör detta Sverige illa rustat inför den lågkonjunktur
            som förr eller senare kommer.
          </p>
          <p xml:id="i-YVuszENWQnM9Zy9oYUSqRs">
            Det svenska näringslivet är i grunden konkurrenskraftigt, men
            politiken går i fel riktning. Flera beslut har försämrat villkoren
            för företagande och jobb i Sverige. Sammantaget har regeringen
            höjt skatterna med över 60 miljarder kronor, varav över 30 miljarder
            kronor är skattehöjningar på jobb och tillväxt – exempelvis på
            inkomster, företagande och RUT-tjänster. Sådant har Sverige inte
            råd med. Nästa generations stora svenska bolag måste växa i dag.
          </p>
          <p xml:id="i-HyeE2ymkhHhZYUcpNxcAvY">
            I de viktiga valfrihetsfrågorna styrs regeringen dessutom av
            vänsterkrafter. Reepalu-utredningen, som regeringen nu valt att
            gå fram med, riskerar att slå direkt mot 340 000 elever som går
            i friskolor i och med att deras skolor riskerar att behöva stängas.
            Att några av Sveriges allra bästa skolor kan tvingas lägga ned
            skapar otrygghet för många människor i hela landet.
          </p>
          <p xml:id="i-J3A7E2cW6wtMVFis5FZtmp">
            Samtidigt finns det skolor som inte klarar kunskapsuppdraget.
            Nära 19 000 elever, mer än 17 procent av eleverna, gick ut grundskolan
            2017 utan behörighet till gymnasieskolan. Svenska elever går färre
            timmar i skolan och tappar därmed nästan ett år i grundskolan
            jämfört med elever i andra länder. Reformerna för att öka fokus
            på kunskaper har stannat av. Problemen med stök och brist på studiero
            växer. Samtidigt minskar söktrycket till lärarutbildningen igen
            – och det i ett läge när lärarbristen tilltar.
          </p>
          <p xml:id="i-QtVWYEPiTi4qzXZv9CnWD5">
            Regeringens klimatpolitik kan inte dölja att utsläppen nu ökar
            igen. Externa bedömare som Konjunkturinstitutet pekar på att regeringens
            miljöpolitik är dyr och ineffektiv. Under alliansregeringen minskade
            utsläppen, samtidigt som ekonomin växte. Med denna regering ökar
            klimatutsläppen.
          </p>
          <p xml:id="i-KQzHrF2u3e3J9T3s2wLpzh">
            Problemen är alltså stora, men det finns ingen anledning att
            känna hopplöshet. Vart och ett av dessa problem går att lösa.
            I en del fall kommer det att vara svårt och ta tid. Men vi vet
            – av egen erfarenhet från åtta års regerande, och från Alliansens
            och Socialdemokraternas gemensamma erfarenheter efter 90-talskrisen
            – att det går att reformera sådant som inte fungerar bra nog.
          </p>
          <p xml:id="i-9HTyEwAM9Ckygo8LeCBD4K">
            Ett bättre Sverige är möjligt, men det kräver en framåtsyftande
            reformagenda. En sådan kommer Alliansen att genomföra efter valet.
          </p>
          <head xml:id="i-Dp6FgmqauCKqmQwq4gd51P" type="h3">
            Alliansens bedömning av det ekonomiska läget
          </head>
          <p xml:id="i-NjUiWQwE4TCxgatGnLQEWj">
            Svensk ekonomi går bra. Efter en ovanligt lång och djup nedgång
            råder det nu högkonjunktur, drivet av en stark, investeringsdriven
            tillväxt i omvärlden och en expansiv penningpolitik med minusräntor.
            Som i varje högkonjunktur blir jobben fler och skatteintäkterna
            större. Samtidigt kan inte högkonjunkturen dölja att Sverige befinner
            sig i en period med stora reformbehov. Trots den höga tillväxten
            präglas svensk ekonomi av flera långsiktiga problem och obalanser.
            Arbetsmarknaden kännetecknas av en stor och ökande tudelning,
            där en allt större andel arbetslösa står allt längre från arbetsmarknaden.
            Det är tydligt att högkonjunkturen inte kommer alla till del.
            Samtidigt är bristen på arbetskraft stor, inte minst i offentlig
            sektor. Prognoser pekar på att tillväxten per capita framöver
            blir lägre än i jämförbara länder.
          </p>
          <p xml:id="i-XSQab2tGqDasJwARJsUK76">
            Konjunkturen i omvärlden ser ut att stärkas ytterligare framöver.
            Det finns dock betydande risker för ett sämre scenario. Efter
            att USA infört importtullar på stål och aluminium och landets
            handelspartner svarat med motåtgärder finns det en risk för ett
            omfattande handelskrig. Minskad handel riskerar att skada ett
            litet exportberoende land som Sverige. Effekterna av brexit kan
            fortfarande bli mer omfattande än befarat, och risken för en sämre
            utveckling i Kina kvarstår.
          </p>
          <p xml:id="i-QiN1iqJPKkLgJSAu7dw1wE">
            Dessutom talar det faktum att många länder i världen just nu
            går bra samtidigt för att riskerna för en nedgång nu är större.
            Tillgångspriserna har ökat kraftigt, samtidigt som skuldsättningen
            i många länder är högre än före finanskrisen. Den svenska ekonomin
            är mycket omvärldsberoende och när konjunkturen vänder ned internationellt
            skulle det drabba Sverige hårt. För att Sverige ska klara utvecklingen
            framöver krävs därför nya strukturreformer.
          </p>
          <head xml:id="i-GK5v13vw1P4YCXBZZfmBoB" type="h1">
            Stark internationell konjunktur
          </head>
          <p xml:id="i-XYGoAAZXsvM5vLeiHy29bA">
            Efter flera år med långsam återhämtning har den internationella
            konjunkturen under 2017 och inledningen av 2018 förstärkts brett.
            Tillväxten understöds av inriktningen på penningpolitiken och
            finanspolitiken. Den mycket expansiva penningpolitiken förväntas
            normaliseras långsamt, samtidigt som OECD bedömer att finanspolitiken
            blir mer expansiv 2019, drivet framför allt av utvecklingen i
            USA och Tyskland. Arbetsmarknaderna har stärkts, med sjunkande
            arbetslöshet och stigande sysselsättningsgrad. En majoritet av
            EU-länderna har nu rekordhög sysselsättningsgrad, däribland länder
            som Tyskland, Frankrike, Storbritannien och Nederländerna. Arbetslösheten
            i euroländerna ligger i nivå med OECD:s bedömning av jämviktsarbetslösheten.
            Löneökningarna har dock varit svaga, men det syns nu tecken på
            stigande löner i USA, Tyskland och Japan.
          </p>
          <p xml:id="i-YMbkoaTjaJXFkA4Cii9CoY">
            Globala förtroendeindikatorer, som exempelvis inköpschefsindex,
            visar på fortsatt stark utveckling. Sentimentet har dock försvagats
            sedan i höstas, vilket skulle kunna indikera att konjunkturen
            närmar sig toppen. Det gäller framför allt USA, som ligger långt
            fram i konjunkturen och där arbetslösheten ligger på samma nivå
            som vid tidigare konjunkturtoppar och penningpolitiken långsamt
            har förts i en något mindre expansiv riktning. OECD:s bedömningar
            pekar på att den expansiva finanspolitiken, med skattesänkningar
            och utgiftsökningar, troligen bidrar till stark tillväxt också
            under 2018 och 2019. Samtidigt innebär de stora budgetunderskotten
            och den betydande och växande amerikanska statsskulden en risk
            framöver. Skulle USA:s handelspolitik utvecklas till ett storskaligt
            handelskrig kan också tillväxtförutsättningarna försämras betydligt.
          </p>
          <p xml:id="i-RWMPJy3MfM8kxeN9uTSybv">
            Tillväxten i euroländerna förstärks och breddas också, drivet
            av låga räntor och expansiv finanspolitik kombinerat med en starkare
            arbetsmarknad och starka förtroendeindikatorer. Investeringarna
            går också starkt, vilket bör kunna gynna svensk export. Finanspolitisk
            stimulans i Tyskland och ekonomiska reformer i Frankrike bidrar
            också. Effekterna av det brittiska utträdet ur EU utgör dock en
            risk för tillväxten på lite längre sikt.
          </p>
          <p xml:id="i-4erimG6BZVk4TJC1uuRKSM">
            I tillväxtländerna ses också en tydlig förstärkning, både för
            råvaruexportörer och för råvaruimportörer. Kina växte snabbare
            än väntat under 2017, men förväntas stabilisera sig på en lägre
            tillväxtbana. En åldrande befolkning och mindre gynnsamma kreditvillkor
            påverkar tillväxtförutsättningarna och det finns kvarstående risker
            med överkapacitet i statliga företag och regionala obalanser.
            Om den internationella handelskonflikten trappas upp skulle Kina
            också drabbas.
          </p>
          <p xml:id="i-D3yuo9jUBUNWdTfHY8XdDG">
            Figur 1 Tillväxtutveckling (2018–2023) i världen, euroområdet,
            Kina, Sverige och USA
          </p>
          <p xml:id="i-NducEjpuzpckcijyHu7DJb">
            Källa: IMF.
          </p>
          <p xml:id="i-TvssZRyTQxRo719NzojTzN">
            Sammanfattningsvis är den internationella konjunkturen stark
            och uppgången bred, men det finns fortfarande osäkerhet och den
            långsiktiga tillväxtpotentialen kan vara lägre än tidigare. För
            att stärka tillväxtutsikterna krävs att både avancerade ekonomier
            och tillväxtekonomier genomför strukturreformer som stärker produktiviteten
            och tillväxten på medellång sikt. Samtidigt framhåller OECD vikten
            av att undvika alltför procyklisk finanspolitik i detta läge.
            Det är också viktigt för välståndsutvecklingen att ett internationellt
            handelskrig undviks och att handel och investeringar över gränserna
            i stället underlättas.
          </p>
          <head xml:id="i-AtmhSCNEbv2hTEE21UBXnY" type="h1">
            Stark tillväxt i Sverige men riskerna ökar
          </head>
          <p xml:id="i-QSYMp2ae9CXCTNmdCh55RU">
            Högkonjunkturen fortsätter att förstärkas under 2018 och 2019.
            Den allt starkare konjunkturen i omvärlden, driven i hög grad
            av investeringar, gynnar svensk export och svensk industri. Till
            detta kommer en unik kombination av minusräntor och expansiv finanspolitik
            i högkonjunktur som driver på utvecklingen.
          </p>
          <p xml:id="i-7zCoFmReXqbYiecpqDuJDC">
            Tillväxten – som kalenderkorrigerad blev 2,7 procent 2017 enligt
            Konjunkturinstitutet – väntas stiga till 2,9 procent 2018, innan
            den vänder ned till 2,1 procent 2019 och runt 1,5 procent åren
            därefter.
          </p>
          <p xml:id="i-XrBpSKQyiMJaqmXyDdD9v2">
            Investeringarna har ökat i Sverige sedan 2014 och har varit en
            viktig drivkraft för tillväxten. Bostadsinvesteringar och näringslivets
            övriga investeringar har ökat snabbt. Samtidigt är hushållens
            efterfrågan fortfarande en central del i återhämtningen. Många
            år av ökande disponibel inkomst, bland annat till följd av jobbskatteavdraget,
            låga räntor och en hög befolkningstillväxt leder till ökad efterfrågan
            hos hushållen och offentlig sektor. Sett till befolkningsökningen
            har dock konsumtionen per invånare utvecklats svagt med svaga
            1,1 procent jämfört med ett snitt på 1,4 procent sedan 2001. Den
            offentliga konsumtionen som växte snabbt under 2015 och 2016 till
            följd av ett stort antal asylsökande växte långsammare under 2017.
            En alltmer robust uppgång i omvärlden bidrar också till tillväxten.
          </p>
          <p xml:id="i-V7zMBCfpqJT4gXMt1SRBQx">
            Under kommande år förväntas högkonjunkturen bestå, men utvecklingen
            dämpas efter 2019. I takt med att resursutnyttjandet stiger begränsas
            de lediga resurserna i ekonomin och tillväxten hålls tillbaka.
            Under 2019 går arbetslösheten ned till 6,2 procent enligt Konjunkturinstitutet,
            klart under jämviktsarbetslösheten på 6,9 procent. Den sjunkande
            arbetslösheten beror alltså på högkonjunkturen, inte på att arbetsmarknaden
            fungerar bättre. Både Konjunkturinstitutet och Ekonomistyrningsverket
            bedömer också att jämviktsarbetslösheten kommer att öka de kommande
            åren.
          </p>
          <p xml:id="i-YMuisn1eRVuJhuYzn1hgai">
            Tillväxten i svensk ekonomi har drivits av flera samverkande
            faktorer. För det första har Sverige, tack vare alliansregeringens
            strukturreformer och väl avvägda stabiliseringspolitik, klarat
            den utdragna lågkonjunkturen bättre än många jämförbara länder.
            Arbetskraftsdeltagandet har upprätthållits och ökade jämfört med
            högkonjunkturåren 2001 och 2007. Riksbanken visar att arbetskraftsutbudet
            har ökat överraskande snabbt sedan 2006 – 300 000 fler finns på
            arbetsmarknaden än vad som skulle förklaras av demografiska förändringar.
            Riksbanken har tidigare beräknat att Alliansens politik skulle
            ge 120 000 jobb, men man konstaterar i en analys som presenterades
            i slutet av 2017 att denna bedömning – i ljuset av den starka
            utvecklingen de senaste åren – varit för låg. Kombinationen av
            omfattande utbudsreformer och stark efterfrågan på arbete leder
            nu till att sysselsättningsgraden är den högsta sedan 1990-talskrisen.
            Sveriges goda utgångsläge har därmed skapat förutsättningar för
            en stark och bred återhämtning med fler som jobbar och fler som
            står till arbetsmarknadens förfogande.
          </p>
          <p xml:id="i-Jg1wToV3aHHgJFMbphyD9K">
            För det andra har svensk penningpolitik gradvis blivit mer expansiv
            under de senaste åren. Denna expansiva penningpolitik, med låga
            eller negativa räntenivåer, stimulerar ekonomin genom att göra
            fler investeringar lönsamma samtidigt som kronan förblir svag
            och efterfrågan stärks. Bland annat har bostadsinvesteringarna
            vuxit kraftigt. Den expansiva inriktningen ligger fast trots att
            Sverige befinner sig i en högkonjunktur och den konjunkturella
            arbetslösheten minskar.
          </p>
          <p xml:id="i-3vULJtWw3agX2ijwpbd8Sy">
            För det tredje har – som beskrivs i avsnittet Stark internationell
            konjunktur – efterfrågan i omvärlden blivit allt starkare med
            bl.a. ökade investeringar som gynnar svensk exportindustri. Den
            goda tillväxten väntas fortsätta, med en exporttillväxt nära 6
            procent under 2018, enligt Konjunkturinstitutet.
          </p>
          <p xml:id="i-WzY691Z4tWByi5MuaTozET">
            På sikt finns flera skäl till oro för tillväxten. I många länder
            bidrar en långsam ökning av den arbetsföra befolkningen och en
            låg tillväxt av produktiviteten till att den potentiella tillväxten
            kan komma att bli låg under lång tid framöver. Också i Sverige
            syns tecken på denna utveckling – produktivitetstillväxten i svensk
            ekonomi förväntas vara fortsatt svag under kommande år, samtidigt
            som befolkningen åldras. Förklaringarna till den lägre globala
            produktivitetstillväxten varierar något. Det kan vara en kvardröjande
            effekt av finanskrisen, eller en konsekvens av en pågående strukturomvandling
            från mer till mindre kapitalintensiva branscher, eller helt enkelt
            att innovationstempot minskat på alltmer reglerade marknader.
          </p>
          <p xml:id="i-8SVu9f7trNe77Cc34rE8uW">
            Det finns även betydande ekonomisk-politiska risker framför oss,
            som gör den svenska ekonomin sårbar. Förutom risker i omvärlden
            finns det också specifika svenska risker. Nedgången på bostadsmarknaden
            under hösten ser nu ut att ha bedarrat men priserna är fortfarande
            höga i många segment och det är inte omöjligt att priskorrigeringen
            får förnyad fart. Det mesta tyder på att både hushållen och bankerna
            har tillräckliga marginaler för att klara åtminstone en måttlig
            nedgång, men en sådan skulle ändå dämpa efterfrågan i ekonomin
            och kunna medföra betydande realekonomiska effekter. Redan nu
            finns det indikationer på att nybyggnationen av bostäder har minskat.
            Dessutom finns det en stor osäkerhet kring hur väl integrationen
            kommer att fungera när en stor del av dem som sökte asyl i Sverige
            2014 till 2016 kommer in på arbetsmarknaden. Om inte integrationen
            förbättras finns det en stor risk för ett större, permanent utanförskap
            med högre jämviktsarbetslöshet och sämre offentliga finanser.
          </p>
          <p xml:id="i-6E4wafpJ9c25Mt9JkVWYCY">
            Slutligen kommer styrkan i den strukturomvandling som nu sker,
            och Sveriges anpassningsförmåga till den, att vara avgörande för
            utvecklingen av svensk ekonomi. Under det kommande decenniet kommer
            automatisering och digitalisering att leda vägen för strukturomvandlingar
            i ekonomin. Hur väl arbetskraften och övriga resurser klarar att
            ställa om till en sådan utveckling kommer att vara avgörande,
            både för svenskt välstånd men också för hur vårt samhälle kan
            hålla ihop.
          </p>
          <p xml:id="i-5BGPC2W6YRRhLYjE4vycxN">
            För att understödja tillväxten framöver bör den ekonomiska politiken
            användas för att vidta åtgärder som frigör ytterligare produktionsresurser
            i ekonomin och stimulerar produktivitetstillväxten. På så sätt
            kan potentiell BNP och potentiell sysselsättning öka, och på sikt
            även Sveriges välstånd. Samtidigt måste omställningskapaciteten
            i svensk ekonomi förstärkas ytterligare. För att värna Sveriges
            välståndsutveckling krävs att de strukturella reformer som genomfördes
            under alliansregeringen nu följs upp med nya åtgärder för investeringar,
            omställning och att främja inträdet på arbetsmarknaden. Riksbanken
            konstaterar att effekterna av Alliansens reformer troligen varit
            stora, men Konjunkturinstitutet anser samtidigt att effekterna
            av dessa nu i huvudsak har realiserats. Eftersom den nuvarande
            regeringen inte har klarat av att genomföra några reformer som
            kan antas ge högre sysselsättning och tillväxt är behovet av nya
            reformer stort för att Sverige ska fortsätta att utvecklas väl.
          </p>
          <p xml:id="i-4JkRM77JmzYbmXaShYfGLx">
            Reformbehovet är särskilt påtagligt i ljuset av att Sverige ser
            ut att utvecklas sämre än jämförbara länder de kommande åren.
            På lång sikt avgörs vår välståndsutveckling dels av teknikutvecklingen
            i världen i stort, alltså hur den s.k. teknikfronten utvecklas,
            samt hur nära vi ligger denna teknikfront. Som ett litet land
            har Sverige svårt att påverka den globala teknikutvecklingen annat
            än i vissa begränsade sektorer. Däremot kan vi påverka hur snabbt
            Sverige tar till sig ny teknik och hur väl de befintliga resurserna
            utnyttjas. Att produktivitetsutvecklingen i världsekonomin har
            varit svag det senaste decenniet är ett problem också för Sverige,
            men något som vi har väldigt svårt att påverka. Att Sverige sedan
            2014 dock verkar ha tappat mark – vad gäller utvecklingen av tillväxt
            per capita – i förhållande till andra liknande länder och att
            denna negativa utveckling ser ut att fortsätta är däremot ett
            politiskt misslyckande. För att bryta denna utveckling krävs en
            ny regering som prioriterar jobb, tillväxt, företagande och konkurrenskraft.
          </p>
          <head xml:id="i-EXS2Pr8uy3bqWEJwSNdyzs" type="h1">
            En tudelad arbetsmarknad där utanförskapet biter sig fast trots
            högkonjunkturen
          </head>
          <p xml:id="i-Mnna4Q7rBrz8BqFqQGjaBP">
            Sverige befinner sig i en ovanlig högkonjunktur. Trots god tillväxt
            är räntorna negativa, budgeten expansiv och inflationen låg. Dessutom
            ökar de strukturella obalanserna på arbetsmarknaden. En högkonjunktur
            är normalt det tillfälle då de som står längst från arbetsmarknaden
            har en möjlighet att etablera sig. Nu präglas i stället arbetsmarknaden
            av en växande tudelning där en allt större andel arbetslösa, till
            övervägande del bestående av utrikes födda och personer utan gymnasieutbildning,
            står allt längre från arbetsmarknaden. Dessutom ökar antalet arbetssökande
            i utsatt ställning, enligt Arbetsförmedlingen. Det syns också
            i de aggregerade siffrorna. Konjunkturinstitutet bedömer att jämviktsarbetslösheten
            ökar och sysselsättningsgraden förväntas plana ut. Det är tydligt
            att konjunkturuppgången inte kommer alla till del.
          </p>
          <p xml:id="i-FnsGp4ErjoHJHSHcQ1HZAe">
            Figur 2 Jämviktsarbetslöshet mätt i procent 2011–2020
          </p>
          <p xml:id="i-VhC6Hb2snWXMDiJu3mPymp">
            Källa: KI.
          </p>
          <p xml:id="i-RQZgwvD22WbEZtDvLt7RLi">
            Utvecklingen på arbetsmarknaden påverkas i hög grad av att antalet
            nyanlända i Sverige ökat. Att antalet som står till arbetsmarknadens
            förfogande ökar mycket på kort tid behöver i sig inte vara ett
            problem. Det stora problemet uppstår när dessa personer står alltför
            långt ifrån arbetsmarknaden och hamnar i utanförskap. Om dessa
            personer i stället står nära arbetsmarknaden bör de på något års
            sikt hitta en sysselsättning.
          </p>
          <p xml:id="i-CqVHv2B3RHDTuwbLqR76qd">
            Det finns positiva tecken. En viktig del i att arbetskraftsdeltagandet
            ökat med 300 000 fler personer än väntat, mycket till följd av
            Alliansens reformer, är att arbetskraftsdeltagandet för utrikes
            födda nu är lika stort som för inrikes födda. Delvis beror det
            på att de utrikes födda är yngre, men det är fortfarande en positiv
            utveckling. Dessutom har nära två tredjedelar av sysselsättningsökningen
            de senaste tio åren bestått av utrikes födda.
          </p>
          <p xml:id="i-UwBSRwpCdfjKet6mnUtXRC">
            Problemet i Sverige är dock att arbetslösheten för utrikes födda
            är högre än i den förra högkonjunkturen och en stor och ökande
            andel av de arbetslösa utgörs av särskilt utsatta grupper: utomeuropeiskt
            födda, personer med högst förgymnasial utbildning, äldre och personer
            med funktionsnedsättning. Normalt brukar ett ökat arbetskraftsdeltagande
            till slut också innebära att fler får jobb. Risken nu är att detta
            samband inte gäller fullt ut.
          </p>
          <p xml:id="i-JCh1Ek3bzGQoKqGsV9DfZy">
            Svårigheterna för de med utsatt ställning att ta sig in på arbetsmarknaden
            beror på höga trösklar orsakade av låg flexibilitet på arbetsmarknaden,
            att utbildningsnivåerna inte alltid matchar arbetsmarknadens krav,
            skattekilar och få jobb med lägre kvalifikationskrav samt dålig
            tillgång på bostäder. Nettoökningen av antalet personer i utsatta
            grupper inskrivna hos Arbetsförmedlingen sedan finanskrisen beror
            till stor del på att fler utomeuropeiskt födda tillkommit. Med
            ett stort antal nyanlända som behöver ta sig in på arbetsmarknaden
            riskerar dessa strukturella obalanser att förstärkas ytterligare.
            Behovet av reformer är uppenbart. Det går inte snabbare att etablera
            sig nu än 2005 och det tar fortfarande åtta år innan hälften har
            ett jobb. Än längre tid tar det innan de får en heltidsanställning.
            När konjunkturen viker riskerar etableringstiderna att öka igen,
            liksom i tidigare nedgångar.
          </p>
          <head xml:id="i-TRyrCkKqsexS97LzB1rpNz" type="h3">
            En bortslösad högkonjunktur
          </head>
          <p xml:id="i-NhSUZgQtEMPXWckM1sBzKu">
            Svensk tillväxt är stark. Under de senaste åren har prognoserna
            i de offentliga finanserna reviderats upp och Sverige har haft
            goda möjligheter att genomföra strukturreformer och bygga upp
            överskott och skyddsvallar inför sämre tider. OECD pekar i sin
            senaste prognosuppdatering på att den starka konjunkturen innebär
            särskilt goda förutsättningar för att genomföra ambitiösa strukturreformer
            eftersom de kortsiktiga negativa konsekvenserna skulle bli mindre
            än annars. Tyvärr har regeringen inte tagit chansen att göra något
            av detta. Den nuvarande mandatperioden är en bortslösad högkonjunktur.
          </p>
          <head xml:id="i-KfMJfPXe5kAr1QNrGJCeZd" type="h1">
            En expansiv finanspolitik som inte rustar Sverige för nästa kris
          </head>
          <p xml:id="i-NzG7owdW2ZCvTu67JYsuSf">
            Att goda ekonomiska tider ska användas för att förbereda för
            sämre tider är en bärande princip för en ansvarsfull finanspolitik.
            Tyvärr gör den nuvarande regeringen ett kraftigt avsteg från denna
            princip. Sverige sparar i dag avsevärt mindre än under någon av
            de senaste högkonjunkturerna, vilket gör att vi står sämre rustade
            när nästa lågkonjunktur kommer. Dagens sparande i högkonjunktur
            är det lägsta sedan 70-talet.
          </p>
          <p xml:id="i-DG6tAzPeZPNj8Gp6HTHn6s">
            Figur 3 Jämförelse av finansiellt sparande under tidigare högkonjunkturer
          </p>
          <p xml:id="i-LYrcK2zV1E4s5dUz6r8uja">
            Siffrorna anger procent av BNP
          </p>
          <p xml:id="i-DkpfNVAjxnNRLDD3ZVVRo3">
            Källa: KI.
          </p>
          <p xml:id="i-WpdsKi2tr7mCrmF2tjpLpW">
            Med motsvarande fall i finansiellt sparande som i tidigare lågkonjunkturer
            finns en risk att sparandet kan hamna i storleksordningen av minus
            3 procent, vilket skulle kräva en kombination av utgiftsminskningar
            och skattehöjningar för att hanteras. Det skulle slå mot hushåll
            och välfärden. Att Sverige har alldeles för små överskott är särskilt
            problematiskt med tanke på att finanspolitiken kommer att behöva
            spela en större roll under kommande nedgång. Penningpolitiken,
            som traditionellt har huvudansvar för stabiliseringspolitiken,
            kommer att ha svårare att spela denna roll givet de redan mycket
            låga räntenivåerna och svårigheterna att sänka räntan långt under
            noll.
            <ref xml:id="i-8fvzkE3TFNk4uRqCZ1WrbG" target="i-H3KzziJ4umKKhWBskGdF5r">
              [1]
            </ref>
            Samtidigt kommer Sverige troligen inte att kunna få någon större
            draghjälp från andra länder vid en global nedgång då de flesta
            jämförbara länder, till skillnad från Sverige, ökat sin skuldsättning
            sedan den förra finanskrisen.
          </p>
          <p xml:id="i-B4r1Uyn7k1W4xG4CPY3tAP">
            Figur 4 Jämförelse med skuldutvecklingen i procent av BNP vad
            gäller konsoliderad bruttoskuld för offentliga sektorn i Sverige
            och vissa andra länder
          </p>
          <p xml:id="i-2TZsCm3yR7xiXwjmyireeq">
            Källa: EU-kommissionen.
          </p>
          <p xml:id="i-EtwrbHCjRJCjTFdH1Jc2Xq">
            Under 2015, då Alliansens budget gällde, vändes underskott till
            överskott. Att nuvarande regering därefter inte har förvaltat
            högkonjunkturen bättre och byggt upp större överskott riskerar
            att stå Sverige dyrt under nästa ekonomiska nedgång. Att regeringens
            ekonomiska politik är för expansiv är något som även påpekas av
            en lång rad externa bedömare:
          </p>
          <list xml:id="i-EndfjJspSHE7febAq65ECa" style="ul">
            <item xml:id="i-KA6QCvrqht3DszMB8kdJ6G">
              Ekonomistyrningsverket (ESV) konstaterar att varken det nya eller
              det gamla överskottsmålet nås, varken 2018 eller 2019.
            </item>
            <item xml:id="i-GWt344NK2CU2H1g8fhY4pr">
              Även Konjunkturinstitutet konstaterar att regeringens politik
              inte är i linje med överskottsmålet vare sig för 2018 eller 2019.
            </item>
            <item xml:id="i-SrtVt6yuSWY6w1HAoE6z73">
              Redan förra våren, innan regeringen föreslagit budgetförsvagande
              åtgärder på 70 miljarder kronor till 2020, konstaterade Finanspolitiska
              rådet: ”Regeringens aktiva finanspolitik är inte välavvägd. Med
              hänsyn till konjunkturläget och överskottsmålet borde politiken
              vara betydligt mer åtstramande.”
            </item>
          </list>
          <p xml:id="i-7xPDWBf1Fvt2hYU4TFhJoy">
            Figur 5 Jämförelse av hur regeringen, KI och ESV bedömer storleken
            på det strukturella sparandet
          </p>
          <p xml:id="i-4Vsm6oNsr62ou7vMV9YVog">
            Siffrorna anger procent av BNP
          </p>
          <p xml:id="i-7kuvyatvXA6BsycFkSxvrs">
            Att regeringen inte når överskottsmålet trots att det precis
            har sänkts är särskilt allvarligt om konjunkturen nu skulle vika.
            De nuvarande överskotten i de offentliga finanserna är drivna
            av konjunkturen och överraskande starka skatteintäkter. Enligt
            ESV innebär det att fallhöjden för skatteintäkterna vid en konjunkturnedgång
            är stora. Både KI och ESV pekar på att utrymmet för reformer,
            till följd av regeringens politik, är mycket begränsat om målet
            ska nås. Om målet ska nås riskerar det å andra sidan att leda
            till en åtstramande finanspolitik i ett läge där konjunkturen
            försvagas.
          </p>
          <p xml:id="i-JGFUbXup26hL9coPQZ8321">
            Det låga överskottet är också problematiskt givet att Sverige
            står inför stora reformbehov under kommande år. Den senaste mandatperioden
            har lärt oss att vad som framstår som framtida utmaningar mycket
            snabbt kan bli akuta problem. Det gäller såväl integrationen och
            förmågan att upprätthålla samhällets och välfärdens grundläggande
            uppdrag som möjligheten att reformera vår ekonomi för att säkra
            Sveriges långsiktiga tillväxtpotential och välstånd. Inför nästa
            mandatperiod borde Sverige förbereda sig för såväl en sämre ekonomisk
            utveckling som stora reformer. Nu gör vi ingetdera och det riskerar
            att bli en dyrköpt erfarenhet.
          </p>
          <head xml:id="i-WfUDDriJRx694fzG1SenFr" type="h1">
            Avsaknad av strukturreformer gör att utanförskapet biter sig
            fast
          </head>
          <p xml:id="i-cxCnhJaNkamtjUqbQsEa5">
            Under 2006 till 2014 ledde Alliansens strukturreformer till att
            arbetskraften och sysselsättningsgraden ökade, samtidigt som utanförskapet
            kunde pressas tillbaka och resurserna till välfärden öka. Tillsammans
            med den goda konjunkturen har dessa reformer dessutom fortsatt
            att bidra till en god ekonomisk utveckling under denna mandatperiod.
            Sverige kan dock inte leva på gamla reformer hur länge som helst.
            Nya strukturreformer måste till för att fortsätta att förbättra
            arbetsmarknaden.
          </p>
          <p xml:id="i-CgGPhVam9KgvAdNuWyYxij">
            Figur 6 Effekter av alliansregeringens reformer på lång sikt
          </p>
          <table xml:id="i-CwXKKhZMCi4NzyrSHMeZaN">
            <row xml:id="i-MS71DueCKnp7iu4AN5UBEz" style="label">
              <cell>
                Årsarbetskraft[2]
              </cell>
              <cell>
                Sysselsatta[3]
              </cell>
              <cell>
                Arbetslöshet[4]
              </cell>
              <cell>
                BNP
              </cell>
            </row>
            <row xml:id="i-BEjNW9uvFKnneR9Sz9Tb55">
              <cell>
                Utbudsreformer
              </cell>
            </row>
            <row xml:id="i-W4afv9RHdGVJeSsEoUg3rf">
              <cell>
                Jobbskatteavdrag
              </cell>
              <cell>
                137 000
              </cell>
              <cell>
                120 000
              </cell>
              <cell>
                –0,8
              </cell>
              <cell>
                2,5
              </cell>
            </row>
            <row xml:id="i-AbVVeqVbxAwngAYr8GppSf">
              <cell>
                Förhöjt jobbskatteavdrag för äldre
              </cell>
              <cell>
                6 000
              </cell>
              <cell>
                10 000
              </cell>
              <cell>
                0,0
              </cell>
              <cell>
                0,1
              </cell>
            </row>
            <row xml:id="i-28XPWLke7J1wAfBkXZfndZ">
              <cell>
                Skiktgräns
              </cell>
              <cell>
                6 000
              </cell>
              <cell>
                0
              </cell>
              <cell>
                0,0
              </cell>
              <cell>
                0,1
              </cell>
            </row>
            <row xml:id="i-SUC4UyVAsc2MQ9XmdkT7Qz">
              <cell>
                Reformerad arbetslöshetsförsäkring
              </cell>
              <cell>
                40 000
              </cell>
              <cell>
                45 000
              </cell>
              <cell>
                –0,7
              </cell>
              <cell>
                0,7
              </cell>
            </row>
            <row xml:id="i-fcGuajHDeC6WXWa6AadPy">
              <cell>
                Reformerad sjukförsäkring
              </cell>
              <cell>
                20 000
              </cell>
              <cell>
                17 000
              </cell>
              <cell>
                0,5
              </cell>
              <cell>
                0,4
              </cell>
            </row>
            <row xml:id="i-9yu19henunZdHsx3a4So1J">
              <cell>
                Efterfrågereformer
              </cell>
            </row>
            <row xml:id="i-QDzsmtAAztGf3zaLcXXQsM">
              <cell>
                Arbetsmarknadspolitik
              </cell>
              <cell>
                11 000
              </cell>
              <cell>
                14 000
              </cell>
              <cell>
                –0,2
              </cell>
              <cell>
                0,2
              </cell>
            </row>
            <row xml:id="i-ArfshvMjmAwUZCu5GSSJyf">
              <cell>
                HUS-avdraget
              </cell>
              <cell>
                27 000
              </cell>
              <cell>
                25 000
              </cell>
              <cell>
                –0,3
              </cell>
              <cell>
                0,4
              </cell>
            </row>
            <row xml:id="i-JzVUmGGD8kTxr5CPLA21FV">
              <cell>
                Sänkta socialavgifter
              </cell>
              <cell>
                18 000
              </cell>
              <cell>
                21 000
              </cell>
              <cell>
                –0,2
              </cell>
              <cell>
                0,3
              </cell>
            </row>
            <row xml:id="i-Vsue8WQ7J3n5okGtzRAXDu">
              <cell>
                Sänkt tjänstemoms
              </cell>
              <cell>
                6 000
              </cell>
              <cell>
                4 000
              </cell>
              <cell>
                – 0,1
              </cell>
              <cell>
                0,1
              </cell>
            </row>
            <row xml:id="i-UhoW4gSa1XbdbvjDEfCMci">
              <cell>
                Övriga reformer
              </cell>
            </row>
            <row xml:id="i-WLjmFWqvmuaNX4JB1M9iHg">
              <cell>
                Höjt bostadsbidrag
              </cell>
              <cell>
                –2 000
              </cell>
              <cell>
                –2 000
              </cell>
              <cell>
                0,0
              </cell>
              <cell>
                0,0
              </cell>
            </row>
            <row xml:id="i-U7JE3fhvbn6yeVEtrSX2df">
              <cell>
                SUMMA REFORMER
              </cell>
              <cell>
                267 000
              </cell>
              <cell>
                254 000
              </cell>
              <cell>
                –1,8
              </cell>
              <cell>
                4,8
              </cell>
            </row>
          </table>
          <p xml:id="i-6A5Be2Fr3s4rbo8e5dVsu9">
            Källa: Bilaga 4, VÅP14.
          </p>
          <p xml:id="i-4xSyN268rTckgHc9bPLQUv">
            Det är dock uppenbart att regeringen har försuttit chansen att
            använda styrkan i svensk ekonomi för nya strukturreformer under
            de senaste åren. I stället har regeringen förlitat sig på att
            konjunkturen ska lösa många av Sveriges problem, exempelvis på
            arbetsmarknaden.
          </p>
          <p xml:id="i-NzkakCm8WV8qz8bjMrqyfe">
            Detta är särskilt bekymmersamt då det är uppenbart att integrationen
            redan är mycket konjunkturkänslig. Vid en kommande ekonomisk nedgång
            riskerar de som i dag står utanför, att permanent hamna i utanförskap.
            Särskilt stor är risken för nyanlända kvinnor, som är en grupp
            som i högre utsträckning än andra redan i dag står utanför.
          </p>
          <p xml:id="i-MAA3viZ9hJiTpjKbYoXSLg">
            Figur 7 Etablering på arbetsmarknaden efter fem år i förhållande
            till konjunkturen
          </p>
          <p xml:id="i-P4vUFKWTcvUKEvHjFKosfD">
            Källor: SCB och KI.
          </p>
          <p xml:id="i-H7kZoBb9JeLCs8NPUm3FJg">
            Genom att lansera ineffektiva och kostsamma arbetsmarknadspolitiska
            åtgärder har regeringen säkerställt att det utanförskap som redan
            nu fördjupas troligen kommer att bli ännu svårare att bryta under
            de kommande åren. Under mandatperioden har även antalet långtidsarbetslösa
            hos Arbetsförmedlingen ökat.
          </p>
          <p xml:id="i-CYHn4AUrZsU5wyHr9u6jxW">
            Allt detta sker samtidigt som regeringen konsekvent har försämrat
            företagsklimatet under de senaste åren. Det tydligaste tecknet
            är ständiga skattehöjningar och begränsningar av exempelvis RUT-avdraget.
            Den senaste Nyföretagarbarometern visar också att det nu skett
            ett trendbrott och att antalet nystartade företag har börjat minska,
            vilket troligen kommer att försämra möjligheten för ökad jobbtillväxt
            framöver. Detta kommer särskilt att slå mot dem som i dag har
            svårast att få fäste på svensk arbetsmarknad.
          </p>
          <head xml:id="i-JejP3xuLAY8oLv68WkQY33" type="h1">
            Trots skattehöjningarna brister välfärden samt samhällets kärnuppgifter
          </head>
          <p xml:id="i-3RTuawnJvLiG6V87aRoDPd">
            Sammantaget har regeringen höjt skatterna med över 60 miljarder
            kronor, varav över 30 miljarder kronor är skattehöjningar på jobb
            och tillväxt. Trots dessa skattehöjningar, att högkonjunkturen
            medför ökade intäkter och att regeringen spenderat och byggt ut
            det offentliga åtagandet snarare än sparat dessa intäkter är det
            uppenbart att regeringen inte har lyckats åstadkomma nödvändiga
            förbättringar inom exempelvis vården, skolan eller rättsväsendet.
          </p>
          <p xml:id="i-Sh3Gddzpsq1EKCjWQ69ANP">
            Allra tydligast syns detta i vården, där köerna har vuxit kraftigt.
            Sedan regeringen tillträdde har vårdköerna fördubblats. Löftet
            om max fyra veckors tid mellan remiss och cancervård har inte
            infriats. Köerna växer på många ställen, men extra mycket i socialdemokratiskt
            styrda landsting.
          </p>
          <p xml:id="i-KAT6fVCrvd3Rtuc9mWS9bd">
            Figur 8 Personer som väntar på specialistvård
          </p>
          <p xml:id="i-6vpz1s8qJbbs2twEZ13KhK">
            Källor: SKL:s väntetidsdatabas och BP11.
          </p>
          <p xml:id="i-GyAxBxkpsLW5dChUytjEFU">
            Köerna riskerar också att undergräva trovärdigheten i hela sjukvårdspolitiken.
            Det råder bred enighet i svensk politik – också mellan Alliansen
            och Socialdemokraterna – om att svensk sjukvård måste fortsätta
            att utvecklas. Men när fler får vänta allt längre skapas förtvivlan
            och frustration bland patienter, anhöriga och medarbetare. Det
            undergräver tilltron till den svenska välfärden.
          </p>
          <p xml:id="i-Qnfk2Hdu2gknNcitewLzkb">
            Även om skolan, till stor del tack vare Alliansens kunskapsreformer,
            har sett förbättrade resultat i PISA-mätningarna finns det fortfarande
            stora kunskapsbrister. Andelen obehöriga lärare är nu högre än
            under alliansregeringen, andelen elever som inte erhåller gymnasiebehörighet
            blir allt större och stöket i klassrummet fortsätter. Nästan var
            femte elev som lämnar årskurs 9 i dag gör det utan fullständiga
            betyg. Det är ungdomar som är födda i Sverige och har gått i svensk
            skola hela sitt liv, men det är även nyanlända som bara gått ett
            par eller inga år alls i svensk grundskola. Totalt handlar det
            om nästan 19 000 elever varje år. Trots det har regeringen presenterat
            ytterst få förslag för att öka elevernas studiero eller skärpa
            kunskapskraven.
          </p>
          <p xml:id="i-16AmQFrAWhJ46McfSvKfsW">
            Figur 9 Andel elever i årskurs 9 som blir behöriga till ett yrkesprogram
          </p>
          <p xml:id="i-Wkcj9qPkHhnq5tH1Vz7LZY">
            Andel i procent
          </p>
          <p xml:id="i-WHPA7TPr2K764pPRWC4ECm">
            Källa: Skolverket.
          </p>
          <p xml:id="i-4gNRLZ9whjLDnerXh4QNyF">
            En negativ utveckling kan tyvärr ses även inom rättsväsendet.
            Sverige har nu den lägsta polistätheten på tio år, samtidigt som
            vi sett ett trendbrott där otryggheten och vissa brott ökar. Problemet
            med otryggheten syns dessutom i hela samhället. Från den grova
            organiserade brottsligheten som förlamar vissa områden till vardagsbrottsligheten
            som skapar otrygghet i stora delar av Sverige.
          </p>
          <p xml:id="i-GKXPZEHB17iFWnPai6eB5u">
            Figur 10 Utveckling av polistätheten mellan 2014 och 2017
          </p>
          <p xml:id="i-Wt668ELRFzFNQokv5PDUMe">
            Källor: SCB och polisen.
          </p>
          <head xml:id="i-QBzaLhTjnLUMxeTsBTdr9F" type="h3">
            Sverige behöver ambitiösa reformer
          </head>
          <p xml:id="i-6KuyirznAfvpTweWG3LNvt">
            Alliansen sätter människan i centrum. Vår politik syftar till
            att bygga ett samhälle som tar till vara varje människas förmåga,
            där alla får förutsättningar att växa och skapa sin egen väg och
            där vi gemensamt skapar trygghet och sammanhållning. Det kräver
            en ansvarsfull ekonomisk politik som bygger upp motståndskraft
            mot kriser, och det kräver reformer som leder till att fler kommer
            i arbete. Med fler sysselsatta ökar välståndet i samhället. Dessutom
            ökar det skatteintäkterna som finansierar välfärden. När fler
            kommer i arbete ökar resurserna så att vi kan säkerställa kortare
            köer i vården, mer kunskap i skolan, fler poliser i hela landet
            och ett starkare Sverige.
          </p>
          <head xml:id="i-JK4ARPexpgwx713vLEuRf5" type="h1">
            En ansvarsfull ekonomisk politik
          </head>
          <p xml:id="i-BhEDjkvkeob7f7iEz2THL1">
            Ett av målen för den ekonomiska politiken är att stabilisera
            konjunktursvängningarna. Lågkonjunkturer och kriser slår hårdast
            mot dem som är mest utsatta. Hög arbetslöshet under en period
            kan i sig leda till ökad arbetslöshet längre fram. För att kunna
            driva en aktiv stabiliseringspolitik som mildrar effekterna för
            de mest utsatta, dämpar uppgången i arbetslöshet och undviker
            besparingar i lågkonjunktur krävs betydande överskott i högkonjunktur.
          </p>
          <p xml:id="i-HUwCscUmAsPiurJuin5FHS">
            Ett avgörande skäl till att Sverige klarade den senaste finanskrisen
            väl var bl.a. Alliansregeringens återhållsamhet, med överskott
            på över 3 procent av BNP år 2007. Det medförde att Sverige, till
            skillnad från många andra jämförbara europeiska länder, gick in
            i finanskrisen med tillräckliga säkerhetsmarginaler i de offentliga
            finanserna. Detta innebar att Sverige kunde motverka nedgången
            med aktiva insatser utan att uthålligheten i de offentliga finanserna
            ifrågasattes. Vi behövde därför inte, som exempelvis Storbritannien
            och länderna i Sydeuropa, bedriva åtstramningspolitik i lågkonjunkturen.
            Sverige klarade sig också bättre än de flesta andra länder. En
            försiktig och återhållsam inriktning på finanspolitiken i högkonjunktur
            ger ett land större möjligheter att klara den efterföljande lågkonjunkturen.
          </p>
          <p xml:id="i-BhFVu1hjRsMM7Lw1UiVxi9">
            Även om den svenska statsskulden är låg har finanskrisen visat
            att skuldkvoten snabbt kan öka om ett land inte har tillräckliga
            säkerhetsmarginaler. Medan Sveriges statsskuld fortfarande ligger
            på en låg nivå, har skuldnivåerna i jämförbara länder skenat och
            ligger nu på över 90 procent av BNP. Många i övrigt välskötta
            länder fick hantera dramatiska ökningar, exempelvis Finland och
            Nederländerna (över 20 procentenheters ökning av statsskulden),
            Frankrike (över 30 procentenheter), Storbritannien (nära 50 procentenheter)
            och Irland (drygt 80 procentenheter). Statsskuldsräntorna riskerar
            då att tränga ut viktiga investeringar samtidigt som den ekonomiska
            nedgången medfört nedskärningar och åtstramningar i ett flertal
            länder.
          </p>
          <p xml:id="i-KGywXFyaVgGE6nXZv24m2b">
            Alliansen välkomnar därför den överenskommelse som slutits mellan
            sju partier i riksdagen om ett nytt finanspolitiskt ramverk. Överenskommelsen
            innebär att Alliansens strama linje, med fortsatt fokus på ansvar
            för de offentliga finanserna och beredskap för nya kriser, har
            fått gehör. Principen om överskott i de offentliga finanserna
            över en konjunkturcykel ligger fast och kompletteras med ett nytt
            skuldankare. Överskottet i offentliga finanser ska uppgå till
            i genomsnitt en tredjedels procent av BNP över en konjunkturcykel,
            och nivån på Maastrichtskulden ska på sikt nå 35 procent av BNP.
          </p>
          <p xml:id="i-SoGjRtXzFCyjKG7mcCZAct">
            Med det nya finanspolitiska ramverket säkerställs dels att sparandet
            över en konjunkturcykel ska vara positivt, dels att den totala
            skuldnivån ska vara så pass låg att tillräckliga marginaler finns
            för att understödja ekonomin när nästa kris slår till. Att överskottsmålet
            är formulerat över en konjunkturcykel innebär att det finansiella
            sparandet bör ligga under en tredjedels procent av BNP när resursutnyttjandet
            är lågt och över en tredjedels procent när resursutnyttjandet
            är högt. Därigenom är överskottsmålet förenligt med en finanspolitik
            som motverkar konjunktursvängningar. På så sätt kan hållbara offentliga
            finanser säkras på både kort och lång sikt, samtidigt som finanspolitiken
            har utrymme att dämpa konjunktursvängningar i ekonomin.
          </p>
          <p xml:id="i-8tpryBgnYTjiuU4yb2TDui">
            Trots högkonjunkturen väljer regeringen dock att bedriva en omotiverat
            expansiv finanspolitik. Det gör att Sverige har alltför lågt sparande,
            vilket gör att vi riskerar att gå in i nästa lågkonjunktur med
            dåligt handlingsutrymme. Skulle Sverige genomgå en lågkonjunktur
            som medför ett försämrat sparande motsvarande det som skedde under
            tidigare lågkonjunkturer riskerar de offentliga finanserna att
            försvagas till ett sparande ned mot minus 3 procent. Den ekonomiska
            politiken kan ofta ha svårt att begränsa en nedgångs storlek men
            vi har möjlighet att styra hur väl förberedda vi är inför sämre
            ekonomiska tider.
          </p>
          <p xml:id="i-GAHzU59QGkrVMigmttA26">
            Figur 11 Effekt av tidigare ekonomiskt fall på nuvarande offentliga
            finanser
          </p>
          <p xml:id="i-6xLtFmkUAQu3jPKkLGpvH6">
            Alla siffror i procent av BNP
          </p>
          <p xml:id="i-R51s61Ra3fz7UxZhPNzZsV">
            Källor: KI och egna beräkningar.
          </p>
          <p xml:id="i-A2rHnC8XSpTsXxUcnLRMkV">
            För 2017 var budgeten underfinansierad med 16 miljarder kronor
            och 2018 väljer regeringen att göra ofinansierade reformer på
            40 miljarder kronor. Regeringen framhåller också att inriktningen
            med höjda bidrag, i stället för sänkta skatter på arbete, på kort
            sikt kan vara mer stimulerande. Detta är anmärkningsvärt. I stället
            för att förstärka den långsiktiga tillväxtpotentialen i svensk
            ekonomi används reformutrymmet till ökade utgifter samt kortsiktiga
            och procykliska stimulanser. Regeringen bedriver en politik utformad
            för att stimulera ekonomin under en lågkonjunktur, på toppen av
            en kraftig högkonjunktur. Det är inte ansvarsfullt.
          </p>
          <p xml:id="i-XeNgQU5iCLGoavkAopvcTB">
            Alliansen vänder sig även emot regeringens mycket kraftiga höjning
            av utgiftstaken, som möjliggör den expansiva ekonomiska politiken.
            Regeringens utgiftstak har kritiserats av bl.a. Finanspolitiska
            rådet för att vara så högt satta i slutet av prognosperioden att
            den styrande effekten av taken helt gått förlorad.
          </p>
          <p xml:id="i-GQPLYFZBTqQ7z8VtH48rJy">
            Det finns stora reformbehov samt behov av att rusta Sverige inför
            att ekonomin vänder ned. Det ställer krav på en ansvarsfull ekonomisk
            politik under den kommande mandatperioden med fokus på ordning
            och reda i de offentliga finanserna, att stärka välfärden och
            lag och ordning samt långsiktiga strukturreformer.
          </p>
          <head xml:id="i-NSMiSACGZuM1aF1JnRvjr" type="h3">
            Prioriterade reformområden
          </head>
          <p xml:id="i-7YwVgzxbBLpjSWiuT277Yk">
            Sverige måste fungera för alla. För många är Sverige ett fantastiskt
            land, men alldeles för många lämnas utanför.
          </p>
          <p xml:id="i-2EHsfE7ptsUEgbDNwXxP3Y">
            Det främsta problemet är den tudelade arbetsmarknaden och ett
            utanförskap som biter sig fast, framför allt för dem som är utrikes
            födda eller saknar tillräcklig utbildning. Konsekvenserna av detta
            utanförskap är stora, både för individen och för samhället. Med
            fler i arbete och färre i utanförskap blir kostnaderna för bidrags-
            och ersättningssystemen lägre och skatteintäkterna högre. Det
            är resurser som kan användas för att göra Sverige bättre för alla,
            genom satsningar på välfärden, polisen eller starkare tillväxt.
          </p>
          <p xml:id="i-73XhqLeZfqoYgDKACBCwHp">
            Alliansens reformambitioner kommer att fokusera på att stärka
            Sveriges ekonomi, säkerställa att fler kommer i arbete och att
            det finns en bra vård, skola och polis i hela Sverige. Alliansen
            prioriterar också att stärka Sveriges långsiktiga tillväxtförutsättningar
            samt se till att Sverige är tryggt i en orolig omvärld – oavsett
            om det handlar om att klara klimathotet, öka försvarsförmågan
            eller hantera fler människor på flykt.
          </p>
          <head xml:id="i-R2nC4kE2Eg72PC9G4CNhY3" type="h1">
            Säkra utrymme för reformer och förbered Sverige för nästa ekonomiska
            nedgång
          </head>
          <p xml:id="i-M7cZFJCVaQUSQTa8T4dL7z">
            Mot bakgrund av det starka konjunkturläge som svensk ekonomi
            befinner sig i finns inte några stabiliseringspolitiska skäl att,
            som regeringen, fortsätta att föra en expansiv finanspolitik.
          </p>
          <p xml:id="i-Xa8mKyJ6qXdkJ5KhYLuRtD">
            Det ska dock understrykas att de offentliga finansernas utveckling
            är svårbedömd. Konjunkturen har ett betydande genomslag på finanserna,
            men även den potentiella produktionsförmågan och efterfrågans
            sammansättning i jämvikt är av avgörande betydelse. En mindre
            justering av prognosen för exempelvis den potentiella produktivitetstillväxten
            kan få ett betydande genomslag på bedömningen av både det faktiska
            och det strukturella saldot i de offentliga finanserna på några
            års sikt. Även penningpolitikens utveckling är osäker. Konsekvensen
            av detta är att finanspolitiken måste utformas efter hand i ljuset
            av ny information.
          </p>
          <p xml:id="i-DcWUS2v5efBZbANL7fvVK6">
            Under den närmaste tiden bör dock den övergripande inriktningen
            på den ekonomiska politiken vara såväl att stärka Sveriges förmåga
            att möta en ekonomisk nedgång som att säkerställa att det finns
            resurser för de reformer som behöver göras. I detta är det värt
            att poängtera att regeringen har höjt utgifterna med över 100
            miljarder kronor under den gångna mandatperioden. Alliansen ser
            att det finns ett tydligt utrymme för omprioriteringar som första
            finansiering för kommande reformer, i stället för att – likt regeringen
            – försvaga sparandet.
          </p>
          <head xml:id="i-LpeWqAxdoDfZALHMd6Zwfd" type="h1">
            Fler i arbete
          </head>
          <p xml:id="i-QbMwVeHJhMS3qSxPan4sLh">
            Alliansens främsta uppdrag under åren 2006 till 2014 var att
            bryta det breda utanförskap som drabbade människor som förtidspensionerades
            och sjukskrevs bort från arbetsmarknaden. För att bryta den negativa
            utvecklingen krävdes genomgripande strukturreformer som ökade
            arbetsutbudet, förstärkte möjligheterna till återgång i arbete
            och gjorde det mer lönsamt att arbeta. Som ett resultat av Alliansens
            reformer minskade utanförskapet med en fjärdedel.
          </p>
          <p xml:id="i-PXS25pMUriMYGtZiwbNCiv">
            I dag har utmaningen delvis skiftat. Under de kommande åren är
            det därför helt avgörande att politiken tar nästa steg och genomför
            nödvändiga reformer för att hantera det nya läget. Detta blir
            särskilt viktigt om konjunkturen vänder nedåt.
          </p>
          <head xml:id="i-6cix9MCpfGSNyJDKgiF2Em" type="h1">
            Gör det mer lönsamt att arbeta
          </head>
          <p xml:id="i-QEDQr7mLe8yEk2zky4TzaD">
            Det är fortfarande viktigt att det lönar sig att arbeta. Drivkrafterna
            att arbeta måste vara starkare än drivkrafterna att vara frånvarande
            från arbetsmarknaden. Om en arbetstagare är sjuk eller av andra
            skäl inte kan arbeta ska det finnas ett trygghetssystem som fungerar.
            Men det ska alltid vara lönsamt att ta ett jobb och bidra till
            det gemensamma. Alliansen vill se starka drivkrafter att arbeta,
            med lägre skatt på arbetsinkomster samt bidrags- och transfereringssystem
            som främjar arbetslinjen.
          </p>
          <p xml:id="i-2hDfeuf7V3j8v5kGGPtgCe">
            I takt med att utanförskapet minskat i de grupper som står relativt
            nära arbetsmarknaden har problemen på arbetsmarknaden förändrats.
            Den mest betydande uppgiften på svensk arbetsmarknad i dag är
            att bryta utanförskapet och bidragsberoendet för människor som
            står längre ifrån arbetsmarknaden och som har svårare att komma
            in. Ett viktigt steg för att stärka arbetslinjen är därför att
            reformera systemet för ekonomiskt bistånd. Det är viktigt med
            tydliga krav på aktivitet och motprestation för att få bidrag.
            Ett grundläggande krav på den som uppbär ekonomiskt bistånd på
            grund av arbetslöshet är att den arbetssökande aktivt söker jobb
            och står till arbetsmarknadens förfogande.
          </p>
          <head xml:id="i-AWfHHfUfLgc9cv2duaXDyR" type="h1">
            Öppna upp fler vägar till jobb
          </head>
          <p xml:id="i-WAuxFiUVjvmvvLQkNNUjPZ">
            Särskilt utrikes födda, personer med funktionsnedsättning och
            personer utan gymnasiekompetens drabbas av utanförskap i större
            utsträckning än andra grupper, delvis på grund av de trösklar
            som finns i form av höga skatter på arbete och höga bidragsnivåer,
            men också för att många saknar de kunskaper och erfarenheter som
            krävs på den svenska arbetsmarknaden. Även attityden till personer
            i dessa grupper på arbetsmarknaden spelar in. Denna utmaning har
            förstärkts betydligt av det stora flyktingmottagande som Sverige
            haft under de senaste åren. Bland nyanlända personer i etableringsfasen
            har nästan 50 procent endast grundskoleutbildning eller lägre
            utbildningsnivå. För denna grupp är trösklarna in på den svenska
            arbetsmarknaden mycket höga.
          </p>
          <p xml:id="i-NFDZXv9tbTxychts1YfiPk">
            Motsvarande var sjunde person i arbetsför ålder lever fortfarande
            helt på offentliga sociala ersättningar eller försäkringar. Varje
            människa i utanförskap nekas möjligheten att bygga en framtid
            utifrån sin egen vilja och förmåga. Det skapar otrygghet och ofrihet.
            Samtidigt är konsekvenserna för samhället betydande. Företagen
            har svårt att hitta personal, trots att fler än någonsin står
            till arbetsmarknadens förfogande. När de arbetslösa har en allt
            svagare anknytning till arbetsmarknaden, och mer begränsad utbildning
            och erfarenhet, minskar möjligheten att matcha arbetssökande med
            de arbetsuppgifter som företagen efterfrågar.
          </p>
          <p xml:id="i-SPPdeAANhYTLHDMmuXranG">
            Det måste bli enklare att lära sig jobbet på jobbet samtidigt
            som kostnaderna för att anställa dem som står längst från arbetsmarknaden
            sänks. Alliansen vill därför införa inträdesjobb, en förenklad
            anställning för nyanlända och unga upp till 23 år utan gymnasieexamen.
            Anställningsformen kommer att göra det möjligt för fler att få
            en fot in på arbetsmarknaden, få värdefull erfarenhet och därmed
            kunna gå vidare i arbetslivet. Inträdesjobben kommer att göra
            det billigare för företagen att anställa och gör att fler vågar
            satsa på en tidigare oprövad person. I anställningsformen ska
            lönen uppgå till 70 procent av rådande ingångslön i branschen,
            upp till ett tak om 21 000 kronor i bruttolön per månad. 30 procent
            av arbetstiden anses därmed gå till att lära sig arbetet eller
            utbildning. Arbetsgivaravgiften slopas i tre år inom ramen för
            anställningsformen.
          </p>
          <p xml:id="i-WZKki6SondFhSVXQ1qNL6t">
            För att fler, inte minst utrikes födda, ska komma i arbete är
            det centralt att det finns växande företag som är villiga att
            anställa. Det måste också vara enkelt för nyanlända, som ofta
            har en bakgrund som egenföretagare, att snabbt kunna starta och
            driva företag också i Sverige. Alliansregeringen gjorde det billigare
            att anställa, minskade företagens regelbörda och öppnade upp nya
            branscher för företagande. Regeringen har i stället valt att i
            hög utsträckning finansiera sina utgifter genom höjda skatter
            på företag. Alliansen vill skapa bättre förutsättningar för fler
            framgångsrika företag som kan bidra till att skapa fler jobb och
            minska utanförskapet. Det kräver att trösklarna till företagande
            sänks, att regelkrånglet minskar, att kompetensförsörjningen säkras
            och att företagsskatterna är på en internationellt konkurrenskraftig
            nivå.
          </p>
          <p xml:id="i-EjXMpXxsvFh2BzB65F5Yz6">
            RUT-avdraget har varit en viktig språngbräda in på den svenska
            arbetsmarknaden, inte minst för nyanlända kvinnor som annars är
            en grupp som har svårt att få ett första jobb. RUT-avdraget bör
            således utvecklas så att fler jobb med enklare kvalifikationer
            blir möjliga.
          </p>
          <p xml:id="i-UMGrJBSMB8XtnD3G8fk1ry">
            Därför vill Alliansen tredubbla taket i RUT-avdraget till 75
            000 kronor per person och år samt vidga RUT till att också omfatta
            flyttjänster, tvättjänster och trygghetstjänster. Dessutom bör
            möjligheten att bredda RUT-avdraget ytterligare för personer över
            70 år ses över.
          </p>
          <p xml:id="i-EBA7iVyvbjj1Up5jgexh8S">
            Möjligheterna att utbilda sig till ett praktiskt yrke behöver
            stärkas, genom fler platser i yrkesvux och i yrkeshögskola. Detta
            innebär fler vägar in i arbete. En utbyggnad av dessa yrkesutbildningar
            leder inte bara till att fler som i dag är arbetslösa får bättre
            chans till ett jobb, utan även till att samhällsekonomin fungerar
            bättre när viktiga bristyrken kan förses med kunnig personal.
          </p>
          <head xml:id="i-9CUqgZrF73xyyT9nbHNujB" type="h3">
            Bättre matchning på arbetsmarknaden
          </head>
          <p xml:id="i-QP5C1aBsfLR264u3dy2v8X">
            Arbetsförmedlingen bör läggas ned i sin nuvarande form och ersättas
            av en mindre statlig myndighet. Staten ska fortfarande ha huvudansvar
            för arbetsmarknadspolitiken, men matchningsfunktionen bör öppnas
            upp för fristående aktörer. Dessa matchningsaktörer får ett huvudansvar
            för sina arbetssökande och för att dessa får rätt insatser. Aktörerna
            ska mätas, rangordnas och ersättas efter resultat. Antalet aktörer
            ska inte vara fler än att god kvalitet kan säkerställas.
          </p>
          <p xml:id="i-VtiXNW8oYQN1LdN5p1JHdE">
            Nästan var femte elev som lämnar årskurs 9 i dag gör det utan
            fullständiga betyg. Det är ungdomar som är födda i Sverige och
            har gått i svensk skola hela sitt liv, men det är även nyanlända
            som bara gått ett par eller inga år alls i svensk grundskola.
            Totalt handlar det om nästan 19 000 elever varje år. Och andelen
            har ökat de senaste tre åren.
          </p>
          <p xml:id="i-LbVZPhKWD798ubn6TxJtNn">
            Elever som inte har gymnasiebehörighet hamnar på gymnasiets introduktions­program.
            Nyanlända ungdomar får oftast gå språkintroduktion, som är det
            snabbast växande gymnasieprogrammet. Introduktionsprogrammen har
            stora problem med att lyckas ge eleverna gymnasiebehörighet. En
            utvärdering från Skolverket visar att endast 30 procent av eleverna
            har gått vidare till ett nationellt gymnasieprogram tre år efter
            att de började på språkintroduktion. Nästan hälften hade slutat
            gå på gymnasiet helt och hållet.
          </p>
          <p xml:id="i-7pV8ArM58n9YEvnjxxrUxR">
            Svensk gymnasieutbildning ska inte vara en återvändsgränd. Den
            ska leda till arbete eller vidare utbildning. Därför föreslår
            Alliansen ett antal reformer för att stärka kopplingen mellan
            utbildning och arbete. Vi vill inrätta en tvåårig yrkesskola samtidigt
            som alla gymnasieprogram ska kunna erbjuda högskolebehörighet.
            Vi vill dessutom stärka gymnasiets introduktionsprogram, öka antalet
            yrkescollege, få fler lärlingsutbildningar samt utveckla studie-
            och yrkesvägledningen.
          </p>
          <head xml:id="i-6MGCJ5fMC1oQGPGVQkhBDo" type="h3">
            En trygg välfärd och polis i hela Sverige
          </head>
          <p xml:id="i-91Pzxkq4VpHgVz5iZKtPwY">
            En trygg välfärd och ett fungerande rättsväsen är grundläggande
            uppgifter för samhället. Trots detta finns det i dag stora brister
            inom vården, skolan och polisen. Att åtgärda dessa problem kommer
            att vara ett centralt åtagande under de kommande åren.
          </p>
          <head xml:id="i-BFy2GZb4xkxcPThFLsqFLJ" type="h1">
            Stärk vården och omsorgen
          </head>
          <p xml:id="i-VxAWpg9aUcsQHMHjFjjgNu">
            Alliansens utgångspunkt är att sjukvården ska präglas av hög
            kvalitet och tillgänglighet för alla. Svensk vård och omsorg uppvisar
            i ett internationellt perspektiv goda resultat men brister i tillgänglighet.
            I takt med att vi lever längre och kan behandla allt fler sjukdomar
            förändras samtidigt kraven på hälso- och sjukvården.
          </p>
          <p xml:id="i-DKT7KYgTTqbQRSAfQcGpp8">
            Tyvärr går utvecklingen nu åt fel håll, med växande köer och
            försämrad tillgänglighet. Alliansen vill vända utvecklingen. Tillsammans
            vill vi utveckla primärvården, stärka vårdkedjan för de mest sjuka
            äldre, öka patientsäkerheten genom att koncentrera den högspecialiserade
            vården och genomföra insatser mot psykisk ohälsa – men vår mest
            akuta uppgift är att genomföra reformer som kortar patienternas
            väntetider.
          </p>
          <p xml:id="i-Ds62pRW2NNx6zNZVL2fqoM">
            I ett första steg föreslår vi i Alliansen att en ny och uppdaterad
            kömiljard införs. Denna nya kömiljard kommer att dra lärdomar
            från alliansregeringens tidigare satsning och utvecklas för att
            bli ännu mer träffsäker och effektiv. Till exempel ska den nya
            kömiljarden omfatta diagnostik, återbesök och rehabilitering för
            att bättre möta behoven hos kroniskt och långvarigt sjuka. Den
            grundläggande principen är dock densamma: landsting och regioner
            ska få tydliga morötter för att korta köerna. Detta är väl beprövad
            politik som har kortat vårdköerna förut och kan göra det igen.
          </p>
          <p xml:id="i-JPyZ6PUjAFZKkNtWtfqEp">
            Att åldras innebär ofta ett ökat behov av hjälp i vardagen. Hur
            hjälpen utformas påverkar i hög grad livskvaliteten. Alliansens
            utgångspunkt är att varje människa har egna önskemål och intressen.
            Rätten till självbestämmande är lika viktig oavsett ålder. Äldreomsorgen
            ska präglas av stor valfrihet, hög kvalitet och ett värdigt bemötande
            och finnas tillgänglig för alla som behöver den. På många håll
            runt om i landet får dock inte äldre plats på äldreboenden och
            i många kommuner gäller inte heller lagen om valfrihetssystem
            för äldreomsorgen.
          </p>
          <p xml:id="i-WVhtBiCiF6iWJLZh9G18os">
            Varje skattekrona ska ge så mycket välfärd som möjligt. Därför
            bör effektiviteten, produktiviteten och fördelningen av resurser
            i svensk sjukvård förbättras. Exempelvis bör den nära vården med
            primärvården som bas byggas ut. Sverige har de fjärde högsta sjukvårdskostnaderna
            i förhållande till BNP i OECD och det måste säkerställas att resurserna
            i högre grad når patienterna på bästa sätt.
          </p>
          <head xml:id="i-N17RSCSHSDQioktXCecG1x" type="h1">
            Stärk skolans kunskapsuppdrag
          </head>
          <p xml:id="i-DR5GU6XMWeeuoyCWq5GhKv">
            Utbildningen i Sverige ska hålla hög kvalitet och vara tillgänglig
            för alla. Föräldrarna ska veta att när barnen kommer hem från
            skolan har de lärt sig något nytt i en trygg miljö. Alla elever
            ska mötas av höga förväntningar och ges det stöd och den stimulans
            som krävs för att de ska kunna leva upp till dem. Skolan ska också
            ge bildning och kunskap för livet – inte bara arbetslivet – oavsett
            bakgrund eller var du går i skolan.
          </p>
          <p xml:id="i-JiG3b9dC8zRkTajtEmtPcg">
            Alliansens mål för skolan är att Sverige inom tio år bör ligga
            på topp tio i PISA-mätningarna. För att nå dit har Alliansen enats
            om att öka antalet undervisningstimmar, införa fler karriärlärartjänster
            och tillföra mer resurser till utsatta skolor och svaga elever.
            Dessutom vill vi reformera lärarutbildningen med ökat fokus på
            kunskap och inlärning.
          </p>
          <p xml:id="i-SYSxsnAEnez8ScGo5BX1DG">
            Många nyanlända barn som flytt från krig och förtryck har de
            senaste åren haft sin allra första skoldag runt om i Sverige.
            Deras väg in i det svenska samhället kommer i stor utsträckning
            att gå genom skolan. Den svenska skolan står inför stora utmaningar
            när antalet nyanlända elever ökar snabbt samtidigt som skolresultaten
            fortfarande är för låga. Under åren framöver kommer det att krävas
            särskilda ansträngningar för att alla barn i Sverige, oavsett
            bakgrund, ska få en bra start i livet och en rivstart i vårt skolsystem.
            Som ett resultat av Alliansens politik har skolresultaten vänt
            uppåt efter en lång tids nedgång, men det är inte tillräckligt.
            Inget barn ska gå i en dålig skola, och alla barn har rätt till
            en bra utbildning.
          </p>
          <head xml:id="i-SAM63BZc48tUyUkCLJzQiq" type="h1">
            Utveckla valfriheten
          </head>
          <p xml:id="i-AUkZKjV4CkjdEeU2bSQPAb">
            En mångfald av aktörer är en förutsättning för valfrihet. Alliansens
            välfärdspolitik sätter eleven, patienten och brukaren i centrum.
            Rätten att själv få välja var och hur man tar del av vård, skola
            och omsorg är en viktig del i att kunna utforma sitt eget liv
            och sin egen tillvaro. Välfärden finns till för medborgarna och
            medborgarna har rätt att påverka dess utformning. Därför måste
            möjligheten att välja, och välja bort, värnas.
          </p>
          <p xml:id="i-QhmncCp9WAbLP6VqxNnRTB">
            Mångfalden av aktörer inom välfärden bidrar också till att utveckla
            nya idéer och hitta nya, smartare och effektivare arbetssätt till
            gagn för alla som använder välfärden. Den svenska lösningen, med
            en offentligt finansierad välfärd som alla medborgare har rätt
            till och där många olika typer av utförare tillåts bidra, är viktig
            att värna. Välfärdens verksamheter gynnas av att nya fristående
            och ideella aktörer har möjlighet att etablera sig för att bidra
            till innovation och värdeskapande.
          </p>
          <p xml:id="i-PVZgkn1RpqyyQFQC771b8s">
            Vi har dock sett att den svenska välfärden inte alltid fördelas
            jämlikt och att kvaliteten i vissa fall brister hos både offentliga
            och fristående verksamheter. För att säkerställa en jämlik välfärd
            av hög kvalitet finns anledning att se över kraven på och regleringen
            av både offentlig och fristående välfärdsverksamhet. Riksdagen
            beslutade därför om att utreda möjligheten att införa tillståndsplikt
            med ägar- och ledningsprövning, ett tydligare kravställande, bättre
            uppföljning avseende kvalitet och skarpare sanktioner vid misskötsel
            inom välfärden. Under våren 2018 valde regeringen dock att, trots
            massiv kritik från remissinstanserna och inte minst kommunerna,
            föreslå vad som i praktiken blir ett vinststopp för de företag
            som erbjuder sina tjänster i välfärdssektorn. Det riskerar, om
            förslaget genomförs, att skapa stor osäkerhet när skolor tvingas
            lägga ned och ett stort antal mindre företag i exempelvis hemtjänsten
            inte längre kan verka. Detta drabbar de hundratusentals människor
            som i dag har valt att använda sig av dessa företag. Alliansen
            kommer att rösta emot förslaget. Utgångspunkten bör i stället
            vara hur vi på bästa sätt kan säkerställa både kvalitet, trygghet,
            effektivitet, innovation, valmöjligheter och öppenhet på ett sätt
            som gagnar elever, föräldrar, patienter, brukare och anhöriga
            i alla välfärdens verksamheter.
          </p>
          <p xml:id="i-U1eupF6XdsJtxY4eGL1MmS">
            För att åstadkomma detta vill Alliansen införa ett nytt ramverk
            för kvalitet i välfärden. All kommunal och fristående välfärdsverksamhet
            ska kräva tillstånd och styras med tydliga kvalitetskrav och sanktionsmöjligheter.
            Verksamheter som inte klarar kvalitetskraven ska snabbt vändas
            eller stängas ned.
          </p>
          <head xml:id="i-7jVTLxSoXttmqrPXt6o6iB" type="h1">
            Säkra lag och ordning i hela Sverige
          </head>
          <p xml:id="i-7kfirmBkwjvZ9BExUtxEiD">
            Tryggheten är en förutsättning för människors frihet och välmående.
            Vi ser dock hur otryggheten ökar i delar av Sverige. Stenkastning
            mot polis och räddningspersonal, bilbränder och våldsbrott samt
            framväxten av parallella samhällen i några av våra mest brottsutsatta
            förorter är exempel på att utvecklingen går åt fel håll. Var tredje
            kvinna känner sig otrygg på kvällen i sitt eget bostadsområde.
            Bara vart åttonde fall av misshandel klaras upp. Utsattheten för
            exempelvis sexualbrott, hot och trakasserier ökar.
          </p>
          <p xml:id="i-6fC2mGcjbdW8ASWqW2ojJf">
            När otrygghet breder ut sig måste samhällets svar vara tydligt
            – det kommer inte att accepteras. Alliansen är fast besluten att
            se till att samhället tar tillbaka makten från de kriminella gängen.
            Lag och ordning ska gälla i hela Sverige, även i utsatta utanförskapsområden.
            Polis och rättsväsen ska få de verktyg och den kapacitet som behövs
            för att kunna utreda brott och se till att medlemmar i kriminella
            gäng och grupperingar döms. Samtidigt måste de förebyggande insatserna
            öka.
          </p>
          <p xml:id="i-Ayu7BAbBfzoosAyT6BSius">
            Arbetet för att säkra lag och ordning börjar med att stärka svensk
            polis. Att ge polisen bättre förutsättningar att utföra sitt uppdrag
            och klara upp fler brott är prioriterat för Alliansen. En betydande
            utbyggnad av polisorganisationens resurser är en förutsättning
            för att polisen verkningsfullt ska kunna utföra sitt uppdrag och
            lösa sina uppgifter. I dag märks polisbristen inom alla funktioner
            och i hela landet. För att kunna öka uppklaringen behövs det t.ex.
            kriminaltekniker som kan utföra brottsplatsundersökningar och
            erfarna utredare. Förmåga måste finnas i alla funktioner för att
            fler brottsutredningar ska leda till åtal. Antalet poliser i Sverige
            måste därför öka kraftigt och polislönerna behöver höjas. Polisen
            ska vara synlig och närvarande på gator och torg genom fler poliser
            i yttre tjänst. Det behövs också fler civilanställda, både för
            att avlasta poliserna och tillföra annan kompetens inom myndigheten.
          </p>
          <p xml:id="i-7x9DxqMoE9SDTXNWvLhTxu">
            Alliansen är även tydlig med att brott ska straffas – både för
            att ge brottsoffer upprättelse, för att skydda samhället från
            att brottslingar går fria och för att brottslingar ska kunna sona
            sina brott. I dag är många straff, särskilt för vålds- och sexualbrott,
            alltför lindriga. Detta vill vi ändra på.
          </p>
          <head xml:id="i-zZs8552QgMyvTMsQ7hXxo" type="h1">
            Se till att Sverige kan växa sig starkare
          </head>
          <p xml:id="i-3cr4MDjJzG38112Z1LUcE1">
            Företagsamhet är grunden för Sveriges välstånd. För att skapa
            långsiktiga förutsättningar för tillväxt, jobbskapande och högre
            reallöner måste villkoren för att starta, driva och utveckla företag
            förbättras. Det är dessutom viktigt för att kunna öka antalet
            sysselsatta och minska utanförskapet. En stark efterfrågan på
            arbetskraft från fler och växande företag är en förutsättning
            för att fler människor ska komma i arbete.
          </p>
          <head xml:id="i-UXERH5EzZS34xfBkde93JX" type="h1">
            Öka drivkrafterna för utbildning, entreprenörskap och företagande
          </head>
          <p xml:id="i-64mtPNWUJM84ujTSXVQ3L4">
            Ett gott företagsklimat i allmänhet, och ett mycket gott små-
            och nyföretagarklimat i synnerhet, är nödvändigt för att vi ska
            kunna dra nytta av de möjligheter som globaliseringen ger och
            möta de utmaningar globaliseringen ställer oss inför. Villkoren
            för företag som verkar i Sverige måste vara konkurrenskraftiga
            jämfört med villkoren i andra länder.
          </p>
          <p xml:id="i-UQTSqo5MyZ3M22d9t61Hkv">
            Alliansregeringen förbättrade tillväxtförutsättningarna avsevärt.
            Bolagsskatten och socialavgifterna sänktes och de ekonomiska drivkrafterna
            för att driva företag förbättrades. Regeringens politik går däremot
            i motsatt riktning, med höjda kostnader på arbete och ökat regelkrångel.
            För att stimulera tillväxten krävs i stället att villkoren för
            att starta, driva och utveckla företag kontinuerligt förbättras.
          </p>
          <p xml:id="i-JVqtRFgCj5pFDHYrqYMFfx">
            Den statliga inkomstskatten bör omfatta färre än i dag och skattesystemet
            bör öka drivkrafterna för entreprenörskap. Att regeringen, efter
            hård kritik från Alliansen, valde att dra tillbaka förslaget om
            högre skatt för entreprenörer är därför bra för företagsklimatet,
            men mycket återstår att göra.
          </p>
          <head xml:id="i-2bpqyc8TDAH9PkeazBWxuU" type="h1">
            Stärk företagens tillgång på kompetens och kapital
          </head>
          <p xml:id="i-HRF2GnjTyKKUmkU7xDDApv">
            Svenska företag vittnar om problem med rekrytering och tillgång
            till kapital i framför allt tidiga faser. Därför är det centralt
            att se över hur investeringar och företagande kan löna sig bättre
            i Sverige.
          </p>
          <p xml:id="i-HknFKkUtFC7zn7wae1Z1RG">
            För snabbväxande globala bolag krävs också bättre villkor för
            internationella rekryteringar. Därför vill Alliansen se bättre
            regler för personaloptioner i tillväxtföretag. Det förslag regeringen
            presenterade i budgetpropositionen är otillräckligt. Alliansen
            vill gå längre. Alliansen har dessutom enats om att se över systemet
            för arbetskraftsinvandring för att förenkla och snabba på internationella
            rekryteringar.
          </p>
          <p xml:id="i-HTf2WpwBLLfp4yKXbtjAuZ">
            Även det offentliga riskkapitalet behöver förbättras. För att
            effektivisera de resurser som satsas bör fond-i-fond-lösningar
            användas brett, där statligt riskkapital samverkar med privata
            fonder för att nå mindre och växande företag. De statliga fonderna
            bör också främst inriktas på tidiga utvecklingsfaser för att undvika
            undanträngning av privat kapital. Det är också viktigt att riskkapital
            finns tillgängligt i hela landet. Därtill stänger dagens regelverk
            för aktiebolag ute många potentiella företagare.
          </p>
          <p xml:id="i-TFFS4xTsAX612HJNKUBsRZ">
            För att förbättra tillgången på kompetens krävs en bättre fungerande
            bostadsmarknad. Alliansen har enats om att genomföra ett genomgripande
            regelförenklingsarbete. För det första krävs skarpa reformer för
            att frigöra mer attraktiv mark att bygga på. Alliansen vill reformera
            systemen för riksintressen, naturreservat och strandskydd så att
            bostadsbyggande prioriteras högre. För det andra krävs att överklagandeprocessen
            kortas. Till exempel bör länsstyrelsen helt tas bort som första
            instans för överklaganden och det bör övervägas om sakägarkretsen
            – vilka som över huvud taget har rätt att överklaga – kan begränsas
            ytterligare. För det tredje måste resurserna inom bostadspolitiken
            användas effektivt. Därför bör de av regeringen införda byggsubventionerna
            avskaffas. För det fjärde måste rörligheten på bostadsmarknaden
            tydligt öka. Alliansen har gemensamt föreslagit att taket för
            uppskov av reavinstskatten ska slopas permanent för att minska
            dagens inlåsningseffekter. Det måste också bli enklare att hyra
            ut sin bostad i andra hand och Alliansen vill att hyresmarknaden
            reformeras genom att hyresregleringen ses över, främst i nyproduktion.
          </p>
          <head xml:id="i-RUg6AdPqH1ataphbwxz1sq" type="h3">
            Se till att Sverige är tryggt i en orolig omvärld
          </head>
          <p xml:id="i-3pFUu1ZgxfXTUPkPYAyPYc">
            Världen är mer osäker och orolig än på länge och därmed också
            alltmer oförutsägbar. Detta ställer under de kommande åren krav
            på reformer på ett flertal olika områden, framför allt för att
            stärka vår försvarsförmåga, klara klimathotet samt hantera fler
            människor på flykt.
          </p>
          <head xml:id="i-VA8NX3df9wpUoPTTsZFNat" type="h1">
            Öka Sveriges försvarsförmåga
          </head>
          <p xml:id="i-HPXwC5P51NNzDCVnuXBx9o">
            Säkerhetsläget är i dag mer problematiskt än på mycket länge.
            Rysslands aggression mot Ukraina visar inga tecken på att avta
            och spänningen i vårt närområde är fortfarande hög, med ett alltmer
            auktoritärt och aggressivt Ryssland. I Mellanöstern och Nordafrika
            ökar radikaliseringen och den har kommit att följas av terror,
            också i Sverige.
          </p>
          <p xml:id="i-ApCuWRCwtNvGYgt1rroAqi">
            Den ryska militära upprustningen fortsätter med i princip oförminskad
            styrka och med ett stort fokus på Östersjöregionen. Inte minst
            våra baltiska grannar känner av detta. Sverige utsätts dessutom
            dagligen för påverkanskampanjer och cyberhot. Därtill ökar underrättelsehotet
            mot Sverige för varje år, och den samlade hotbilden mot vårt land
            är mer allvarlig än på mycket länge. Sveriges försvar behöver
            stärkas och det får aldrig råda tvivel om att vi kan och vill
            försvara vårt territorium. I en orolig omvärld krävs att vår försvarsförmåga
            ökar, vilket också kräver ökade resurser till försvaret. Alliansen
            vill därför att anslagen till försvaret ökar för att på sikt uppgå
            till 2 procent av BNP. Alliansen anser också att Sverige ska gå
            med i Nato.
          </p>
          <head xml:id="i-Nkjmx2eQF2MK1PDdYxv7i9" type="h1">
            Öka Sveriges ansträngningar för en effektiv klimatomställning
          </head>
          <p xml:id="i-2uLBcc1JdZUVBByKsvjfBG">
            För Alliansen är det en självklarhet att Sverige måste vara pådrivande
            i omställningen till en klimatneutral ekonomi och ett giftfritt
            samhälle. Lika självklart är det för Alliansen att detta inte
            står i motsats till tillväxt och jobbskapande utan att både miljö
            och tillväxt kan gå hand i hand. För detta krävs väl utformade
            och effektiva styrmedel. Förorenaren ska betala för sin miljöpåverkan
            samtidigt som förnybar och miljövänlig teknik kan växa fram. På
            så sätt ger våra åtgärder största möjliga resultat för miljön.
          </p>
          <p xml:id="i-BxG48Mvyi58T7p6TjL77MJ">
            Inte minst krävs att den svenska fordonsflottan blir mer hållbar
            och att utsläppen från transportsektorn minskar. Beroendet av
            fossila bränslen är både en belastning på miljön och en säkerhetspolitisk
            risk. Effektiva styrmedel för att minska användningen av gifter
            i vår vardag är centrala. Därtill måste vi ta krafttag för att
            värna havsmiljön. Sverige måste också arbeta oförtröttligt på
            den internationella arenan för att bidra till att de globala utsläppsreduktioner
            som behövs uppnås.
          </p>
          <p xml:id="i-8R3KHqvYvyi8q9tcLT2Epj">
            Under sin tid vid makten har regeringen inte förmått ta ledningen
            för minskade utsläpp och en giftfri vardag. Regeringens snabba
            och dåligt förberedda skatteförändringar på exempelvis solel och
            biodrivmedel har minskat förutsägbarheten och därmed försämrat
            förutsättningarna för stabila och långsiktiga villkor för aktuella
            branscher. Dessutom döms regeringens politik ut som ineffektiv
            av regeringens egna expertmyndigheter, som Finanspolitiska rådet
            och Konjunkturinstitutet. Under Alliansens tid vid makten minskade
            utsläppen av växthusgaser, men nu har trenden brutits och utsläppen
            ökar igen. Nya initiativ krävs både i Sverige och på EU-nivå för
            att den ekonomiska politiken och miljöomställningen ska understödja
            varandra.
          </p>
          <p xml:id="i-VSiRdWMWUoZhMb8xnsJH9f">
            Det är akut att möta klimatförändringarna. Därför är det ytterst
            viktigt att våra insatser gör största möjliga skillnad. Sverige
            behöver kraftfulla och effektiva styrmedel för att minska klimathotet
            och kunna agera föredöme för världen, samtidigt som vi i EU och
            UNFCCC bör verka för att effektiva insatser för klimatet också
            görs i vår omvärld. Varje satsad klimatkrona ska göra största
            möjliga nytta. Genom att den som förorenar betalar kan skatten
            i gengäld sänkas på jobb och företagande.
          </p>
          <head xml:id="i-WAfBfKuGPwBFSLfcLHx1fz" type="h1">
            Säkerställ en långsiktigt hållbar migrationspolitik
          </head>
          <p xml:id="i-6hHWw3zt55LH5aHTskgsnD">
            Alliansen anser att Sverige ska bedriva en långsiktigt hållbar
            migrationspolitik som inom ramen för den reglerade invandringen
            värnar asylrätten, underlättar rörlighet över gränser och främjar
            en behovsstyrd arbetskraftsinvandring. För att uppfylla ett sådant
            åtagande krävs genomgripande reformer som skapar hållbara förutsättningar
            för migration och integration på både kort och lång sikt.
          </p>
          <p xml:id="i-YP1D4qBycMMHHhw49wCe1F">
            På kort och medellång sikt måste regeringen först och främst
            säkerställa att mottagandet fungerar. Under hösten 2015 kom allianspartierna
            överens med regeringen om en rad åtgärder för att hantera migrationskrisen
            inom ramen för migrationsöverenskommelsen. Allianspartierna fick
            igenom avgörande förslag för att skapa ordning och reda i mottagandet
            och en bättre etablering och dämpa kostnadsökningarna. Bland annat
            innebär uppgörelsen att tillfälliga uppehållstillstånd blir huvudregel
            med rätt till familjeåterförening, tydligare försörjningskrav
            vid anhöriginvandring och ett stärkt återvändande. Vidare föreslås
            en stärkt kostnadskontroll i mottagandet och etableringen genom
            bl.a. tydligare krav för att erhålla försörjningsstöd. Samtidigt
            beslutades om viktiga alliansförslag för att stärka integrationen,
            som ett breddat RUT-avdrag och lärlingsanställningar för nyanlända,
            samt att utreda lagliga vägar för att söka asyl i EU.
          </p>
          <p xml:id="i-PwkNVUC2m6c2KecbGWTuiy">
            På längre sikt måste den ekonomiska politiken ha beredskap för
            att på bästa sätt tillvarata de möjligheter som en betydande befolkningsökning
            innebär, och minimera de kostnader som det stora mottagandet under
            de senaste åren kan medföra. Sverige har inte i tillräckligt hög
            utsträckning fått in utrikes födda och nyanlända på arbetsmarknaden.
            Att alltför många utrikes födda saknar jobb och i stället blir
            beroende av bidrag är först och främst skadligt för varje enskild
            människa som riskerar att hamna i långvarigt utanförskap. Men
            med ett växande och utbrett utanförskap riskerar också kostnaderna
            för samhället att öka.
          </p>
          <p xml:id="i-5Z8Nf16fJMLomM8v3DkMns">
            Det första och främsta skälet för att se till att människor i
            utanförskap och bidragsberoende kommer i arbete är att ge människor
            frihet över sitt eget liv. Men att fler kommer i arbete är också
            mycket viktigt för svensk ekonomi som helhet. Den ekonomiska politiken
            ska genom hög sysselsättning, långsiktigt hållbara finanser och
            stabila makroekonomiska förhållanden skapa välstånd för alla som
            bor i Sverige. Huruvida invandring bidrar positivt eller negativt
            till dessa mål är i mycket stor grad avhängigt om de människor
            som kommer till Sverige kommer i arbete, precis på samma sätt
            som för befolkningen i övrigt. Om tillräckligt många kommer i
            arbete kan invandringen, som innebär en föryngring av Sveriges
            befolkning, vara en viktig del i att klara finansieringen och
            bemanningen av vård och omsorg för allt fler äldre. Dessutom kan
            utrikes födda bidra till att öka svensk handel. Om för få tar
            steget in på arbetsmarknaden blir utvecklingen den motsatta –
            då belastas den offentliga ekonomin av ökade bidragsutbetalningar.
            För den enskilde blir konsekvenserna ännu större, med risk för
            ett djupt utanförskap och grusade drömmar.
          </p>
          <p xml:id="i-17fBCx4K3hfRxyp6xZ6Zhk">
            För Sverige är utmaningen betydande – historiskt har etablering
            och integration inte fungerat tillräckligt bra. Det har resulterat
            i att Sverige under en längre tid sett en utveckling mot ett nytt
            och djupt utanförskap hos svenskar som har låg utbildningsbakgrund
            eller som är utrikes födda. Arbetslösheten är nästan fem gånger
            högre för en person född utanför Europa som för en person född
            i Sverige. Detta mönster måste brytas.
          </p>
          <p xml:id="i-ELsstbTfHNYPDjxErthPCg">
            I fråga om migrationen måste det vara slut med de tvära politiska
            kasten. Den tillfälliga lagen bör när den löper ut 2019 ersättas
            av en ny blocköverskridande överenskommelse, med bas i den överenskommelse
            som slöts mellan Alliansen och regeringen hösten 2015, för att
            säkerställa stabila spelregler som håller över tid.
          </p>
          <head xml:id="i-KTmztN6RwWAaaaDRwSL7Td" type="h1">
            Reformplan för Sverige
          </head>
          <p xml:id="i-XgWLYtE9FHV5L7FSXNh5wc">
            I denna ekonomiska vårmotion lägger vi liberaler fram vår reformplan
            för Sverige. Vi gör detta för att öka friheten för människor,
            och för att Sverige bättre ska ta vara på möjligheterna till dynamik
            och utveckling samtidigt som vi tar oss an dagens stora utmaningar
            och problem.
          </p>
          <p xml:id="i-XxZiDfA2kjww2hgaQSnL8c">
            Liberalerna sätter skolan först, därför att en skola i toppklass
            är den viktigaste faktorn för att alla ska få de kunskaper som
            behövs för att kunna leva ett självständigt liv och försöka förverkliga
            sina egna livsdrömmar. Liberalernas vårmotion innehåller höjda
            ambitioner för en skola med tydliga kunskapsmål och attraktiva
            villkor för lärare, bl.a. en stor satsning på lärarlöner.
          </p>
          <p xml:id="i-FvMXvawvC3UHdUSZYcEnLQ">
            Integrationen måste fungera bättre, så att den som flyttar till
            Sverige ska kunna komma in i samhället, ta ansvar för sin försörjning
            och stå på egna ben. Vi satsar på svenskan och vi öppnar arbetsmarknaden
            för nyanlända. För oss liberaler är det centralt att kvinnor och
            män ska mötas av samma förväntningar i integrationsarbetet. Alla
            former av hedersrelaterat våld och förtryck ska bekämpas.
          </p>
          <p xml:id="i-L2CHLQZ4aicfbhFqAjtoHo">
            När människor är fria att skapa och arbeta får de möjlighet att
            uppfylla sina egna drömmar samtidigt som samhället drar nytta
            av nya idéer och goda resultat. Det ska löna sig att arbeta, starta
            företag, utbilda sig och ta ansvar. Det ska löna sig att ta risker
            och tänka nytt. Människor ska försörja sig själva så långt som
            möjligt, samtidigt som tryggheten ska finnas för den som behöver
            hjälp.
          </p>
          <p xml:id="i-84FkAAxSRxZqHhzateAAog">
            Sverige ska vara ett land med en väl fungerande ekonomi och en
            gemensamt finansierad välfärd. Ett land där jämlikhet inte innebär
            att alla ska ha det likadant, utan att alla ges lika förutsättningar
            att nå sin fulla potential. Där den sociala välfärden håller högsta
            kvalitet, präglas av valfrihet och är tillgänglig för alla på
            lika villkor.
          </p>
          <p xml:id="i-Su4CojWpHejFzbXYoDUfz6">
            Socialliberalismens fokus är att ge bättre möjligheter för den
            som har ett sämre utgångsläge. Skatter kan ha en utjämnande roll,
            men välfärd med hög kvalitet betyder så mycket mer för att utjämna
            skillnader än vad höga skatter gör.
          </p>
          <p xml:id="i-BpwuxfrXGTEt7g8jPzxms2">
            Klyftorna i samhället kan aldrig bli mindre genom att människor
            hålls tillbaka, utan måste i stället bekämpas genom att ge människor
            utrymme att växa. Politiken måste öka antalet arbetade timmar
            i den svenska ekonomin, stärka konkurrenskraften och förbättra
            företagares frihet och möjligheter. Här ligger förutsättningarna
            för vår gemensamma välfärd, och kärnan i Liberalernas ekonomiska
            politik.
          </p>
          <p xml:id="i-Q4sJzQTri57dk5rJsuZDjU">
            Den svenska budgetprocessen innebär att riksdagen på våren tar
            ställning till riktlinjerna för den ekonomiska politiken och på
            hösten fastställer budgeten. Liberalernas ekonomiska vårmotion
            är därför inte något heltäckande budgetförslag, lika lite som
            regeringens vårproposition är det. Vi konstaterar att regeringen
            i vårpropositionen inte gör några som helst formella aviseringar
            om den ekonomiska politiken för kommande år.
          </p>
          <p xml:id="i-JN7YuHm9LMBFv4VctogBPd">
            I denna motion lägger vi fram vår övergripande syn på Sveriges
            ekonomiska läge inför de närmaste åren. Med utgångspunkt i vilka
            uppgifter som är störst och mest brådskande pekar vi ut vissa
            särskilt angelägna reformområden. Vår samlade ekonomiska politik
            är dock betydligt bredare än så.
          </p>
          <p xml:id="i-NGmEgicY2c6HhiYYtS7FZT">
            I höstens skuggbudget presenterade vi en heltäckande bild av
            Liberalernas ekonomiska politik. De reformer och budgetförstärkningar
            som lades fram där ligger i huvudsak fast, om annat inte framgår
            av denna vårmotion där vi vidareutvecklar våra ståndpunkter. Detta
            innebär bl.a. att de finansieringar vi redovisade i höstas, såsom
            återgångar till tidigare anslagsnivåer och redan tidigare redovisade
            avvisningar av anslagsposter i regeringens budgetproposition samt
            en sänkt uppräkning av kompensationen till myndigheter för pris-
            och löneökningar, kvarstår om inte annat framgår av denna motion.
            Vi väljer att siffersätta våra satsningar bara för 2019, men satsningarna
            ska betraktas som långsiktiga eftersom de lägger grunden för den
            ekonomiska politik som behövs kommande mandatperiod. Vi kommer
            att fortsätta att ta fram nya förslag för att möta de viktigaste
            samhällsproblemen och för att Sverige bättre ska ta vara på framtidsmöjligheterna.
          </p>
          <head xml:id="i-3DVxNaFZhVMSsV5XWMjpHf" type="h3">
            Överbrygga klyftorna och bryt bidragsberoendet
          </head>
          <p xml:id="i-MdtnSsmgCFsttUUuZPcrpy">
            Varje människa ska ges möjlighet att bestämma över sitt eget
            liv och jobba hårt för att uppfylla sina drömmar, men i dag lever
            var sjunde svensk på bidrag. Trots att vi befinner oss mitt i
            en högkonjunktur ökar klyftorna mellan dem som har egen försörjning
            och dem som lever i utanförskap. Vi ser ett bidragsberoende som
            inte bryts, en ny underklass som växer fram och ett utanförskap
            som riskerar att gå i arv. Det finns ingen större uppgift framöver
            än att överbrygga dessa klyftor.
          </p>
          <p xml:id="i-B97KikGJzrCUGGuFJMKSvU">
            Fortfarande är det stora grupper som på högkonjunkturens topp
            har svårt att få ett första jobb. Framför allt är det utrikes
            födda och unga med låg utbildning som har det svårt på dagens
            svenska arbetsmarknad. De som skulle kunna bidra på arbetsmarknaden
            och försörja sig själva hamnar utanför. Fler enkla jobb är en
            del av lösningen, men även skolan är avgörande för att ge alla
            chansen att nå så långt de kan och vill. Om fler kommer i arbete
            kan fler försörja sig själva, vilket minskar fattigdom och inkomstklyftor.
            En politik för fler jobb är därför den bästa fördelningspolitiken.
          </p>
          <p xml:id="i-YVCYP7knCd2mNGierNjMng">
            Två av tre som börjar få försörjningsstöd fastnar i långvarigt
            bidragsberoende. Det kan vi inte acceptera. Liberalerna föreslår
            därför att ett nytt mål om halverat bidragsberoende införs som
            styråra för den ekonomiska politiken.
          </p>
          <head xml:id="i-RFHCejQMZd8nDvV5CLTEtN" type="h3">
            Stabila statsfinanser och förmåga att klara kommande kriser
          </head>
          <p xml:id="i-RSnT9JLCGD8o7cDsCKgN2K">
            För att kunna finansiera satsningar på välfärd och trygghet,
            sänkta skatter på jobb och företagande och en skola med kunskap
            för alla är det avgörande att Sverige har ett finanspolitiskt
            ramverk som för politiken i en stram och ansvarsfull riktning.
            Tillsammans med övriga allianspartier, regeringen och Vänsterpartiet
            har Liberalerna kommit överens om ett nytt överskottsmål, men
            regeringen planerar inte för att nå detta, trots att högkonjunkturen
            erbjuder alla möjligheter till det. Konsekvensen blir att framtida
            generationer skuldsätts och att vi riskerar att inte ha de marginaler
            som krävs nästa gång ekonomin hamnar i kris.
          </p>
          <p xml:id="i-8deVBARnKJHgsovD3ygNQJ">
            Efter flera goda ekonomiska år visar prognoserna nu att en konjunkturavmattning
            är på väg. Ingen högkonjunktur varar för alltid – inte heller
            denna. Exakt när konjunkturen kommer att vika nedåt är osäkert,
            men att Sverige står sämre rustat nu än inför tidigare lågkonjunkturer
            är tydligt då regeringen valt kostsamma utgiftsreformer framför
            strukturreformer. Den mycket expansiva finanspolitiken mitt i
            högkonjunkturen har gjort svensk ekonomi känslig för nedgångar
            i konjunkturen.
          </p>
          <p xml:id="i-X4e7sk6DLeHdcnGRqDPQVk">
            Den extraordinärt expansiva penningpolitik som fördes i Sverige
            och resten av världen under finanskrisen har visat sig vara svår
            att vända. Vi står nu på toppen av en högkonjunktur med fortsatt
            negativ styrränta. Det penningpolitiska instrumentet har alltså
            till stor del satts ur spel inför kommande lågkonjunktur.
          </p>
          <p xml:id="i-B4dM1KL4YZXoaiwDdWXohv">
            Liberalernas principiella syn på finanspolitiken är att Sverige
            ska kunna klara av kommande kriser och att det finansiella sparandet
            ska vara tillräckligt för nödvändiga strukturreformer i framtiden,
            utan att trycket på välfärden ökas. Finanspolitiken behöver vara
            väl avvägd och långsiktigt hållbar. Därför presenterar vi en ekonomisk
            politik som är fullt finansierad och som skapar arbete, betonar
            välfärdens kärna och tar ansvar för statsfinanserna.
          </p>
          <head xml:id="i-Rf6Q1Fnzy7En6yqR3HjY1R" type="h3">
            Regeringens arbetslöshetsmål misslyckas
          </head>
          <p xml:id="i-WuFLxucF76CwwvQ2o4bCgM">
            Regeringen har misslyckats med jobben och kommer inte att nå
            sitt eget arbetslöshetsmål om lägst arbetslöshet i EU år 2020.
            När regeringen Löfven tillträdde 2014 låg vi på plats 12. Nu ligger
            Sverige på plats 17. Ingenting talar för att Sverige kommer att
            nå målet till 2020.
          </p>
          <p xml:id="i-NfvNL7TEtmthV1vL35MJtN">
            Både Konjunkturinstitutet, Ekonomistyrningsverket och Finanspolitiska
            rådet har upprepade gånger slagit fast att regeringens reformer
            har en negativ eller obetydlig effekt på sysselsättningen. Att
            sysselsättningen ändå har ökat har sin grund i jobbreformer under
            alliansåren och i den kraftfulla internationella högkonjunkturen.
          </p>
          <p xml:id="i-VnkwXYxfjk24sgKepQaEGQ">
            Liberalerna har hela tiden kritiserat regeringens arbetslöshetsmål
            eftersom det styr i fel riktning: bort från fler jobb och mot
            siffertrixande. En ekonomisk politik som ensidigt formuleras med
            sikte på arbetslöshetsstatistiken leder till att det räknas som
            en framgång om människor förtidspensioneras, sjukskrivs eller
            slutar leta efter arbete. Då sjunker nämligen arbetslösheten.
          </p>
          <head xml:id="i-Fap1RfJGnhXSFLNfaimLDk" type="h1">
            Nytt sysselsättningsmål
          </head>
          <p xml:id="i-7zo4uxA6SJuvADT3qfcyvf">
            Liberalerna föreslår, grundat i Finanspolitiska rådets reformförslag,
            att Sverige inför ett nytt sysselsättningsmål med en tydlig uppföljning.
            Förslaget innebär att ett huvudmål, tre delmål och två särskilt
            prioriterade deluppgifter till 2025 läggs fast.
          </p>
          <p xml:id="i-YP9d3eUVP1r4yREvSSikz6">
            Huvudmålet är tydligt: Sverige ska år 2025 ha 70 procents sysselsättning
            i åldern 15–74 år. I dag, på toppen av högkonjunkturen, är sysselsättningsnivån
            67,7 procent.
          </p>
          <p xml:id="i-Y2mzJeWyShoWQNjq3Ftk7F">
            Huvudmålet bryts ned i tre delmål: sysselsättningen för utrikes
            födda ska öka till 65 procent (i dag 62 procent), sysselsättningen
            för unga ska öka till 50 procent (i dag 42 procent) och sysselsättningen
            för äldre ska öka till 25 procent (i dag 17 procent).
          </p>
          <p xml:id="i-Axzq21JecC4msyMAzBDGmn">
            Samtidigt finns behov av att ytterligare peka ut två kategorier
            där utanförskapet i dag särskilt riskerar att permanentas: utrikes
            födda med högst förgymnasial utbildning samt unga, här räknat
            som 20–24 år, med högst förgymnasial utbildning. Att öka sysselsättningsgraden
            där till 45 respektive 50 procent (i dag 36 respektive 41 procent)
            görs därför till två prioriterade deluppgifter.
          </p>
          <p xml:id="i-NPLFAjHgj1wjPK5zXpErqR">
            Vi kan inte acceptera att det Arbetsförmedlingen kallar gruppen
            arbetslösa med utsatt ställning – där grupperna som är utomeuropeiskt
            födda eller har låg utbildningsnivå dominerar – fortsätter att
            växa till uppemot 300 000 personer. Liberalerna har redan föreslagit
            en lång rad reformer för att öka sysselsättningen bland grupper
            med högst förgymnasial utbildning. Vi vill se inträdesjobb med
            lägre ingångslön och avskaffade arbetsgivaravgifter, vi vill öka
            jobbstimulansen i försörjningsstödet så det lönar sig bättre att
            arbeta och införa ett obligatoriskt krav på motprestation, vi
            vill att arbetslöshetsförsäkringen tydligare ska fungera som omställningsförsäkring
            och vi vill modernisera turordningsreglerna. Fler reformer kommer
            att behövas fram till år 2025.
          </p>
          <head xml:id="i-3eXES5GwCsBdrBSCKWDssg" type="h3">
            Ny genomgripande skattereform för välstånd och välfärd
          </head>
          <p xml:id="i-KSodax2oDky9S37tVrdyEr">
            Sverige är ett land med höga välfärdsambitioner. Därför behövs
            en genomgripande skattereform för att stimulera jobb och företagande,
            så att vi kan garantera fortsatt tillväxt och välfärd även i framtiden.
            För att kunna möta ökande behov i och ambitioner för välfärden
            behöver skattesystemet vara utformat så att det gynnar strävsamhet,
            flit, ambition och risktagande. På sikt vill vi som liberalt parti
            ha ett så lågt skattetryck som möjligt. Under de närmaste åren
            är reformbehoven dock så stora att reformerna behöver vara fullt
            finansierade.
          </p>
          <p xml:id="i-UgkpB4B2YfecLDad54mkW6">
            Liberalernas viktigaste skattepolitiska prioritering är att skatterna
            på arbete, på kort och lång sikt, ska sänkas. Det är centralt
            för att utveckla arbetslinjen, öka antalet arbetade timmar i den
            svenska ekonomin och stärka den svenska konkurrenskraften. När
            fler jobbar kan vi finansiera de satsningar på välfärden som behövs
            för att alla i vårt land ska ha samma livschanser. I det följande
            redovisar Liberalerna inriktningen på den breda reformering av
            skattesystemet som behöver ske.
          </p>
          <head xml:id="i-4mvzH1RKYsDczEeUfUrG1y" type="h1">
            Sänkt skatt på låga inkomster för en breddad arbetsmarknad
          </head>
          <p xml:id="i-G8dVaTreNYVRQy1fUJXVKF">
            För att minska arbetslösheten för dem som står längst från arbetsmarknaden
            måste den totala beskattningen av låga inkomster sjunka, samtidigt
            som avdrag och skattesänkningar för fler enkla jobb, som RUT-avdragen,
            måste öka. Ett antal förslag i den riktningen presenteras i denna
            motion. Genom att göra det billigare och enklare att anställa
            öppnar Liberalerna arbetsmarknaden även för den som har låg utbildning.
          </p>
          <head xml:id="i-71GNCGFaqQSvhZFPBSouM9" type="h1">
            Sänkt skatt för att utbildning ska löna sig bättre
          </head>
          <p xml:id="i-S5MuREdgt3GAUe7Yxca2Aw">
            Sveriges höga marginalskatter på arbete bidrar till att utbildningspremien
            är låg och att antalet arbetade timmar hålls tillbaka. Därför
            lägger vi i denna motion förslag på att brytpunkten för statlig
            inkomstskatt höjs kraftigt och att värnskatten avskaffas. Successivt
            och på längre sikt bör marginalskatterna fortsätta att sänkas
            så att de närmar sig snittet för OECD-länder.
          </p>
          <head xml:id="i-QheJT2kAPJRvpui6aWk2vT" type="h1">
            Skattereform för ökad konkurrenskraft
          </head>
          <p xml:id="i-JBiCzWH6GdP1PX6KdLWbAr">
            Det är genom fler och växande företag jobb och tillväxt skapas,
            och dagens skattesystem tar inte tillräcklig hänsyn till det konkurrens-
            och omvandlingstryck som globaliseringen för med sig. Om företag
            och deras nyckelmedarbetare beskattas hårdare i Sverige än i våra
            konkurrentländer är risken att investeringarna sker utomlands
            i stället. En skattereform behöver därför prioritera en konkurrenskraftig
            bolagsskatt, för att motverka arbetslöshet och utanförskap.
          </p>
          <head xml:id="i-WsSkcGZCx2xCGBZhEPgwc7" type="h1">
            Rörlighet på bostadsmarknaden
          </head>
          <p xml:id="i-P8mJFu9K1N8Ca5GhZ56Xz">
            Det finns få områden i samhället där skillnaden i individers
            makt och frihet är lika stor som på bostadsmarknaden. Den som
            redan är etablerad på bostadsmarknaden eller som har pengar kan
            välja sin bostad, men för många ungdomar och nyanlända är situationen
            en helt annan. Bostadsmarknaden måste därför präglas av större
            rörlighet, och byggandet av nya bostäder måste vara stort för
            att motverka detta. Fastighetsbeskattningens konstruktion är avgörande
            för att åstadkomma detta. Liberalerna vill sänka de olika flyttskatterna
            för att öka rörligheten. Samtidigt måste skattesystemet bidra
            till att dämpa och stabilisera prisutvecklingen på bostäder genom
            att stegvis trappa ned ränteavdragen på bostadslån.
          </p>
          <head xml:id="i-Q6tnr6DkfEpS2meGTLh2Ph" type="h1">
            Sänkta skatter behöver finansieras och förorenaren måste betala
            för sig
          </head>
          <p xml:id="i-HXhaUNvf8y8HMhMUhBim95">
            Varken de offentliga finanserna eller hushållen ska behöva bära
            konsekvenserna av en alltför snabbt avvecklad högskattepolitik.
            Skattesänkningarna i en genomgripande skattereform behöver därför
            vara fullt ut finansierade. Generella konsumtionsskatter har lägre
            negativa effekter på tillväxt och sysselsättning än andra skatter.
            Miljöskatterna bör höjas ytterligare och dagens undantagsregler
            ses över samtidigt som subventioner fasas ut, både för att skynda
            på klimat- och miljöomställningen och för att finansiera andra
            skattesänkningar.
          </p>
          <head xml:id="i-LABJJkAxp9HtMe7hcSYqxy" type="h3">
            Värna valfriheten
          </head>
          <p xml:id="i-UQyTEYa4CVTPk7AekVndYK">
            Valfrihet i välfärden ger människor makt över sina egna liv.
            Det är du som ska välja förskola och skola till dina barn, din
            egen vård och vilken äldreomsorg du ska ha. Ingen annan.
          </p>
          <p xml:id="i-3GLZi9wCAmJgsvd3TqTTXS">
            Det förslag som gäller överskottsbegränsningar i välfärdssektorn,
            och som regeringen nu valt att gå fram med, riskerar att slå direkt
            mot de 340 000 elever som valt en friskola men också mot dem som
            valt ett vårdalternativ eller en äldreomsorg i privat regi. Att
            några av Sveriges bästa välfärdsaktörer kan tvingas lägga ned
            skapar en otrygghet för många människor i hela landet. Så ska
            vi inte ha det.
          </p>
          <p xml:id="i-YL2UK4h9E3izb8vhLS9vRe">
            De allra flesta personer som verkar inom välfärden, inom såväl
            privat som offentlig regi, drivs av en vilja att göra gott. Tyvärr
            finns det ett fåtal oseriösa aktörer som ger de andra ett dåligt
            rykte. Dessa aktörer har ingen plats i välfärden. Det ska ställas
            tuffa kvalitetskrav på den som verkar i välfärden.
          </p>
          <p xml:id="i-EActDhSfxruD76bFFe2PYW">
            Liberalernas åsikt är enkel: Den som gör ett bra jobb ska vara
            välkommen att driva allt från förskolor till äldreboenden. Den
            som gör ett dåligt jobb ska inte begränsas av ett vinsttak, den
            ska inte finnas i välfärden alls.
          </p>
          <head xml:id="i-WVmaiPTZPLQJuadXtNyBuW" type="h3">
            Infrastruktur för frihet, tillväxt och miljö
          </head>
          <p xml:id="i-LE4Gzw8VMombjnEtqeRDPP">
            Välfungerande kommunikationer och modern infrastruktur är grundläggande
            förutsättningar för individens frihet, ett blomstrande näringsliv
            och en öppen marknad. Flödet av varor och tjänster skapar hållbar
            tillväxt för Sverige, och handeln med andra länder stärker Sveriges
            position i den globala ekonomin. Därför är det viktigt att infrastrukturinvesteringar
            analyseras långsiktigt och ur ett helhetsperspektiv.
          </p>
          <p xml:id="i-QTC1GLDT4SDdXJVrK7LesD">
            Liberal miljö- och klimatpolitik utgår från försiktighetsprincipen
            och att förorenaren ska betala. Transportsektorn är strategisk
            i arbetet för ett klimatneutralt Sverige. Fossildrivna fordon
            står fortfarande för en mycket stor del av utsläppen av växthusgaser
            även om vi i dag ser en förbättring jämfört med för tio år sedan.
            Men omställningen mot en fossilfri fordonsflotta går inte tillräckligt
            snabbt.
          </p>
          <p xml:id="i-CEKTb7BY1XMgXLgMgk5Y5r">
            Liberalernas infrastrukturpolitik hänger nära ihop med vår klimat-
            och miljöpolitik och vår tillväxtpolitik. Resenären ska enkelt
            kunna göra klimatsmarta val, och de som fraktar gods ska kunna
            använda sig av klimatsmarta lösningar oavsett transportslag. Det
            är viktigt att politiken tar hänsyn till de skilda förutsättningar
            som råder i olika delar av landet. Det gäller t.ex. kommunikationerna
            mellan fastlandet och Sveriges största ö, Gotland, samt Sveriges
            förbindelser med kontinenten via Öresundsregionen.
          </p>
          <p xml:id="i-RBjq4EpCkZyNqNU2ZJBgYQ">
            Sveriges vägar är viktiga för att hela landet ska fungera och
            många sträckor behöver rustas upp och förstärkas. Järnvägen måste
            rustas upp för att möta de nationella och regionala behoven. Det
            finns stora miljövinster att göra med en ökad andel godstransporter
            via järnväg och sjöfart i stället för väg. Allt fler väljer cykeln
            framför bilen och den som cyklar gör en stor insats för miljö
            och klimat.
          </p>
          <p xml:id="i-6GDQv9wBrexNUmuivi9jnb">
            En utförlig beskrivning av Liberalernas politik på infrastrukturområdet
            finns i budgetmotionen för 2018 med anknytande motioner från allmänna
            motionstiden. I samband med riksdagsbehandlingen av regeringens
            kommande skrivelse om åtgärdsplanering för transportsystemet 2018–2029
            avser vi att återkomma med ytterligare förslag.
          </p>
          <head xml:id="i-SDXtMLsZa2yDyQTVz3FZ6s" type="h2">
            Allt börjar med en bra skola
          </head>
          <p xml:id="i-Kaz451RvzKiuMaeQ9VcFef">
            Kunskap är skolans huvuduppdrag. Skolan ska ge varje barn de
            kunskaper som krävs för att kunna förverkliga sina livsdrömmar,
            utöva sitt demokratiska medborgarskap och finna sig till rätta
            i världen.
          </p>
          <p xml:id="i-FU5JGxWjKNKwwciVCWQwrq">
            Innan maktskiftet 2006 präglades svensk skolpolitik av rädsla
            för att mäta elevers kunskaper med sjunkande resultat som följd.
            Liberalerna ledde i alliansregering en total omläggning av svensk
            skola som måste fullföljas vid ett eventuellt maktskifte efter
            höstens val eftersom vi nu med oro ser hur regeringen bryter mot
            den inslagna kunskapslinjen i svensk skolpolitik. Regeringen konstaterar,
            helt korrekt, att kunskapsresultaten hos svenska elever förbättrats
            efter en lång period av försvagade resultat i internationella
            mätningar, men gör inga analyser eller drar några som helst slutsatser
            av vad det beror på. Liberalernas uppfattning är att det var Alliansens
            skolreformer som banade väg för de förbättrade resultaten.
          </p>
          <p xml:id="i-FLzjk1mMYpdwNd6HkRSdJs">
            Liberalerna vill göra ytterligare ekonomiska satsningar på skolan,
            men mer resurser är inte tillräckligt. Också attityden till skolan
            måste förändras. Lärare ska respekteras för sina kunskaper och
            ha de befogenheter som krävs för att skapa studiero i klassrummet.
            Sverige behöver fortsätta arbetet med att lyfta läraryrket och
            höja lärarnas status, inte bryta med det kunskapsfokus som nu
            åter växer fram.
          </p>
          <head xml:id="i-QdTaePDX1cGThD28cnBt9u" type="h1">
            Bättre villkor för lärare – stor satsning på lärarlöner
          </head>
          <p xml:id="i-T8Dt6jhpVcvgJf56uwMrne">
            Skickliga lärare är den avgörande faktorn för att höja resultaten
            i skolan. Liberalerna vill höja lönerna för skickliga lärare och
            reformera lärarutbildningen för att göra läraryrket mer attraktivt.
            Liberalerna föreslår en ny satsning på höjda lärarlöner som sammantaget
            motsvarar 4 miljarder kronor årligen.
          </p>
          <p xml:id="i-TyZcS1EzvnhKYwLRTZfq2X">
            Skolverket har i sina prognoser beräknat att det de närmaste
            fem åren kommer att saknas 77 000 utbildade lärare. Det är uppenbart
            att anställningsvillkoren sammantaget inte är tillräckligt bra
            för att attrahera fler att bli lärare eller att få dem som finns
            i yrket att stanna kvar. Det är också så att det är alltför få
            lärarstudenter som examineras varje år för att täcka det framtida
            behovet av lärare. Det är särskilt allvarligt i kategorin ämneslärare
            på högstadiet och gymnasiet där dessutom de flesta avhoppen från
            utbildningen sker.
          </p>
          <p xml:id="i-W1QQqUXxC9bLAvCdRpueGF">
            För att motverka lärarbristen måste lärarnas löner höjas och
            arbetsvillkoren förbättras rejält. Lärarnas karriärmöjligheter
            måste stärkas, och särskilt gäller det ämneslärarna där de framtida
            bristerna är som störst.
          </p>
          <p xml:id="i-JyDBXWCQhJ1mcdNaMBdDfp">
            Den nuvarande regeringen har valt att inte fortsätta att bygga
            ut karriärtjänstreformen i den takt som alliansregeringen planerade.
            Liberalerna vill åter höja ambitionsnivån och införa nya karriärvägar
            och därutöver göra en särskild satsning på särskilda karriärtjänster
            i utanförskapsområdena.
          </p>
          <p xml:id="i-VoyS39rUVLRwJhkY8K1g2r">
            Liberalerna föreslår att befattningen som huvudlärare inrättas
            i alla ämnen och att en huvudlärare ska ha en lön på 5 000 kronor
            mer per månad än övriga lärare. Huvudläraren ska finnas i låg-
            och mellanstadiet i ämnen där det förekommer nationella prov och
            i samtliga ämnen på högstadiet och gymnasiet.
          </p>
          <p xml:id="i-J4Ro8xuCeEo7B6dpfTqNGB">
            Att lektorer med en avlagd doktors- eller licentiatexamen finns
            anställda på gymnasiet och högstadiet utvecklar ämneslärarna,
            stärker samarbetet med högskolor och universitet samt skapar en
            ytterligare karriärväg. Liberalerna föreslår att lektorer i ämnen
            inrättas och att en lektor ska ha en lön på 10 000 kronor mer
            i månaden än övriga lärare.
          </p>
          <p xml:id="i-8wBUSmEcxZEDk4dNELwxAi">
            Det finns ett stort behov av att införa metodik, dvs. undervisningsskicklighet,
            i lärarutbildningen. Utbildningen i metodik ska bedrivas av yrkesskickliga
            förstelärare som är verksamma i skolväsendet. Liberalerna föreslår
            att metodiklektorer ska inrättas vid lärarhögskolorna och att
            en metodiklektor ska ha ett lönepåslag på 5 000 kronor i månaden.
          </p>
          <p xml:id="i-MT7N7JGsJ3y4z1wyMQtYXQ">
            Tjänsterna som huvudlärare och lektor ska regleras i skollagen.
            För satsningen på ämneslärare och fler karriärtjänster inrättas
            30 000 tjänster som huvudlärare i ämne avsätts 2,5 miljarder kronor
            från 2019 och framåt, för 1 000 tjänster som inrättas som lektor
            i ämne avsätts 400 miljoner kronor från 2019 och framåt samt för
            1 000 tjänster som metodiklektorer vid lärarhögskolorna avsätts
            100 miljoner kronor från 2019 och framåt.
          </p>
          <p xml:id="i-NJd6kUf2DDMf5t6KCySpnQ">
            I den nyligen presenterade utredningen Med undervisningsskicklighet
            i centrum – ett ramverk för lärares och rektorers professionella
            utveckling (SOU 2018:17) föreslås att den karriärstegsreform som
            alliansregeringen införde ska utvecklas till ett professionsprogram
            som ska omfatta rektorer och flera karriärstegsteg för lärare.
            För att professionsprogrammet ska bli framgångsrikt föreslår Liberalerna
            att det kopplas ihop med en löneutveckling. För höjda löner i
            enlighet med utredningens förslag till professionsprogrammet avsätts
            1 miljard kronor från 2019 och framåt.
          </p>
          <p xml:id="i-AQFd7QttDU1AY3VL7P9UjN">
            Liberalerna föreslår att ett års vidareutbildning i ämneskunskaper
            på universitet ska vara ett krav för huvudmännen att erbjuda för
            alla lärare inom grundskolan och gymnasiet. Under denna utbildning
            erhålls 80 procent av ordinarie lön. Även rektorernas behov av
            utveckling och vidareutbildning måste uppmärksammas på ett motsvarande
            sätt. För kompetenslyftet för lärare och rektorer avsätts för
            år 2019 800 miljoner kronor.
          </p>
          <p xml:id="i-Qsc6wh4T8djiCm59h1Eoen">
            För att minska lärarnas arbetsbörda bör andra yrkeskategorier,
            såsom lärarassistenter, avlasta lärarna.
          </p>
          <p xml:id="i-V3oby3MvJCZzstKUMoZ6VL">
            Regeringens enda lösning för att avhjälpa lärarbristen är en
            fortsatt utbyggnad av lärarutbildningen. Enligt Liberalerna kommer
            det inte att lösa lärarbristen eftersom flera lärosäten i dag
            inte kan fylla sina platser och ett stort antal lärarstudenter
            hoppar av och inte fullföljer utbildningen. Liberalerna avvisar
            därför regeringens förslag om en utbyggnad av lärarutbildningen
            eftersom det endast riskerar att försämra utbildningens kvalitet.
          </p>
          <p xml:id="i-Dw6cdzgxj7bXDwRFnepYNY">
            För att höja kvaliteten behöver ämneslärarutbildningen centraliseras
            till de större universiteten. De praktisk-estetiska högskolorna
            och de tekniska universiteten ska kunna fortsätta att utbilda
            ämneslärare i sina ämnen. Den kompletterande pedagogiska utbildningen
            för den som har ämneskunskaper ska också i framtiden kunna ges
            på fler lärosäten. Utbildningen för förskollärare och grundskollärare
            bibehålls på nuvarande orter. Ämneslärarutbildningen bör förändras
            så att undervisningen i ämneskunskap och metodik utökas på bekostnad
            av allmän pedagogik. Ämneslärarutbildningen bör motsvara en magisterexamen.
          </p>
          <p xml:id="i-CTBiUq4H9QnxPVmdNfp9ac">
            För elever i skolor i utanförskapsområden – områden där arbetslösheten
            är hög och utbildningsnivån låg – är utmaningarna extra stora.
            För att uppmuntra lärare och rektorer att söka sig till tjänster
            i skolor i utanförskapsområden ska dessa erbjudas särskilda karriärtjänster
            med bättre löne- och arbetsvillkor. Liberalerna anvisar 600 miljoner
            kronor för karriärtjänster i utanförskapsområden.
          </p>
          <head xml:id="i-NPdycYDCPYjBtJVJRcuWfS" type="h1">
            Fortsatta reformer av skolväsendet
          </head>
          <p xml:id="i-2EXG6syndCoy2AxxA6UTd2">
            Kommunaliseringen av skolan var ett misslyckande. För att ge
            alla elever en likvärdig skolgång bör staten ta tillbaka ansvaret
            för det offentliga skolväsendet. Staten ska vara arbetsgivare
            för lärarna, finansiera undervisningen och utforma ett nationellt
            utvärderingssystem för likvärdighet.
          </p>
          <p xml:id="i-FA1A7g7XsKCbbtUbfUCGaL">
            Läroplanen ska revideras med ökad betoning på faktakunskaper
            i olika ämnen, och mindre av att elever ska analysera, resonera
            och diskutera olika ämnen, mindre av att eleverna själva ska ta
            eget ansvar för sin inlärning genom stora projekt och mer av traditionell
            aktiv lärarledd undervisning där mötet mellan lärare och elever
            står i centrum – kalla det gärna katederundervisning även om katedern
            som möbel inte står kvar i dagens klassrum.
          </p>
          <head xml:id="i-KMWyXQGRUHTgaW7g84tNF5" type="h1">
            Bättre stöd till barnen med de största svårigheterna
          </head>
          <p xml:id="i-3fBUqnNa8hVwUWXmCZa8jk">
            Det behövs fler särskilda undervisningsgrupper i svensk grundskola,
            där elever med inlärningssvårigheter och elever som är utåtagerande
            kan få det stöd som de behöver. En del elever bör kunna få all
            sin undervisning i en sådan grupp i stället för i en hel klass,
            andra ska kunna få undervisning i den lilla gruppen under en begränsad
            tid, i vissa ämnen eller under vissa moment. Det tabu som funnits
            mot nivågruppering måste brytas. Sådana grupper kan innehålla
            elever som är permanent placerade i en sådan grupp, i stället
            för i en vanlig skolklass, men också elever som placeras tillfälligt
            eller för en viss period.
          </p>
          <p xml:id="i-NMsicjQmTLVUMNPJGzuEr2">
            Fler behöver gå ett extra år i grundskolan. Detta bör ske så
            tidigt som möjligt i skolan. Elever som inte når de mest centrala
            målen på de nationella proven i årskurs 3 bör i normalfallet gå
            ett extra år på lågstadiet. I dag måste rektorn i sitt beslut
            motivera varför en elev med underkänt går kvar ett år. I framtiden
            bör en rektor också kunna motivera varför en elev med underkänt
            skickas vidare till nästa årskurs, trots att man vet att sannolikheten
            för misslyckande är mycket stor.
          </p>
          <p xml:id="i-TQNCqEKfwWmGD8ZCRWtBuv">
            Det behövs också specialskolor och resursskolor för elever med
            de allra största svårigheterna, t.ex. omfattande funktionsnedsättning.
            Den trend som svept över svenskt skolväsen där dessa skolenheter
            har avvecklats har varit olycklig. Såväl särskolan som specialskolan
            ska vara kvar som egna skolformer.
          </p>
          <p xml:id="i-VNNWAhqHfhaEsYbZryqsXV">
            Sverige behöver fler speciallärare. Vi bör inom tio år komma
            upp i Finlands nivå, vilket betyder att vi behöver dubblera antalet
            som examineras varje år från ungefär 800 till 1 600. De nya speciallärarna
            ska i första hand utbildas för låg- och mellanstadiet. För den
            särskilda satsningen på speciallärare avsätter vi 300 miljoner
            kronor årligen från 2019 och framåt.
          </p>
          <head xml:id="i-TnCbp9Uub8yazqADpoicwG" type="h1">
            Extra mycket tid för nyanlända elever
          </head>
          <p xml:id="i-HFVVDwsDDM1Z4z9M6z2s4H">
            De nyanlända som kommer till Sverige i förskole- och lågstadieåldern
            klarar sig ofta förhållandevis bra i skolan. För de nyanlända
            som kommer till Sverige i tonåren är förutsättningarna betydligt
            sämre. För att ge nyanlända elever en chans att nå kunskapsmålen
            är det rimligt att förlänga skolplikten till 18 år när så krävs.
            Liberalerna vill även ge alla nyanlända elever extra lektioner
            i svenska och låta rektorerna få större möjlighet att anpassa
            läroplanen för dessa. Vi vill också halvera sommarlovet för nyanlända
            elever som behöver mer tid att läsa svenska. Ett särskilt preparandår
            inrättas för nyanlända elever som siktar på att snabbt börja på
            gymnasiets teoretiska program. Sammantaget omfattar denna satsning
            1,5 miljarder kronor för år 2019.
          </p>
          <p xml:id="i-UtHVN9XKtDEfBRXUPM2H8V">
            Förskolans betydelse för barns utveckling, inte minst gällande
            språkträning för nyanlända barn, är central. Vårt förslag om språkförskola
            för nyanlända återfinns i avsnittet om integration.
          </p>
          <head xml:id="i-P4ZafubwYAVFj2zJy5k3hJ" type="h1">
            Tioårig grundskola och mer tid för lärande
          </head>
          <p xml:id="i-9tEW6Gizo1N22S8xVW9QeJ">
            I ett internationellt perspektiv sker skolstarten i Sverige sent.
            I majoriteten av de europeiska länderna är skolan tioårig och
            skolstarten sker vid sex års ålder. Regeringen har valt att göra
            den tidigare frivilliga förskoleklassen obligatorisk. Liberalerna
            vill i stället att den ordinarie skolstarten sker vid sex års
            ålder även i Sverige. Därmed förlängs skolplikten till tio år
            och förskoleklassen omvandlas till den första av tio årskurser
            i grundskolan. Fördelen med detta är att grundskolans läroplan
            och kunskapsmål börjar tillämpas redan för vetgiriga sexåringar
            och att skollagens rätt till stöd gäller sexåringarna. För införande
            av tioårig grundskola reserverar Liberalerna 200 miljoner kronor.
          </p>
          <p xml:id="i-C3qeYwvWERSq3eWWUzu7me">
            Liberalerna vill utöka den generella undervisningstiden så att
            den närmar sig ett OECD-snitt; inte minst bör denna utökning av
            undervisningstiden ske inom ämnena idrott och hälsa och matematik.
            För att finansiera fler undervisningstimmar i grundskolan generellt
            avsätter Liberalerna 1 150 miljoner kronor per år. Därtill gör
            Liberalerna ett särskilt tillskott på 245 miljoner kronor för
            fler matematiktimmar i högstadiet.
          </p>
          <head xml:id="i-31pWTSstEHYGkeFzjHtDGy" type="h1">
            Gymnasieskola med fler vägar till yrkeslivet
          </head>
          <p xml:id="i-JtaMLida547GTshJRso3DD">
            Gymnasieskolan ska förbereda både för vidare studier och för
            arbetslivet. Det ska finnas yrkesprogram som är både två- och
            treåriga och treåriga studieförberedande program som ger behörighet
            till högre studier. Den tvååriga yrkesutbildningen ska organiseras
            som en yrkesskola som är sökbar för alla och utbildningarna ska
            ha tydligt yrkesfokus. Alla treåriga gymnasieprogram ska avslutas
            med ett samlat ämnesprov, ett nationellt examensprov, som en bekräftelse
            på den kunskap eleven har erhållit under sina gymnasiestudier.
            Liberalerna vill gå längre än regeringen när det gäller yrkesutbildningens
            utformning och föreslår en gymnasial lärlingsutbildning där branscher
            och arbetsgivare ges ett ökat inflytande och ansvar för hela utbildningen,
            så kallade branschlärlingar.
          </p>
          <p xml:id="i-SfFY2NfFuZKNFejkw7QEAK">
            De moderna språkens ställning i gymnasiet ska stärkas. C-språket,
            det andra moderna språk man kan läsa på gymnasiet, minskar i intresse.
            Behoven av breda språkkunskaper växer och det krävs reformer för
            att ytterligare stärka incitamenten att läsa moderna språk, t.ex.
            genom att fler meritpoäng ges till fördjupade studier i moderna
            språk.
          </p>
          <head xml:id="i-CxewFSPV5zFYWik9wBaP4U" type="h1">
            Försvara valfriheten
          </head>
          <p xml:id="i-6VB5cjqPxoicqjJAxoC91S">
            Kvaliteten och valfriheten ska värnas. Därför försvarar vi det
            fria skolvalet. En förutsättning för friskolor är att de uppfyller
            kvalitetskrav och präglas av långsiktigt ägande. I stället för
            att begränsa valet av skola vill vi införa ett aktivt val av skola
            där kommunerna får ansvar för att förbättra informationen så att
            det blir självklart för alla att göra ett aktivt skolval. Kommunala
            skolor ska också i begränsad omfattning kunna frångå närhetsprincipen
            för att få till stånd en jämnare fördelning av nyanlända och asylsökande
            i skolorna på samma sätt som de fristående skolorna i dag kan
            frångå kösystemet.
          </p>
          <head xml:id="i-EofESv2WS1TMKeoqpUEPak" type="h1">
            Lugn och arbetsro i klassrummen
          </head>
          <p xml:id="i-DBgbZqRepiTz7VbzRNcFGf">
            Internationella undersökningar visar att Sveriges skolor har
            stora ordningsproblem. Vi vill införa mobilfrihet på lektionerna,
            ge skolorna möjlighet att ge eleverna skriftliga ordningsomdömen
            och skärpa lagstiftningen så att det blir lättare för rektorer
            att flytta elever som hotar och utövar våld mot andra elever.
            Liberalerna anvisar 200 miljoner kronor för satsningen på studiero
            och ordningsomdömen.
          </p>
          <head xml:id="i-6Ntzye77oGQ42Ed2NWjYjM" type="h1">
            Rättvisare betygsättning och central rättning av nationella prov
          </head>
          <p xml:id="i-2y6NBKAFuGxzM1bkotidkZ">
            Liberalerna anslår resurser för central rättning av nationella
            prov i gymnasiet. Regeringen har nyligen beslutat att göra de
            nationella proven i gymnasiets årskurs 1 och 2 frivilliga. Liberalerna
            vill att samtliga nationella prov i gymnasiet bibehålls och att
            Skolinspektionen begär in de nationella prov som skrivs och genomför
            en central rättning av dessa. Även proven i årskurs 9 ska rättas
            centralt. Skolinspektionen ska ges tydligare instruktioner att
            skärpa kraven så att de s.k. glädjebetygen försvinner och skolor
            som missköter sig ska, oavsett huvudman, tvingas att vidta åtgärder
            för att minska skillnaden mellan betyg och provresultat. Den yttersta
            konsekvensen för en skola som inte rättar till felaktigheterna
            är att tillståndet dras in. För att täcka de ökade lönekostnaderna
            för den centrala rättningen avsätter vi 300 miljoner kronor årligen
            från 2019 och framåt.
          </p>
          <p xml:id="i-EAxTwvmkxwzjJEVDvKX4Qm">
            De återkommande internationella kunskapsproven PISA och Timss
            görs helt digitalt i Sverige. Att låta Skolverket genomföra egna
            årliga datoriserade PISA-mätningar i alla teoretiska ämnen som
            inte har nationella prov med ett begränsat urval av elever på
            våren i årskurs 9 skulle koppla betygsättningen till kunskapsnivån.
            Det skulle vara ett effektivt sätt att minska betygsinflationen
            och få likvärdiga betyg.
          </p>
          <head xml:id="i-3bNRrd6LKsUbKrspN5X5hG" type="h1">
            Utveckla vuxenutbildning och lärlingsjobb
          </head>
          <p xml:id="i-PRiozxdkCb3NHxpudr7ypY">
            Det behövs nya former av vuxenutbildning och fler lärlingsanställningar.
            Alliansen inrättade yrkeshögskolan, som ger eftergymnasiala yrkesutbildningar
            som svarar mot arbetslivets behov. Yrkeshögskolan har visat sig
            framgångsrik. Studietakten är hög och andelen examinerade som
            har arbete året efter sin examen ligger mycket högt.
          </p>
          <p xml:id="i-amWMiPxrGmzzdEDRxsvsY">
            Med inspiration av yrkeshögskolan vill vi gå vidare och införa
            yrkesskola, en yrkesutbildning för vuxna motsvarande gymnasial
            nivå, med stort inslag av arbetsplatsförlagt lärande. Utbildningen
            ska rikta sig till personer utan gymnasiekompetens, främst nyanlända,
            men kan även vara ett alternativ till gymnasieutbildning för andra.
          </p>
          <p xml:id="i-YDqHRGCUpGR32JCc35MNNW">
            Liberalerna har kritiserat regeringen för att på toppen av högkonjunkturen
            göra kraftiga utbyggnader av den icke rättighetsstyrda kommunala
            gymnasiala vuxenutbildningen, eftersom det finns andra former
            av vuxenutbildning som snabbare leder till arbetsmarknaden i tider
            av arbetskraftsbrist. Av liknande skäl har vi under högkonjunkturen
            avvisat den nya stödformen studiestartsstöd, som hittills fått
            begränsat genomslag. Vår grundläggande kritik kvarstår, samtidigt
            som vi nu när konjunkturen är på väg att vända anser att en ytterligare
            analys krävs innan volymen på dessa satsningar ändras.
          </p>
          <head xml:id="i-Qzf9FNA2fQ4inirXAVzZCu" type="h3">
            Högre studier och forskning i världsklass
          </head>
          <p xml:id="i-L334heDjgUTpWFiHX62jLk">
            Genom att Sverige förblir en högskole- och forskningsnation i
            världsklass kan nya företag och jobb skapas, men regeringen hotar
            kvaliteten på landets högre utbildning. Det kraftigt utökade antalet
            platser på högskolan har redan fått negativa effekter. Förra året
            uppmanade regeringen högskolorna att bredda rekryteringen genom
            att i praktiken sänka kraven så att fler skulle bli godkända.
            Regeringen har avskaffat den kvalitetsutvärdering av universiteten
            som alliansregeringen införde och ersatt den med ”självutvärdering”,
            där varje högskola utvärderar sig själv. Regeringens senaste förslag
            för att försämra kvaliteten är att det nu ska bli lättare att
            komma in på högre utbildning utan gymnasiestudier. Regeringens
            stegvisa ambitionssänkningar vad gäller kvaliteten i den högre
            utbildningen måste stoppas.
          </p>
          <p xml:id="i-B1Xwe7nWuBm246hyfZVdD1">
            Studiemedelssystemet ger möjligheter för alla, oavsett ekonomisk
            bakgrund, att bedriva högre studier. Det är en viktig del i Liberalernas
            politik för social rörlighet. De gjorda förändringarna i studiemedelssystemet
            ligger fast.
          </p>
          <p xml:id="i-DmfJirLquxoLHN1mmnUrwg">
            Under Liberalernas ledning presenterade alliansregeringen två
            forsknings- och innovationspropositioner som sammantaget innebar
            att nivån på de årliga statliga forskningsanslagen höjdes med
            mer än 30 procent. Liberalerna anser att de historiskt stora satsningarna
            på forskning och innovation måste fortsätta. Liberalerna föreslår
            därutöver en kvalitetssatsning på hum-/sam-utbildningar vid högskolor
            och universitet, eftersom dessa utbildningar har låg andel lärarledda
            timmar.
          </p>
          <head xml:id="i-XUhnLqwHauvpoGKiKrgRyB" type="h2">
            Varje människa behövs: förbättra integrationen
          </head>
          <p xml:id="i-F2dgC1nqyFS1Gi8n7tR4YR">
            En människas bakgrund ska inte få avgöra hennes framtid. Den
            övertygelsen ligger bakom liberalers engagemang för bättre integration.
            Den som flyttat till Sverige från ett annat land har med sig kompetens,
            erfarenheter och framtidsplaner.
          </p>
          <p xml:id="i-2T9K8KhmPFYBytZDUfvwF9">
            Invandringen har gjort Sverige bättre. Att det är möjligt att
            plugga, jobba och finna kärleken över gränserna handlar om varje
            människas frihet. Att företag kan rekrytera rätt kompetens, oavsett
            om det gäller kockar eller it-experter, är en nyckelfaktor för
            Sverige som dynamisk ekonomi. För forskningen och kulturlivet
            är utbyte över gränserna en självklarhet. Sverige har även tagit,
            och ska fortsätta att ta, ett stort ansvar för att ge förföljda
            människor en fristad.
          </p>
          <p xml:id="i-PhqTyQPAACWgoBcVTYw8eB">
            Men vi måste också tala öppet om att integrationen inte fungerar
            tillräckligt bra. Liberalerna väjer inte för de problem som en
            misslyckad integrationspolitik fört med sig: arbetslöshet, bristande
            språkkunskaper, hedersförtryck och otrygghet i förorter och utanförskapsområden.
          </p>
          <p xml:id="i-XkQohpy1oCgDfNNMt6nXWq">
            Det behövs en liberal integrationspolitik som både ger människor
            fler möjligheter och ställer tydliga krav. Det handlar om att
            hålla ihop vårt land och att ge alla människor framtidstro. Den
            som invandrat till Sverige ska inte bara släppas över gränsen,
            utan också släppas in i samhället på riktigt så att hen kan bygga
            sin framtid.
          </p>
          <p xml:id="i-S5bJdncmaLu5VkA9JV8RQk">
            Liberalerna vill ha en human flyktingpolitik där alla EU-länder
            hjälps åt och där Sverige är med och tar sin del av ansvaret.
            Asylrätten ska värnas. Liberalerna är kritiska till de förslag
            som lagts fram om att inskränka asylrätten.
          </p>
          <p xml:id="i-YJN7t4R4H7gdcQUj49BBB">
            Dagens svenska asylsystem, byggt på individuell prövning av asyl-
            och skyddsskälen och möjlighet att överklaga avslagsbeslut till
            domstol, är mer rättssäkert än ett system där politiker avgör
            vilka individer som får stanna. Men individuell prövning innebär
            också att den som bedöms sakna asyl- och skyddsskäl behöver lämna
            landet. När det av politiska skäl görs avsteg från detta urholkar
            det tilltron till asylsystemet. Liberalerna avvisar därför regeringens
            förslag om att en grupp på ca 9 000 unga vuxna ska kunna stanna
            på grund av motiv som inte har med asyl- eller skyddsskäl att
            göra. Den kostnadseffekt detta medför har inte inräknats i finansieringen
            av andra förslag i denna motion.
          </p>
          <head xml:id="i-Tvhbtdkmt6iYwqigaWCtMP" type="h3">
            Satsa på svenska språket
          </head>
          <p xml:id="i-TdEw6kSedoyB4cEmFEL8FU">
            Att kunna svenska är biljetten in i det svenska samhället, till
            frihet och självbestämmande. Att behärska språket ger större möjligheter
            att få jobb och en egen lön. Om fler utrikes födda kvinnor lär
            sig svenska och får en egen lön ökar deras frihet och självbestämmande.
            Och när en nyanländ kvinna får jobb skapas positiva effekter för
            hela familjen.
          </p>
          <p xml:id="i-LShYCzdqJ7kJKVLN1xFZwk">
            Liberalerna har länge drivit frågan om språkets betydelse för
            integrationen. Svenska språket ska gå som en röd tråd från de
            första dagarna på ett asylboende fram till svenskt medborgarskap.
            Vi vill ge alla möjligheter att lära sig svenska: i skolbänken,
            på jobbet och genom att vara delaktiga i samhället.
          </p>
          <head xml:id="i-Y1APc3j6PfVRUcLQQusGxC" type="h1">
            Språkförskola för nyanlända
          </head>
          <p xml:id="i-TgSQMYdeGtPd9CihP6pGiu">
            Förskolan spelar en viktig roll för barns lärande och språkutveckling.
            Barn som gått i förskolan har lättare att klara skolan. Förskolan
            fyller en särskilt viktig roll för de barn som inte talar svenska
            och som inte heller har föräldrar som är svensktalande. Dessutom
            kan barnens deltagande i förskolan ha en positiv effekt på nyanlända
            föräldrars, särskilt kvinnors, möjligheter att få jobb.
          </p>
          <p xml:id="i-EyhUd9cakJFZFL9Cf8rsQT">
            Liberalerna vill därför införa en obligatorisk språkförskola,
            15 timmar i veckan, från tre års ålder för alla nyanlända barn
            och barn till nyanlända. Språkförskolan ska ske i integrerad form
            i den vanliga förskoleverksamheten, men innebär att de nyanlända
            barnen varje vecka får särskild träning i svenska språket. Detta
            kräver en statlig satsning på förskolans roll för språkutveckling.
          </p>
          <p xml:id="i-KGj37r3pxW1AjiuVrsUAdi">
            På samma sätt som görs inför förskoleklasser bör alla kommunens
            barn bjudas in till ett aktivt förskoleval för att öka möjligheterna
            för föräldrar att välja förskola. Uppskattningsvis 15 000 barn
            omfattas av reformen. Totalt kostar vår språkförskolereform 1,2
            miljarder kronor årligen.
          </p>
          <head xml:id="i-J5FqSoZyzKK85f2dGS1c6g" type="h1">
            Korta och individanpassa sfi
          </head>
          <p xml:id="i-XmtASn598WtavQRGSD2pXy">
            Det behövs ett ökat fokus på resultat i sfi (svenska för invandrare).
            Givetvis behöver hänsyn tas till att deltagarnas förutsättningar
            varierar mycket, men det är uppenbart att det för många tar alltför
            lång tid att klara av sfi-studierna. Vi vill därför införa en
            kontrollstation efter 52 veckors sfi-studier. Om endast begränsade
            studieresultat uppnåtts ska personen i stället ut i jobb eller
            praktik. Fler ska kunna lära sig svenska på jobbet.
          </p>
          <p xml:id="i-6VbGCK9JYucDFnkXb3No93">
            Sfi-undervisningen måste individanpassas mer. Det ska vara möjligt
            att plugga sfi på kvällar, helger och under sommaren för att kombinera
            med t.ex. föräldraledighet eller jobb. Även föräldralediga ska
            lära sig svenska och kommuner ska därför anordna kurser i svenska
            för föräldralediga, t.ex. inom ramen för öppna förskolan. Liberalernas
            satsningar på förbättrad sfi-undervisning för fler beräknas sammantaget
            uppgå till 120 miljoner kronor 2018.
          </p>
          <head xml:id="i-5H4ZYbddt44KL7EiBa9Ju6" type="h1">
            Språk- och samhällstest
          </head>
          <p xml:id="i-Tw3HesXi6SVT8fWB8YVbZr">
            Kunskaper om det svenska samhället och demokratiska värderingar
            är centralt för att kunna bygga sin framtid i Sverige. Det ska
            vara obligatoriskt att delta i samhällsinformation och språkundervisning
            från dag ett. Alla ska få information om grunderna för vårt demokratiska,
            jämställda och sekulära samhälle. Den som vill bli medborgare
            ska göra ett språk- och samhällsprov. För att förbättra samhällsorienteringen
            samt påbörja arbetet med ett språk- och samhällstest för medborgarskap
            satsas 25 miljoner kronor 2019.
          </p>
          <head xml:id="i-GgqhmcNEQJYagEhrB1iarY" type="h1">
            Integration genom skolan
          </head>
          <p xml:id="i-4hsKMu7e7yG2EERuAi1ZFC">
            Många nyanlända elever behöver mer tid i skolan för att klara
            skolans kunskapsmål. Vi vill ge nyanlända elever mer tid i skolan
            och extra undervisning i svenska. Det behövs särskilda insatser
            för skolor i utsatta områden där många nyanlända elever bor. Vi
            vill också se ett stopp för nya religiösa friskolor eftersom de
            bidrar till att parallella samhällen växer fram och motverkar
            integration. Under skolavsnittet i denna motion redogörs utförligare
            för våra skolsatsningar.
          </p>
          <head xml:id="i-ABAaqPjG1VxSPsLzxxW7ab" type="h3">
            Riktiga jobb ger självbestämmande
          </head>
          <p xml:id="i-5disMRz7QC9j9g9mUNZeuD">
            Att jobba, försörja sig själv och vara med och bidra till samhället
            är grunden för att kunna bestämma över sitt liv och vara delaktig
            i samhället. Men för den som har låg utbildning, eller ingen alls,
            är det extra svårt att få jobb. Vi vägrar att hänvisa människor
            till bidrag, utanförskap eller till regeringens låtsasjobb. Ett
            riktigt jobb och en lön att leva på är alltid bättre, även om
            första jobbet är enklare och lönen något lägre.
          </p>
          <p xml:id="i-T25HxyiDzDJmiPPz3QZD8d">
            Liberalerna vill att fler människor ska kunna ta steget från
            utanförskap och bidragsberoende till egen försörjning. Konjunkturinstitutet,
            EU-kommissionen, OECD, IMF och Finanspolitiska rådet har alla
            pekat på att de höga ingångslönerna i Sverige försvårar integrationen.
            Med lite lägre lön på första jobbet och enklare regler för att
            anställa kan arbetsgivare ha både råd och möjlighet att anställa.
          </p>
          <head xml:id="i-JdW1CW9P2CnpgJP7KjRAmZ" type="h1">
            Inför inträdesjobb
          </head>
          <p xml:id="i-CPJigYXiL3mHonWNP1w3iw">
            Liberalerna föreslår en ny anställningsform, inträdesjobb, för
            nyanlända under de fem första åren i Sverige och för unga upp
            till 23 år som saknar fullständig gymnasieutbildning. Lönen uppgår
            till 70 procent av rådande ingångslön i branschen, upp till ett
            tak om 21 000 kronor i bruttolön per månad. Ingen arbetsgivaravgift
            behöver betalas.
          </p>
          <p xml:id="i-Sk4rRA8PkBZEAuwWFayXj5">
            Inträdesjobb ger en ingång till arbetsmarknaden, inte en anställningsform
            för all framtid. En person kan ha ett inträdesjobb i maximalt
            tre år.
          </p>
          <p xml:id="i-NCkfiAsc2s4ueggV6JkvaD">
            Det finns de som hävdar att inträdesjobben handlar om att sänka
            löner för dem som redan har en lön. Det stämmer inte. Inträdesjobben
            handlar om att se till att människor utan lön faktiskt får en
            lön. Kostnaden för införandet av inträdesjobben beräknas första
            året till 376 miljoner kronor, för att de kommande två åren öka
            till 797 miljoner kronor respektive 997 miljoner kronor.
          </p>
          <head xml:id="i-Y1Lnai2WowXyAs4uh3LzcH" type="h1">
            Bredda och utveckla RUT-avdraget
          </head>
          <p xml:id="i-GEi34f3uRswTaNLMNFhyf6">
            Alliansregeringen införde RUT-reformen som lett till att många
            nya jobb skapats och fler, många utrikes födda kvinnor, fått vita
            jobb med lön och pension. Vi breddar RUT-avdraget till fler tjänster
            och tredubblar taket i RUT-avdraget. Samtidigt vill vi se över
            införandet av ett bredare HEM-avdrag för personer över 70 år.
            För att utveckla RUT-avdraget avsätter Liberalerna 730 miljoner
            kronor.
          </p>
          <head xml:id="i-FVfpMhb1sDLtxnAB7s1NFj" type="h1">
            Tydligare krav i etableringsinsatser
          </head>
          <p xml:id="i-HUXN1TMogrdWb8fCWugADY">
            Förväntningarna och kraven på att delta i etableringsinsatser
            måste öka. Riksrevisionen har pekat på att endast ca 37 procent
            deltar i samhällsorienteringen, och även deltagandet i sfi-studier
            är för lågt. Det behövs en tydligare koppling mellan deltagande
            i etableringsinsatser och rätten att få ersättning. Den som inte
            deltar måste få sänkt etableringsersättning.
          </p>
          <head xml:id="i-3vzApYredUSrGkrdpggSYu" type="h3">
            Fokus på jämställdhet och arbete mot hedersförtryck
          </head>
          <p xml:id="i-FfSCCzCTY7DkduxyPaLwkY">
            I mer än hundra år har liberaler kämpat för kvinnors frigörelse,
            och Sverige är i dag ett av världens mest jämställda länder. Liberal
            integrationspolitik har ett självklart fokus på jämställdhet,
            kvinnors frihet och självbestämmande. Därför är det centralt att
            svenska myndigheter inte bidrar till att upprätthålla strukturer
            som minskar kvinnors frihet. Kvinnor och män ska mötas av samma
            förväntningar på att jobba, försörja sig, lära sig svenska och
            stå på egna ben.
          </p>
          <p xml:id="i-9v4UZZRTFPCe7zB7CYxfjQ">
            Att bekämpa hedersrelaterat våld och förtryck är en av de viktigaste
            jämställdhetsfrågorna i dag. Det handlar om att försvara flickors
            och kvinnors, likaväl som pojkars och mäns, frihet och om att
            motverka framväxten av parallellsamhällen. Liberalernas öronmärkta
            fyraårssatsning på en halv miljard kronor för att bekämpa hedersförtrycket
            ligger fast.
          </p>
          <p xml:id="i-4B6YFbHkdTi1gvAnFJZQp3">
            Liberalerna har bl.a. drivit på för att införa lex Fadime – en
            regel om straffskärpning vid brott med hedersmotiv – samt totalförbud
            mot barnäktenskap. Därtill vill vi att utvisning ska ske i fler
            fall där en person har dömts för brott med hedersmotiv.
          </p>
          <p xml:id="i-T1EfBM6K1V61BqqENSziYW">
            Det civila samhället gör ett ovärderligt arbete för att stötta
            unga tjejer och killar men också kvinnor och män som är offer
            för hedersförtryck. Vi vill ge mer stöd till förortens feminister
            och organisationer som bekämpar hedersförtryck samtidigt som vi
            säger nej till bidrag till organisationer som motverkar jämställdhet
            och integration.
          </p>
          <head xml:id="i-JAsgmanrhPwJe1H1QfBMde" type="h3">
            Bryt fattigdomsfällan i bidragssystemen
          </head>
          <p xml:id="i-HBXVEQEhueUW1vmjjQYWQb">
            En ny arbetslöshet har fått fäste i Sverige. Det handlar framför
            allt om nyanlända och unga utan gymnasieutbildning som inte får
            fotfäste på arbetsmarknaden. Som en konsekvens av detta fördjupas
            bidragsberoendet och blir i många fall permanent.
          </p>
          <p xml:id="i-WYzT3afTEZ9JWGt14h53Xa">
            Våra förslag för att bryta fattigdomsfällan i bidragssystemen
            är generella, men har en särskild betydelse i vår integrationspolitik
            för att människor som kommer till Sverige ska kunna stå på egna
            ben och slippa långvarigt bidragsberoende. Det krävs en ny politisk
            inriktning, där bl.a. dessa åtgärder behövs i närtid.
          </p>
          <head xml:id="i-JNB29JbXLyegRPVAeEKq6d" type="h1">
            Sänkt skatt för den som går från bidrag till jobb
          </head>
          <p xml:id="i-MUqyZf88jD5rbzkAVHPx3R">
            Det måste löna sig att arbeta i förhållande till att leva på
            bidrag. Liberalerna föreslår en riktad skattesänkning genom att
            principen ”hälften kvar” införs för den som lämnar försörjningsstöd
            för arbete. Genom att den s.k. jobbstimulansen utvidgas från dagens
            25 procent till 50 procent kan en person med försörjningsstöd
            under två år får behålla mer av en inkomstökning. Kostnaden för
            detta uppskattas till 300 miljoner kronor årligen.
          </p>
          <head xml:id="i-DNi5EBCej6qSRRugnZjJHF" type="h1">
            Motprestation för försörjningsstöd
          </head>
          <p xml:id="i-Q15vUaf5e41eBa13KrRC28">
            Genom att fokusera på vad människor kan bidra med visar samhället
            tilltro till människors förmåga. Samhället ska ha aktivitetskrav
            på arbetsföra människor med försörjningsstöd. Det kan handla om
            att läsa sfi, ta ett praktikjobb eller att söka arbete även utanför
            kommungränsen. Alla kommuner ska tillämpa villkor om motprestation
            för försörjningsstöd för den som är arbetsför.
          </p>
          <head xml:id="i-GrGmBZ58qyoXk1C7uBcaoT" type="h1">
            Reformera bidragssystemet
          </head>
          <p xml:id="i-3ZjRWxRZ3znXrdiL7ExNMX">
            I dag krävs det en nettoinkomst på 11 800 kronor per månad för
            en ensamstående utan barn för att det ska löna sig att arbeta
            i förhållande till försörjningsstödet. För barnfamiljer ligger
            tröskeln ännu högre. Det är viktigt att kommunerna agerar så att
            inte tröskeln för när det lönar sig att arbeta förskjuts upp i
            inkomstskalan. Det krävs därför en genomgripande reformering av
            bidragssystemen.
          </p>
          <p xml:id="i-3LsrvXJ1B82X54Ju4KNn8f">
            Det behövs en bidragskommission som ska ta fram fler förslag
            på hur man kan bryta det långvariga bidragsberoendet. Det kan
            handla om att se hur bidragen bör minska för personer som aktivt
            förlänger arbetslösheten genom att tacka nej till jobberbjudanden
            eller undersöka om etableringstillägget kan individualiseras.
            En annan fråga som behöver belysas är ersättningar för boendekostnader
            inom ramen för ekonomiskt bistånd.
          </p>
          <head xml:id="i-64RFM95TK78NHrxcdgKPTB" type="h1">
            Tydligare regler för kvalificering in i välfärdssystemen
          </head>
          <p xml:id="i-NVSyDxme5UA2QdtLfPpYiW">
            Det är viktigt för legitimiteten i välfärdssystemen att vissa
            grupper inte särbehandlas. Därför föreslår Liberalerna att de
            särskilda regler som finns för flyktingar, alternativt skyddsbehövande
            och övriga skyddsbehövande vad gäller aktivitets- och sjukersättning
            samt garantipension tas bort. Med förändringen kommer flyktingar
            att behandlas på samma sätt som anhöriginvandrare och andra kategorier
            av invandrare. Detta innebär en sammantagen kostnadsminskning
            med 300 miljoner kronor inom aktivitets- och sjukersättningen
            och 300 miljoner kronor inom garantipensionen.
          </p>
          <head xml:id="i-2QnPNBufJ388nZq49Nq75U" type="h3">
            Tryggare förorter
          </head>
          <p xml:id="i-E7zrrn6mH7C2xuF5f8Kop">
            Rättssamhället har förlorat sin legitimitet och kontroll i många
            utsatta bostadsområden och förorter. Många upplever att samhället
            övergett dem.
          </p>
          <p xml:id="i-KjKjyJyb3nRGfJ4FJLQxUi">
            Det är viktigt med förebyggande arbete, skola och jobb för att
            barn ska få en bra start i livet. Men det räcker inte. När det
            går snett måste samhället reagera. Rättsstaten måste återupprättas.
            Och framför allt: fler måste få hopp om framtiden genom jobb,
            lyckade skolresultat och en bättre boendemiljö.
          </p>
          <p xml:id="i-Pu7aAwytyYNjDcS8qcPvt3">
            De närmaste åren behövs stora satsningar på fler poliser och
            fler trygghetsvakter. Det behövs också mycket tidigare sociala
            insatser för att fånga upp ungdomar på väg in i kriminalitet.
          </p>
          <p xml:id="i-QrWg14PujRnNkEFdBbpwKw">
            Skolan i många utsatta områden har stora utmaningar. Liberalerna
            anser att de elever som har sämst förutsättningar ska ha mer ekonomiska
            resurser, men också möta de skickligaste lärarna. Detta beskrivs
            närmare i avsnittet om skolan i denna motion.
          </p>
          <p xml:id="i-5C5drfLrfvijqukHGMpQy1">
            Bostadssegregationen är ett betydande samhällsproblem. Vi vill
            ha fler hyresrätter men vi vill också att det ska finnas bättre
            valmöjligheter att äga sin bostad – även i de utsatta områdena.
            Trångboddhet får stora sociala konsekvenser särskilt för barn.
            Otillåten vidareuthyrning måste motverkas. Eget boende (EBO) ska
            inte avskaffas men dess negativa konsekvenser måste begränsas.
            Migrationsverket ska kunna begränsa EBO i vissa kommuner eller
            kommundelar.
          </p>
          <head xml:id="i-RZG9z7Gv9UH7QeD7p4kign" type="h2">
            Gör livet större för fler
          </head>
          <head xml:id="i-w1NNPYTe3iXfMUW7aVd8h" type="h3">
            Frihet för människor med funktionsnedsättning
          </head>
          <p xml:id="i-HThgTKaAhe56ihuo2Tr2AK">
            LSS-reformen var ett stort framsteg i arbetet för full delaktighet
            och jämlikhet för personer med funktionsnedsättningar. Det mest
            uppmärksammade inslaget i reformen var rätten till personlig assistans.
            Tanken var att människor som dagligen är beroende av olika stödinsatser
            skulle få ett reellt inflytande över sina liv, t.ex. över vem
            som skulle ge hjälp och stöd.
          </p>
          <p xml:id="i-CFaD2KVxe8didKjXttcVVB">
            Möjligheten att få personlig assistans har dock under lång tid
            urholkats genom allt snålare rättspraxis, genom låga och uteblivna
            uppräkningar av schablonersättningar och genom ett ensidigt fokus
            på kostnadskontroll. På grund av regeringens krav på Försäkringskassan
            att hålla tillbaka utvecklingen av antalet personer med assistans
            och på snålare rättspraxis har ett mycket stort antal människor
            de senaste åren förlorat rätten till statlig assistansersättning.
            Andelen som beviljas assistansersättning vid en ny ansökan är
            lägre än någonsin. Regeringens utredning om LSS har med ensidigt
            fokus på kostnadskontroll spätt på oron i stället för att skingra
            den. Det behövs en utredning. LSS-reformen är över två decennier
            gammal. Den är lappad och lagad, samtidigt som samhället och situationen
            för personer med funktionsnedsättningar förändrats. Men fokus
            i utredningen måste vara att utveckla LSS-reformen, inte att avveckla
            den. Det räcker dock inte med förändrade direktiv till utredningen.
            Oron behöver skingras nu. Det behövs tydliga besked att personer
            med omfattande funktionsnedsättningar ska få möjlighet att leva,
            inte bara överleva.
          </p>
          <p xml:id="i-LGAgpAQYCx5aU5uk3Y6Bwq">
            År 2015 hade 16 152 personer insatsen personlig assistans via
            LSS med mer än 20 timmar i veckan via Försäkringskassan. I januari
            2018 var det 14 803 personer. Om andelen av befolkningen skulle
            ha varit densamma som 2014 skulle antalet personer vara ungefär
            17 200. Det betyder att det är 2 400 personer som har drabbats
            av LSS-nedskärningen.
          </p>
          <p xml:id="i-PLJDYWWpzmHi91bY72QVJA">
            Vi avsatte i vår budget för 2018 1 miljard kronor mer än regeringen
            per år de närmaste åren, för att möjliggöra mer generösa bedömningar
            av rätten till statlig assistansersättning. Men eftersom nedskärningarna
            fortgått bedömer vi nu att vi behöver lägga sammanlagt 1,5 miljarder
            kronor per år mer än regeringen. Bakgrunden är att det är fler
            som har drabbats än vad som tidigare har uppmärksammats. Satsningen
            handlar om att återställa LSS för de 2 400 personer som blivit
            av med den på grund av regeringens politik.
          </p>
          <p xml:id="i-Bg3ZpWrZP7JFyzwEGjfc7j">
            Personlig assistans är en avgörande frihetsfråga. Personer med
            omfattande funktionsnedsättningar ska få möjlighet att leva, inte
            bara överleva. För oss liberaler är det alltid prioriterat att
            öka friheten för dem som är i störst behov av andras hjälp.
          </p>
          <head xml:id="i-SBfhxHwXzTqJjBVffi4C7n" type="h3">
            Vård i tid och tid i vården
          </head>
          <p xml:id="i-8PD8HZvJbaAeUSxf5VExCU">
            Alla ska kunna lita på att vården finns där när man behöver den.
            Svensk hälso- och sjukvård ligger i topp i internationella jämförelser
            när det handlar om medicinska resultat. Men köerna är alldeles
            för långa, och vården hänger inte ihop. Tillgängligheten och kontinuiteten
            måste öka. Vi liberaler föreslog därför i vår höstbudget en stor
            satsning på ett primärvårdslyft, där fler ska få möjlighet att
            få en fast husläkare som samordnar den vård man behöver.
          </p>
          <p xml:id="i-Dk1bYWHuiEDCdA7mcW6YW2">
            Vi vill återinföra en uppdaterad kömiljard som belönar de landsting
            och regioner som klarar av att korta köerna. Väntetiderna ska
            kortas i hela vården, inte bara för första besöket. Vi säger nej
            till vinstförbud. Det är bra att många vill erbjuda vård – och
            utan dem blir köerna längre. I dag är köerna kortare i de landsting
            eller regioner där Liberalerna är med och styr.
          </p>
          <p xml:id="i-ErsfCiEryU7KQFzz2rHQVH">
            Många av de brister patienter upplever i vården – köer, överbeläggningar
            och ibland dåligt bemötande – kan helt eller delvis förklaras
            med brist på sjuksköterskor, och särskilt specialistsjuksköterskor.
          </p>
          <p xml:id="i-GFWMcW4Xo7EdGqtZSthsvL">
            Det finns många människor i Sverige som har en sjuksköterskeutbildning.
            Men alltför få av dem vill arbeta i vården, och de som arbetar
            i vården har alltför ofta arbetsuppgifter som innebär att deras
            kompetens inte används på bästa sätt. Det är också en hög medelålder
            bland yrkesverksamma specialistsjuksköterskor, och stora pensionsavgångar
            väntar.
          </p>
          <p xml:id="i-VbZ1gpePGWXQso3kRQnNcb">
            Liberalerna föreslår därför en budgetsatsning på 500 miljoner
            kronor för att skapa en modern, akademisk specialistutbildning
            för sjuksköterskor. De ska få möjlighet att specialisera sig med
            lön under utbildningen, inom ramen för yrkeslivet, på liknande
            sätt som redan sker för läkarna. Några landsting och regioner
            gör redan detta, men det är inte rimligt att det är olika villkor
            i olika delar av landet. Det behövs en nationell modell.
          </p>
          <p xml:id="i-LyjWK5L7kf5bMJF3q5P3be">
            Liberalerna har redan tidigare lagt förslag för att locka fler
            till vården, och för att de som arbetar där ska få arbeta på toppen
            av sin förmåga. Vi vill satsa på karriärtjänster för specialistsjuksköterskor
            för att det ska löna sig även för kvinnor att vidareutbilda sig
            och ta på sig större ansvar på jobbet. Vi satsar samtidigt på
            att återinföra vårdbiträden i vården. Det ger en bättre användning
            av vårdens resurser, och gör att fler människor får möjlighet
            att komma in på arbetsmarknaden. Vi föreslår samtidigt skattesänkningar
            som innebär att det lönar sig bättre att utbilda sig till bl.a.
            sjuksköterska.
          </p>
          <p xml:id="i-Y7G4k9CafWYswCawFiVqkR">
            De riktade statsbidragen till sjukvården utgör, med de förslag
            som finns i vårändringsbudgeten, drygt 7,5 miljarder kronor. Det
            är mindre än 3 procent av hälso- och sjukvårdens kostnader. Riktade
            statsbidrag kan göra nytta, om de är klokt utformade, men de avgörande
            besluten för vårdens kvalitet fattas i landsting och regioner.
            Men många av de statsbidrag regeringen har infört riskerar att
            göra mer skada än nytta genom att detaljstyra. Vad gäller statsbidragen
            till landsting – öronmärkta eller ej – ligger skillnaden mellan
            Liberalerna och regeringen inte i storleken utan i utformningen.
          </p>
          <head xml:id="i-8SYdzemkfkvDDRfCGcvEzF" type="h3">
            Trygghetssystem som ökar friheten
          </head>
          <p xml:id="i-UkGtJPKubYGuSFU54kx9wj">
            Det viktigaste för att förbättra situationen för familjer i ekonomisk
            utsatthet är en politik för fler jobb. Barnbidraget är ett viktigt
            generellt bidrag till barnfamiljer, och Liberalerna föreslår att
            nivån på barnbidraget inklusive flerbarnstillägget ligger fast.
            För de barnfamiljer som därutöver behöver ett riktat stöd är bostadsbidrag
            en träffsäker stödform. Liberalerna står fast vid sitt förslag
            om att höja barntillägget i bostadsbidraget med 100 kronor per
            barn och månad, liksom en förstärkning av bostadstillägg för ålderspensionärer
            vad gäller både ersättningsgrad och tak för boendekostnader. Vårt
            förslag är att taket för boendekostnader i bostadstillägget höjs
            stegvis till 7 000 kronor år 2021. Liberalerna konstaterar även
            att garantinivån i sjuk- och aktivitetsersättning höjs den 1 juli
            2018 och att en skattereduktion på sjuk- och aktivitetsersättning
            har införts, liksom att bostadstillägget för personer med sjuk-
            och aktivitetsersättning har byggts ut. Liberalerna anser att
            dessa förändringar bör ligga fast.
          </p>
          <p xml:id="i-E5WS91rNN1f6RzMZiAhAQ5">
            Liberalerna föreslår en ny föräldraförsäkring för att öka drivkraften
            till jämställt föräldraskap samtidigt som valfriheten ökar. I
            stället för dagens system där föräldrapenning kan tas ut ända
            tills barnet fyllt tolv år föreslår vi en modell med kortare ersättningsperiod
            och mer generös ersättning, där merparten av föräldrapenningen
            tas ut under barnets första år när den viktiga anknytningen mellan
            barnet och föräldrarna grundläggs. De föräldrar som vill ska kunna
            välja ett alternativ med något fler ersättningsdagar och lägre
            ersättningsnivå, men också där med tyngdpunkten på de första åren.
            I förhållande till den nu gällande föräldraförsäkringen är vår
            modell kostnadsmässigt neutral för staten, med hänsyn tagen till
            vårt förslag i budgetmotionen vad gäller grundnivån. Vi står fast
            vid att grundnivån bör återställas till den tidigare nivån för
            att inte försvaga drivkrafterna för att söka sig ut på arbetsmarknaden.
          </p>
          <p xml:id="i-WaouJYqMXBDMx3LGuZpT8o">
            Arbetslöshetsförsäkringen är en viktig omställningsförsäkring
            men ska inte fungera som en långvarig försörjningskälla. Vi anser
            att den tidigare nivån på taket i försäkringen gav ett tillräckligt
            gott skydd, och för att förstärka drivkrafterna till att söka
            jobb anser vi även att det bör ske en tidigare avtrappning av
            ersättningsnivån. Vidare bör den karensdag som tagits bort i försäkringen
            återinföras och de tidigare reglerna om arbetslöshetsförsäkring
            vid deltidsarbetslöshet återställas.
          </p>
          <p xml:id="i-NwF7Qa92dDm4ctWsHCEYVq">
            Sjukförsäkringen ska vara en trygg inkomstförsäkring under sjukperioden
            och underlätta den sjukskrivnes återgång till arbetsmarknaden
            när arbetsförmågan finns. Även om det är positivt att prognoserna
            för sjukförsäkringskostnaderna har kunnat justeras nedåt, vilket
            först och främst är en stor mänsklig vinst, är det fortfarande
            viktigt att sjukskrivningsprocessen blir tydligare inriktad på
            att bidra till en återgång till arbetslivet när så är möjligt.
          </p>
          <p xml:id="i-sjZFVQ1XCWBKaC7yjgdnd">
            Liberalerna föreslår att den bortre tidsgränsen i sjukförsäkringen
            återinförs. Vi föreslår vidare att en ny karensdag införs vid
            den 15:e sjukskrivningsdagen och att sjukpenningen betalas ut
            på fortsättningsnivå tidigare än i dag. Dessa åtgärder stärker
            incitamenten för människor som är på väg tillbaka in i arbete
            att ta steget fullt ut. Återinförandet av den bortre tidsgränsen
            i sjukförsäkringen är vidare en signal till den enskilde men framför
            allt till Försäkringskassan att betrakta sjukskrivning som i normalfallet
            en tillfällig åtgärd och inte ett varaktigt tillstånd, och att
            vidta alla åtgärder för att göra det möjligt för den enskilde
            att återgå till arbete. Vidare bör den tidigare nivån på taket
            i sjukförsäkringen återställas.
          </p>
          <head xml:id="i-UoSeiW7pDzWkv967NDWeNT" type="h3">
            Stärkt självbestämmande för äldre
          </head>
          <p xml:id="i-G4bRDFEaT9yChZg9PCoW4j">
            Äldre ska ha samma rätt och möjlighet att bestämma över sin vardag
            som yngre. Därför handlar våra satsningar på äldreområdet om att
            öka äldres egenmakt. Det handlar om att underlätta för äldre som
            vill jobba längre, och om att äldre som behöver hjälp i vardagen
            ska få större makt över den. Åldersgränsen för det förstärkta
            jobbskatteavdraget ska sänkas. Höjd avdragsrätt för RUT-tjänster
            samt breddning av avdraget för gruppen äldre ska utredas. Äldre
            som får del av omsorgstjänster ska få mer att säga till om vad
            gäller vad de ska äta och hur maten ska tillagas. God och näringsrik
            mat samt trivsamma måltider är en viktig kvalitetsfråga i äldreomsorgen.
          </p>
          <p xml:id="i-UU7oiaw4jRfACmywYeKABQ">
            Liberalerna har sedan flera år lagt fram förslag för att förbättra
            ekonomin för pensionärer i ekonomisk utsatthet, genom att höja
            ersättningsgraden och taket i bostadstillägget. Bostadstillägget
            har en avgörande betydelse för att lyfta denna grupp över fattigdomsgränsen.
          </p>
          <head xml:id="i-RjN8NKkN5Ysjrqi8rW7d85" type="h1">
            Bryt ensamheten
          </head>
          <p xml:id="i-3crXSGzYrQY5jWJXUpdGEa">
            I Sverige lever vi ensammast i världen. Fyra av tio hushåll i
            Sverige är ensamhushåll, motsvarande 1,7 miljoner människor som
            lever ensamma. Två av tre personer som är 60 år eller äldre bor
            ensamma. De flesta som lever själva känner sig inte ensamma –
            de har valt det själva och trivs med det. Men alla gör inte det.
            Det händer att människor ligger avlidna i sina hem under lång
            tid, eftersom ingen saknat dem. Var femte människa som dör på
            sjukhus dör alldeles ensam. Den ofrivilliga ensamheten är ovärdig
            och skadlig. Forskning visar att ofrivillig ensamhet är lika farligt
            för hälsan som rökning och fetma. Vi vill att politiken ska göra
            mer för att den som vill ska slippa vara ensam. Vården och omsorgen
            behöver i högre grad organiseras så att ingen ska behöva leva
            eller dö ensam där. Civilsamhället har en viktig roll när det
            gäller att bryta ensamhet och bör få goda förutsättningar för
            detta. Vi kommer att återkomma med finansierade förslag på detta
            område i den kommande budgeten för 2019.
          </p>
          <head xml:id="i-WSe4wyMGJ6MfZyhTSJp4SG" type="h1">
            Förläng arbetslivet
          </head>
          <p xml:id="i-C8zsXkfRQ8P17N63nYUBS9">
            I syfte att fler ska välja att stanna kvar längre i arbetslivet
            införde Alliansen ett förhöjt jobbskatteavdrag för äldre. Det
            förhöjda jobbskatteavdraget gäller i dag för personer som under
            året fyller 66 år eller är äldre.
          </p>
          <p xml:id="i-Th57cpMKdorKMAr5b4Httt">
            Det förhöjda jobbskatteavdraget har, tillsammans med ett förhöjt
            grundavdrag, utvärderats av IFAU som funnit tydliga sysselsättningseffekter.
            Pensionsmyndigheten föreslog 2015 att åldersgränsen för det förhöjda
            jobbskatteavdraget ska sänkas för att uppmuntra människor att
            arbeta längre. För människor med låga pensioner lönar det sig
            i dag inte i tillräcklig omfattning. Liberalerna föreslår därför
            att åldersgränsen justeras ned med två år för att även inkludera
            personer som vid årets ingång är 63 år. Det betyder att denna
            grupp får starkare drivkrafter att förlänga arbetslivet genom
            att de gynnas skattemässigt. Av samma skäl bör löneskatten för
            äldre slopas. Åldersgränsen för rätten att stanna kvar i arbetslivet
            bör höjas till 71 år.
          </p>
          <head xml:id="i-6XJeYrDX6pd8riYT3y3YVj" type="h3">
            Trygghet mot brott
          </head>
          <p xml:id="i-EHDrrvhNeH3BfyGbc3jDmn">
            Tillvaron krymper för den som inte känner trygghet. Att veta
            att polisen kommer när det verkligen behövs, att känna sig trygg
            i sitt bostadsområde, att inte känna sig tvungen att avstå från
            en kvällspromenad – allt detta handlar om frihet i vardagen.
          </p>
          <p xml:id="i-WCoMg1jUQAKLB7FTnLys6V">
            Jämfört med många andra länder är Sverige ett jämförelsevis tryggt
            land. Men det gäller inte alla som bor här. Den senaste nationella
            trygghetsmätningen visar att människors känsla av trygghet har
            minskat och att det fortfarande finns stora skillnader mellan
            olika grupper i befolkningen. Polismyndigheten har identifierat
            61 områden i Sverige där det finns påtagliga problem med kriminella
            nätverk, och det finns 23 särskilt utsatta områden där kriminella
            grupper upprättat parallella maktstrukturer.
          </p>
          <head xml:id="i-5iryM7A3ee5oprsBgeUr99" type="h1">
            Polisyrket måste bli mer attraktivt – höj polislönerna
          </head>
          <p xml:id="i-Q99qix7tSeex7isaCPkKTV">
            Liberalernas mål är att antalet poliser inom sju år ska vara
            minst 25 000, och att antalet civilanställda byggs ut i motsvarande
            takt. Vi är också beredda att tillskjuta de resurser som krävs
            för att möjliggöra detta och förbättra polisens effektivitet.
          </p>
          <p xml:id="i-BcNPqQVCMKo9hvxcr4nZ4r">
            Regeringen redovisar i vårpropositionen målsättningen att öka
            antalet polisanställda med 10 000 personer till år 2024. Sanningen
            är dock att utvecklingen har gått åt rakt motsatt håll under denna
            mandatperiod. Antalet poliser har sjunkit, både räknat i absoluta
            tal och än mer om hänsyn tas till att Sveriges befolkning har
            vuxit under samma period.
          </p>
          <p xml:id="i-BsvyUr4roMCofpFWGbRtzA">
            Regeringens svar har varit att öka antalet platser på polisutbildningen
            och öppna nya polishögskolor. Men inte ens de befintliga platserna
            går att fylla. Ungefär var femte plats på polisutbildningarna
            står tom.
          </p>
          <p xml:id="i-2husriWxMB1PBC7JzoyRgh">
            Polisyrket är ett av de viktigaste yrkena i ett fungerande samhälle,
            och det är av största betydelse att rätt personer söker sig dit.
            I vår satsning på ett utbyggt polisväsen är därför en central
            del att göra polisyrket mer attraktivt.
          </p>
          <p xml:id="i-8jru4A9Km9o4nwvpkSd4ak">
            Därför öronmärker vi 1 335 miljoner kronor för att redan från
            nästa budgetår finansiera en generell lönesatsning för landets
            poliser. Lönesättningen ska även i fortsättningen vara individuell,
            men Liberalernas satsning motsvarar i genomsnitt 4 000 kronor
            i höjd månadslön för en polis, i ett steg.
          </p>
          <p xml:id="i-3kfwimFYi4qANPmAUNKGQL">
            Det behövs en nystart för att svensk polis ska fungera bättre
            – i hela Sverige. Då måste polisyrket bli mer attraktivt och lönerna
            höjas. Liberalerna är det enda parti som tydligt är berett att
            finansiera detta genom en riktad lönesatsning som får fullt genomslag
            från år ett.
          </p>
          <head xml:id="i-LLfq1FCTvfQoh5Hq84AkB2" type="h1">
            Kommunala trygghetsvakter för ökad trygghet
          </head>
          <p xml:id="i-BGqfensHmJeNATr4iotu2z">
            Det tar tid att utbilda de 25 000 poliser som Sverige behöver.
            Under en övergångstid ska staten därför öronmärka bidrag till
            kommuner så att fler ordningsvakter kan anställas i kommunal regi.
            Därför tillskjuter vi 500 miljoner kronor till ett statsbidrag
            som ska medfinansiera hälften av totalkostnaden för minst 2 000
            helårstjänster som trygghetsvakt. Om kommunerna väljer att prioritera
            deltidsanställningar, t.ex. för att lägga tyngdpunkt på trygghetsskapande
            åtgärder under helgkvällar, kan det totala antalet nya tjänster
            som trygghetsvakt ligga väsentligt högre än så, kanske närmare
            5 000–6 000 personer.
          </p>
          <head xml:id="i-UQJmXMMQWeaAisdwEGPiMu" type="h1">
            Ytterligare förstärkningar av rättstryggheten
          </head>
          <p xml:id="i-Nr6vWncJNnckCg5qkCr126">
            Arbetet för att förebygga och bekämpa terrorism behöver förstärkas
            ytterligare. Liberalerna vill även återupprätta beredskapspolisen.
            Beredskapspolisen, som fanns fram till 2012, ska kunna fungera
            som en reservpolis som kallas in vid kriser eller andra situationer
            när den ordinarie samhällsorganisationen är som mest ansträngd.
            Liberalerna vill skapa en modern beredskapspolis på 5 000 personer,
            som ska kunna kallas in i fler situationer än förut. Beredskapspolisen
            ska vara tillgänglig i hela landet och ska stå under befäl av
            polis när den kallas in i tjänst.
          </p>
          <head xml:id="i-AwKi1tqwW7qtxSzqtHWFSS" type="h2">
            Stärkt försvar i en orolig tid
          </head>
          <head xml:id="i-LhktDLKD9ySoWtLes1FHcP" type="h3">
            Sverige hör hemma i Nato
          </head>
          <p xml:id="i-Q5g4Qj4esCaUnNbQscKDps">
            Det säkerhetspolitiska läget har försämrats markant. Den ryska
            militära aktiviteten i Östersjön ökar. Rysslands aggression i
            Ukraina och olagliga annektering av Krim kommer att få följder
            för Europas säkerhetspolitik under lång tid framöver. De skäl
            som Putin angett för inmarscherna i Georgien och Ukraina skulle
            likaväl kunna åberopas mot de baltiska länderna. Vad som skiljer
            de baltiska länderna från Ukraina och Georgien är att de baltiska
            länderna är medlemmar i Nato.
          </p>
          <p xml:id="i-JYJwconmL91dT5FCwFC7Qg">
            Regeringen fortsätter att hävda att Sverige är alliansfritt.
            Det som avgör ifall Sverige är alliansfritt är inte vad våra regeringsföreträdare
            säger utan hur vårt agerande uppfattas av andra länder, inte minst
            Ryssland. Genom Sveriges inträde i EU, den svenska solidaritetsförklaringen
            2009 och våra täta samövningar med Nato står det för varje betraktare
            klart att Sverige i praktiken har valt sida. I dag befinner Sverige
            sig i ett säkerhetspolitiskt ingenmansland utan försvarsgarantier
            och utan trovärdig militäralliansfrihet.
          </p>
          <p xml:id="i-SvAHRe7bv83Q88xEHsT4VT">
            I valet mellan Nato och Ryssland får Sverige aldrig tveka. Nato
            består till största delen av liberala demokratier. Grannländer
            som Tyskland, Norge och Danmark är alla nationer som är medlemmar
            i Nato och som är några av Sveriges viktigaste samarbetsländer.
            Vi behöver samarbeta mer med dessa länder – inte mindre.
          </p>
          <p xml:id="i-Q7ur8saPHDo52PzMN8iwrU">
            Det är mot den bakgrunden som Liberalerna ser det som nödvändigt
            att Sverige så snart som möjligt ansöker om Natomedlemskap. Det
            är nödvändigt för att garantera svensk säkerhet och självständighet.
          </p>
          <head xml:id="i-PMqDXKgLrTxQDX2FbYLuxz" type="h3">
            Frihet måste försvaras – stärk försvaret
          </head>
          <p xml:id="i-JWjap81oLwfoKAjNcCcHYx">
            Sverige kan inte enbart förvänta sig militärt stöd från andra
            länder. Vi behöver stärka vårt nationella försvar för att avskräcka
            en eventuell angripare. Ibland måste frihet försvaras i en strikt
            praktisk bemärkelse.
          </p>
          <p xml:id="i-HMXUtHyrZUA3JUb6GfXTQF">
            Det stod redan från början klart att de medel som regeringen
            2015 anslog för att stärka svensk försvarsförmåga var långt ifrån
            tillräckliga för att Sverige ska kunna leva upp till de krav som
            fred och säkerhet i vår tid ställer. Försvarsmaktens överbefälhavare
            meddelade tidigare i år att Försvarsmakten behöver ytterligare
            18 miljarder kronor fram till 2021 för att svensk stridsförmåga
            inte ska minska. Anslagen som del av BNP har fortsatt att sjunka
            under nuvarande regering och är nu endast 1,1 procent av BNP.
            Genom att parallellt underfinansiera försvaret och befinna sig
            i ett säkerhetspolitiskt ingenmansland utan försvarsgarantier
            gör sig Sverige mycket sårbart.
          </p>
          <p xml:id="i-4gHsWeaC2DmqyvgQBaJr2P">
            Det marginella tillskott som anslås i vårändringsbudgeten är
            långt ifrån tillräckligt. Liberalerna anslår mer än 32 miljarder
            kronor för åren 2019–2021 till försvaret, vilket är 24 miljarder
            kronor mer än vad regeringen satsar. Ambitionen är att försvarsutgifterna
            inom tio år ska nå de 2 procent av BNP som är den rekommenderade
            nivån för Natos medlemsländer. Detta budgeterar vi för genom att
            kontinuerligt tillföra 4 miljarder kronor extra per år till försvaret.
            Det är nödvändigt att försvaret ges en tydlig ekonomisk bana så
            att de olika försvarsmyndigheterna kan rustas upp på ett så resurseffektivt
            sätt som möjligt.
          </p>
          <p xml:id="i-WyKMz9BUUxpjgprAALCN47">
            Liberalerna avsätter 6 miljarder kronor ytterligare till försvaret
            utöver vad ÖB efterfrågar. Vi föreslår att anslagshöjningen i
            huvudsak används för att stärka civilförsvaret och kustförsvaret,
            förbättra anställningsvillkoren och öka antalet värnpliktiga.
            Det svenska kustförsvaret avvecklades helt av den socialdemokratiska
            regeringen 2000. Detta var ett misstag. Ett nytt kustförsvar måste
            sättas upp, med såväl kustrobot som sjömålsartilleri. Kustkorvetterna
            måste förses med större luftvärnskapacitet.
          </p>
          <p xml:id="i-3cFhxGBVG4Hwru3XrqveXF">
            Armén är den försvarsgren som är mest personalkrävande när antalet
            förband ska ökas. Den återinförda värnplikten måste nu användas
            för att öka antalet brigader från dagens två planerade brigader,
            i praktiken en, till fem. Antalet värnpliktiga som kallas in till
            grundutbildning bör år 2025 uppgå till 10 000, vilket är en fördubbling.
          </p>
          <p xml:id="i-CwAHeYVCk99p2R4NKRx8YF">
            Det kommer att innebära ett rejält men välbehövligt tillskott
            för svenskt försvar. För Liberalerna är det givet att försvarsförmågan
            på flera olika sätt måste öka för att möta en ny verklighet.
          </p>
          <head xml:id="i-5peGcNK3dyD4jez8d1VQt7" type="h2">
            Liberalernas strukturreformer för framtiden
          </head>
          <head xml:id="i-WiGK3AW1YAAVrY1g6v1knZ" type="h1">
            Det ska löna sig att jobba, utbilda sig och ta ansvar
          </head>
          <p xml:id="i-5k61DYEtwCWvnycYGET1jE">
            Sänkt skatt på arbete gör det mer attraktivt att börja jobba,
            mer attraktivt att jobba mer och mer attraktivt att stanna kvar
            i arbetslivet upp i åren. När fler kan försörja sig på sitt jobb
            ökar människors frihet samtidigt som ekonomin fungerar bättre.
            Liberalerna lägger i denna motion fram förslag för sänkt skatt
            på jobb i alla inkomstskikt.
          </p>
          <p xml:id="i-NPvSDgegM51BY9Sgj3NpJB">
            Till att börja med ska skatten sänkas för den som går från försörjningsstöd
            till eget arbete. Detta förslag beskrivs närmare i avsnittet om
            integration.
          </p>
          <p xml:id="i-JjiVzoTQzs5g4BCPpVDCnN">
            Vi avvisar regeringens skatterabatt på fackföreningsavgifter,
            och inför i stället en breddad skattesänkning på alla låga arbetsinkomster.
            Det gör att skattesänkningen kommer alla till del, även de 30
            procent av löntagarna som i dag inte tillhör någon fackförening.
            Liberalerna anvisar därför ytterligare 330 miljoner kronor för
            en skattesänkning på låga jobbinkomster, dvs. totalt 3 miljarder
            kronor. Genom detta möjliggörs en breddad skattesänkning så att
            i praktiken alla arbetstagare får en skattesänkning på i snitt
            runt 550 kronor per år.
          </p>
          <p xml:id="i-KQ5Hn6TT89fxQ5NENgKBXx">
            Vi föreslår därutöver sänkt marginalskatt för medelinkomsttagare.
            Jämfört med andra länder har Sverige höga marginalskatter på arbete,
            och dessutom träder de höga marginalskatterna på arbete in mycket
            tidigt i inkomstskalan. Att statlig skatt börjar tas ut även på
            relativt måttliga inkomster höjer marginalskatten kraftigt för
            många kvinnodominerade akademikergrupper och gör att det lönar
            sig mycket sämre att utbilda sig till dessa yrken.
          </p>
          <p xml:id="i-S7hTFdJNUyVqKZRHrv1tn4">
            Därför föreslår Liberalerna en kraftfull höjning av brytpunkten
            för den statliga inkomstskatten. Ingen med en månadslön under
            44 000 kronor ska behöva betala en extra inkomstskatt ovanpå kommunalskatten.
            Med Liberalernas skatteförslag slipper barnmorskor, psykologer,
            apotekare och andra yrkesgrupper i välfärdens kärna att bestraffas
            för sitt karriärval. Liberalerna anvisar 13 miljarder kronor för
            sänkt marginalskatt för medelinkomsttagare.
          </p>
          <p xml:id="i-gKFgmHGGMvp6ozhQmZtr6">
            Liberalerna föreslår även att det andra steget i den statliga
            inkomstskatten, den s.k. värnskatten, avskaffas. Detta är en prioriterad
            reform eftersom denna extra höga inkomstskatt fungerar som en
            straffskatt på den som vill utbilda sig ytterligare och jobba
            mycket. Konkurrensen om specialkompetens hårdnar alltmer. Avskaffad
            värnskatt skulle underlätta för svenska företag att locka till
            sig talanger, eftersom skillnaden i skatt på högspecialiserad
            personal då skulle skilja sig något mindre i Sverige jämfört med
            de länder som konkurrerar med oss om dessa individer. Liberalerna
            anvisar 6,4 miljarder kronor för avskaffad värnskatt.
          </p>
          <p xml:id="i-E6fyfM1xLQqQ5DadnYdc42">
            Den nuvarande regeringen har infört en ytterligare höjning av
            marginalskatten, ovanpå inkomstskatt och värnskatt, genom en gradvis
            avtrappning av jobbskatteavdraget på högre inkomster. Sammantaget
            betyder det att den högsta marginalskatten i genomsnitt ligger
            på över 60 procent och i vissa kommuner närmar sig 65 procent.
            Liberalerna säger nej även till denna extra marginalskatt.
          </p>
          <head xml:id="i-U2wNTRAb9dpo3FneQTbZd3" type="h1">
            Det ska löna sig bättre att spara
          </head>
          <p xml:id="i-GPgvjqFAP4DNCsL1dECCo3">
            I Liberalernas Sverige ska det alltid löna sig att spara. Såväl
            den enskildes frihet och trygghet som samhällsekonomins stabilitet
            gynnas av att hushållen har besparingar som enkelt kan frigöras.
            Liberalerna vill uppmuntra fler att bygga upp en egen buffert
            och föreslår att alla svenskar ska kunna spara upp till 100 000
            kronor skattefritt på ett investeringssparkonto.
          </p>
          <head xml:id="i-KW75DDS5qvzTBUoZzxXX8N" type="h3">
            Grön skatteväxling och slopade subventioner
          </head>
          <p xml:id="i-K6ibuZv1P5AULjFMCzxfb3">
            Klimathotet är på allvar. Extremt väder påverkar allt liv på
            jorden. Arktis isar smälter. Men det går att göra något, och vi
            måste agera nu för att ge våra barn en bättre och renare framtid.
          </p>
          <p xml:id="i-Kz6BVn997tYR3zfV38L8z2">
            Liberalerna står för en smart, grön politik som utgår från marknadsekonomi,
            teknik och utveckling. Vi vill ha mer grön skatteväxling – på
            riktigt. Vi höjer skatterna rejält på verksamheter som skadar
            klimatet och miljön, samtidigt som andra skatter sänks. Vi säger
            också nej till dyra subventioner, dels för att de är mindre effektiva
            än skatter, dels för att de är fördelningspolitiskt orättvisa.
            Vi väljer i stället andra lösningar som är effektivare och mer
            träffsäkra.
          </p>
          <p xml:id="i-DcQtUA2g9Ckf66qF85smrs">
            Liberalerna höjer miljöskatterna med 5 431 miljoner kronor och
            avvecklar ineffektiva klimatåtgärder och subventioner motsvarande
            3 105 miljoner kronor, samt avvisar bonusar för inköp av bilar
            på totalt 1 250 miljoner kronor. Detta innebär en sammantagen
            budgetförstärkning om 9 786 miljoner kronor.
          </p>
          <p xml:id="i-ExpsWs4nGckix4SmuS5gtu">
            På vänstersidan, men tyvärr också i vissa borgerliga partier,
            finns en övertro på att politiken kan subventionera fram de nya
            lösningarna. Men vi liberaler vet att politiker är dåliga på att
            förutse vilken teknik som bär framtiden med sig. Den misslyckade
            satsningen på etanolbränsle är ett sådant exempel.
          </p>
          <p xml:id="i-CaiHiHNmwYnys4fVfzdAo1">
            Därför är det oftast misshushållning med skattepengar att ge
            subventioner till det som politiker hoppas ska bli miljövänligt.
            I stället är det mycket bättre att lägga högre skatter på det
            som vi vet är miljöskadligt. Då får vi effektiva ekonomiska styrmedel
            som gör att det miljöskadliga gradvis fasas ut.
          </p>
          <p xml:id="i-8dbxCjTqf7HzsqV1ryVaNA">
            Till detta kommer ytterligare ett argument, nämligen att miljösubventioner
            är fördelningspolitiskt felaktiga eftersom det största bidraget
            går till den som har störst köpkraft. Det är helt enkelt inte
            rimligt att använda skattepengar till att subventionera höginkomsttagarens
            inköp av en fabriksny elbil. Staten ska inte ge bidrag till välbeställda
            människors inköp av bilar, cyklar och utombordare.
          </p>
          <p xml:id="i-WYidrP7USQQdtUJiTvYQdQ">
            Miljöskatter är fördelningspolitiskt smartare eftersom de riktar
            sig mot konsumtion. Den som har högre inkomst konsumerar mer,
            och då ska den personen också betala mer skatt för sin miljöpåverkan.
          </p>
          <p xml:id="i-VTnQ7uJGjBxpDhX5jxeTM4">
            Vi vet att förutsättningarna är olika i vårt vidsträckta land.
            Därför vill vi ha tuffare regler för reseavdrag i storstadsregionerna
            men generösare regler i de områden där kollektivtrafik inte är
            samma alternativ.
          </p>
          <p xml:id="i-HkhBpu4AR3aaWKhwxDZKUx">
            Vi satsar på åtgärder där klimatutsläppen är som högst, som transportsektorn,
            processindustrin och jordbruket. Det behövs också forskning och
            utveckling t.ex. kring hur industrin minskar sina utsläpp.
          </p>
          <p xml:id="i-V76h1QxWXonokRNdNLkgPR">
            Utifrån principen om att förorenaren ska betala och vår gröna
            skatteväxling vill vi höja förmånsvärdet för bilar som inte är
            miljöbilar. Höjt förmånsvärde innebär att individens beskattningsbara
            inkomst ökar. I stället för systemet med bonus–malus, som innebär
            att skattemedel går till bidrag till privatinköp av bilar, föreslår
            vi en omvänd miljöbilsbonus. Den som köper en ny bil som drivs
            av fossila bränslen ska betala mer i skatt än den som köper en
            ny elbil.
          </p>
          <p xml:id="i-Pghb88vkWCZAjgsTcEGrUL">
            Liberalerna föreslår att en dubbdäcksavgift införs för att minska
            skadliga utsläpp av partiklar. Även miljözoner behövs för att
            i vissa städer få ned hälsofarliga utsläpp. Kommunerna måste därför
            kunna införa miljözoner, men vi är kritiska till regeringens förslag.
            I stället för en detaljerad statlig reglering måste beslut om
            miljözoner med avgifter för fossildrivna fordon kunna fattas på
            lokal nivå.
          </p>
          <p xml:id="i-SXq9uFSSKkGg5mApz27QZX">
            Klimatavtalet från Paris understryker vikten av att avskaffa
            olika former av subventioner och stöd till fossila bränslen. Därför
            vill Liberalerna ta bort nedsättningen av energi- och koldioxidskatt
            för diesel inom gruvindustriell verksamhet liksom inom jordbruket.
          </p>
          <p xml:id="i-3L9dDcqfT5FK7m1MVskfVw">
            Flyget ska liksom andra transportslag stå för sina klimatkostnader.
            Sverige ska driva på för en europeisk flygskatt. Biodrivmedel
            bör användas där det gör mest nytta, t.ex. inom flyg. Flyget bör
            omfattas av ett reduktionspliktssystem, och vi vill prova differentierade
            landningsavgifter utifrån hur mycket biobränsle som används. För
            att stärka konsumentmakten vill vi införa en obligatorisk klimatdeklaration
            i reklam och vid bokning av flygresor. Därmed ser vi andra vägar
            och lösningar än regeringens flygskatt som slår mot svensk konkurrenskraft
            och har begränsad klimatnytta.
          </p>
          <p xml:id="i-VUGg5RdkVbXUgF427ZnGv7">
            Även jordbruket måste stå för sina miljö- och klimatkostnader.
            Användningen av handelsgödsel behöver minska och en del i detta
            är att införa en ny läckageskatt för jordbruket.
          </p>
          <p xml:id="i-MSEwpjMiwgWSgimVV9Tehy">
            För att styra konsumtionen mot mer återvinning och förnybara
            råvaror vill vi införa fler ekonomiska styrmedel. Genom att göra
            det dyrare att köpa bärkassar av fossilplast vill vi minska användningen
            av plastbärkassar vid vardagsinköp, vilket skulle vara till nytta
            för miljön.
          </p>
          <head xml:id="i-KJH8nEhnLa8J477oTfwAkQ" type="h3">
            En arbetsmarknad som fungerar bättre
          </head>
          <p xml:id="i-HRhvfcqUyhTCYNa2GeRUnL">
            En egen försörjning är nyckeln till självständighet och en bättre
            framtid. Det första steget in på arbetsmarknaden är det viktigaste.
            Tyvärr är det steget alltför högt för alltför många.
          </p>
          <p xml:id="i-4g8xZTnFpq6wExFdxjA8Tn">
            Om ingenting görs riskerar klyftan mellan den som är inne på
            arbetsmarknaden och den som är utanför att växa. Vi ser ett bidragsberoende
            som inte bryts, en ny underklass som växer fram, ett utanförskap
            som riskerar att gå i arv och ett samhälle som dras isär. Trots
            att vi befinner oss i en högkonjunktur växer barn upp utan att
            se sina föräldrar gå till jobbet.
          </p>
          <p xml:id="i-MCAgkBrTU9A6eQ7zx5KFyW">
            En ny arbetslöshet växer fram där de arbetslösa i huvudsak är
            människor som över huvud taget inte lyckas etablera sig på arbetsmarknaden.
            Sysselsättningen bland personer med låg utbildning mellan 15 och
            74 år är endast omkring en tredjedel. Det är uppenbart att arbetsmarknaden
            i dag inte är anpassad för den som har låg utbildning och låga
            kvalifikationer.
          </p>
          <p xml:id="i-TdBTKiuu7aiYHbuduppptd">
            Liberalernas inriktning är att den svenska arbetsmarknaden behöver
            mer flexibilitet. Den svenska modellen är i grunden bra, men arbetsmarknadens
            parter har misslyckats med att anpassa den till dagens verklighet
            där en stor grupp nyanlända med låg utbildning behöver etablera
            sig. Om integrationen ska lyckas måste vi ge nya svenskar en ärlig
            chans att komma in på arbetsmarknaden. Vi behöver fler arbetstillfällen
            utan kvalifikationskrav. Vårt förslag till ny anställningsform,
            inträdesjobb, beskrivs närmare i avsnittet om integration.
          </p>
          <head xml:id="i-AWmn19jhYpNFST4icfLiwH" type="h1">
            Satsa på de arbetsmarknadsprogram som fungerar
          </head>
          <p xml:id="i-Bs9Jm8AjUgiWJ8AT1ftQSN">
            Det behövs ett alternativ till regeringens ineffektiva arbetsmarknadspolitik.
            För Liberalerna är det avgörande att fokusera på hur fler jobb
            skapas och hur fler också får en lön att leva på, men ibland behövs
            arbetsmarknadspolitiska program för att arbetssökande ska få ett
            första jobb. I de fallen ska vi satsa på de arbetsmarknadsprogram
            som fungerar väl.
          </p>
          <p xml:id="i-GQ5XzEL6XDxZz6GrXLhUSN">
            Totalt omsätter Arbetsförmedlingen 80 miljarder kronor. Stora
            utbyggnader har gjorts på senare år. Regeringen fortsätter dessutom
            att bygga ut dyra och ineffektiva arbetsmarknadsprogram. Det är
            nya former av subventionerade anställningar som etableringsjobb
            och introduktionsjobb. Det är kostsamma arbetsmarknadsprogram
            som är krångliga för arbetsgivare. Genom att kräva kollektivavtal
            och stänga ute bemanningsföretag kommer dessa arbetsmarknadsprogram
            inte att lösa det akuta problemet med 300 000 arbetslösa som räknas
            in bland s.k. utsatta grupper på arbetsmarknaden.
          </p>
          <p xml:id="i-NMyqwxcbMnmtQ7XU86bJV2">
            Alltför många personer med funktionsnedsättning saknar jobb.
            De olika anställningsstöden för personer med funktionsnedsättningar
            spelar en viktig roll för att individen ska kunna komma i jobb
            och få vara delaktig i den gemenskap som jobbet kan ge. Därför
            vill Liberalerna höja taket för de lönestöd som fungerar effektivt.
            Vi vill samtidigt, i och med en omfattande omstrukturering av
            Arbetsförmedlingen, minska antalet anställningsstöd och renodla
            uppdraget för Samhall så att de som verkligen behöver stöd får
            den uppmärksamhet och det stöd de förtjänar. Sammantaget innebär
            Liberalernas omläggning av arbetsmarknadspolitiken i riktning
            mot mer kostnadseffektiva åtgärder, tillsammans med en motsvarande
            anpassning av den nya myndighetens förvaltningsanslag, att det
            skapas en budgetförstärkning på 15 299 miljoner kronor.
          </p>
          <head xml:id="i-VZiXCz4cpjogET72jHkCa9" type="h1">
            Arbetsförmedlingen behöver läggas ned för att människor ska få
            rätt stöd
          </head>
          <p xml:id="i-PGpRCTFeR7ebdW6UDEEcFg">
            Arbetsförmedlingen i sin nuvarande form ska läggas ned. De som
            står allra längst från arbetsmarknaden får i dag inte det stöd
            de behöver. Därför måste myndighetens fokus läggas om. Samtidigt
            bör andra, mer framgångsrika, matchningsaktörer ta vid för att
            matchningen mellan arbetssökande och arbetsgivare ska bli mer
            effektiv.
          </p>
          <p xml:id="i-Dv8vBXncgpz6yntTzc5dds">
            Det behövs en ny myndighet som prioriterar de grupper som har
            det särskilt svårt att komma in på arbetsmarknaden på grund av
            t.ex. låg utbildning och svag förankring på arbetsmarknaden. Det
            handlar framför allt om nyanlända, unga och personer med funktionsnedsättning.
          </p>
          <head xml:id="i-VmjFgpB8rNq7FqNiWgYw1A" type="h3">
            En bostadsmarknad med fler bostäder och mer marknad
          </head>
          <p xml:id="i-YJsKdX1jEwtcLBKHZCmpuE">
            Den sittande regeringens bostadspolitik har misslyckats. Efter
            finanskrisen 2009 har nybyggandet i Sverige ökat i princip kontinuerligt,
            men inte ens under högkonjunkturens kulmen har byggandet nått
            upp till den nivå som behövs. Sedan hösten 2017 har bostadsmarknaden
            vänt och kurvorna pekar nu tydligt nedåt.
          </p>
          <p xml:id="i-DiUZr6LqMsACdvWdSnZgH1">
            Enligt Boverkets prognos från april 2018 kommer i år 60 000 bostäder
            att påbörjas, vilket är en kraftig nedrevidering jämfört med tidigare
            prognoser och en minskning med nästan 12 procent från 2017. För
            perioden 2017–2020 står Boverket fast vid bedömningen att det
            skulle behöva byggas 80 000 bostäder årligen för att möta behoven.
          </p>
          <p xml:id="i-7HS7MnxPkovqkgD1mdmBi8">
            Det är dags för en omstart för svensk bostadspolitik. För att
            byggandet i Sverige ska ligga på en uthålligt hög nivå krävs reformer
            som skapar långsiktighet. Kortvariga subventioner ger inget långsiktigt
            stabilt bostadsbyggande. Därför säger vi fortsatt nej till regeringens
            subventionspolitik. Detta innebär för 2019 en budgetförstärkning
            på 4 105 miljoner kronor.
          </p>
          <p xml:id="i-LLapS9MqyvYZn3gkZt6QmY">
            I stället för att ge skattemedel till branschen vill vi öka konsumenternas
            – hushållens – möjligheter. Vi stärker de ekonomiskt svagaste
            hushållens köpkraft genom höjda bostadsbidrag och bostadstillägg.
          </p>
          <p xml:id="i-PxzVZhf35M398DAK98HZq9">
            Liberalerna vill gå vidare med ytterligare systemförändringar
            för att korta tiden från plan till bostad. Planprocessen ska förenklas,
            ledtiderna kortas och överklagandereglerna ses över. Fler smärre
            åtgärder ska omfattas av enbart bygganmälan.
          </p>
          <p xml:id="i-AK7WVwh85M3nC6uEviR6VT">
            Hyresrätten är en viktig boendeform. Vi vill förbättra hyresgästernas
            möjligheter att hävda sina intressen. Möjligheten till tvångsförvaltning
            bör användas i högre utsträckning. Dessutom bör Boverket få i
            uppdrag att utveckla en modell för offentlig hyresstatistik, så
            att hyresgäster får lättare att skaffa information om hyresnivån
            i ett bostadsområde.
          </p>
          <p xml:id="i-ScJwF1dMUx6SsDYSEwNa5x">
            Bruksvärdessystemet ska reformeras för ökad rörlighet. Inom det
            befintliga beståndet bör hyressättningen i större utsträckning
            avspegla konsumenternas efterfrågan och individuella val. Vid
            nybyggnation ska fri hyressättning tillåtas. Inom ramen för presumtionshyressystemet
            ska hyror kunna avtalas fritt mellan hyresvärd och hyrestagare,
            utan bortre tidsgräns. Den fria hyressättningen ska kombineras
            med ett starkt besittningsskydd och en förutsägbar indexreglering
            under hela den period hyresgästen väljer att bo kvar.
          </p>
          <p xml:id="i-BKBwvRUPvE4v7HjYd7jUkN">
            Strandskyddet bör decentraliseras genom att kommuner ska kunna
            ansöka om att upphäva strandskyddet för att möjliggöra bostadsbyggande.
            I områden där exploateringstrycket bedöms som exceptionellt högt
            eller synnerliga skäl föreligger ska fortfarande ett strikt strandskydd
            tillämpas.
          </p>
          <p xml:id="i-YUjNagenFUYrqS3hdjD3HN">
            Sverige har sannolikt den högsta sammanlagda beskattningen på
            reavinster från bostadsförsäljningar i hela OECD. Det bidrar till
            lägre rörlighet på bostadsmarknaden och en större bostadsbrist
            än vad som annars vore fallet. Flyttskatterna ska sänkas genom
            att taket på uppskovsbeloppet tas bort permanent och räntebeläggningen
            på uppskovsbeloppet avskaffas.
          </p>
          <p xml:id="i-VcbLkxweFoQpjYGwFFHcCx">
            Hushållens höga skuldsättning gör att ränteavdragen bör trappas
            ned. Liberalerna föreslår att ränteavdragen under en tioårsperiod
            gradvis trappas ned med 1 procentenhet per år från 30 till 20
            procent. Det är viktigt att denna förändring kopplas till andra
            skattesänkningar så att hushållens samlade ekonomi inte påverkas
            negativt.
          </p>
          <p xml:id="i-WMijj8URQ8J8WPi8McBcEZ">
            Samtidigt föreslår Liberalerna att den statliga fastighetsskatten
            på obebyggd tomtmark höjs för mark som är avsatt för byggnation
            av flerbostadshus. I tider av bostadsbrist är det också viktigt
            att skattesystemet skapar incitament för markägare och byggherrar
            att bygga bostäder i stället för att använda marken för andra
            ändamål. Liberalerna föreslår därför en höjning av fastighetsskatten
            för kommersiella lokaler. Sammantaget innebär detta en budgetförstärkning
            på 3,7 miljarder kronor.
          </p>
          <head xml:id="i-AV3x168YftqjGwuamQ8yS5" type="h3">
            Ett starkare Sverige i ett stärkt EU
          </head>
          <p xml:id="i-EZeoBZcUyY5c9qEDAGogKo">
            Liberalerna är Sveriges mest Europavänliga parti därför att vi
            ser vilka möjligheter som EU-samarbetet skapar, både för enskilda
            människor och för Sverige som land. Medan andra partier nu går
            i en mer Europaskeptisk riktning står Liberalerna upp för det
            europeiska samarbetet.
          </p>
          <p xml:id="i-DRVeWhZGNGdMeib1qMYfCo">
            Sverige är en liten öppen ekonomi i Europas utkant helt beroende
            av export, framför allt till Europa. Vi liberaler vill att Sverige
            ska vara en stark röst för att samarbetet ska riktas mot Europas
            framtidsfrågor. EU ska fokusera på ökad frihandel, effektiv användning
            av budgetmedel, ekonomisk stabilitet och att medlemsländerna ska
            ta ett större socialt ansvar för sina medborgare.
          </p>
          <head xml:id="i-8ZRCCBYYDrHfesALGzwQJC" type="h1">
            Ansvar för EU efter brexit
          </head>
          <p xml:id="i-GT7kZCt6Qo1bp3VTd6Z8nE">
            Världen är i ständig förändring och vad som genererar europeiskt
            mervärde av att hanteras på EU-nivå förändras också. Utvecklingen
            i auktoritär riktning i vissa EU-länder måste mötas med största
            kraft från den breda majoriteten medlemsstater och från kommissionen.
            Klimat- och miljöutmaningen blir alltmer akut och kan inte lösas
            av ett enskilt land. Vi måste gå samman för att förebygga terrorism,
            organiserad brottslighet och cyberhot. Även inom forskning och
            utveckling krävs djupare EU-samarbete för att europeiska länder
            inte ska tappa sin ställning och tappa konkurrenskraft. Samtidigt
            är vi mitt i förhandlingarna efter att Storbritannien valt att
            utträda ur gemenskapen och efter sig lämna ett stort hål i budgeten.
            Tillsammans ställer detta EU inför stora utmaningar som bara kan
            mötas genom att medlemsländerna gemensamt bidrar med mer resurser
            till unionen samtidigt som EU måste renodla sin verksamhet och
            fokusera på de saker som görs bättre tillsammans. Jordbrukssubventioner
            och regionstöd till redan utvecklade länder genererar mycket lite
            europeiskt mervärde och är alltså sådant som behöver skalas ned.
          </p>
          <head xml:id="i-VVeMsFq7hpazERKnV4PeMp" type="h1">
            Det brådskar med euron
          </head>
          <p xml:id="i-SfiDwMdfNxnKK22BFYtLoT">
            Storbritanniens utträde ur EU gör att euroländernas dominans
            inom unionen kommer att öka kraftigt, mätt i både ekonomisk dynamik
            och politiskt inflytande. Priset för att fortsätta stå utanför
            valutaunionen kommer att öka väsentligt under kommande år. För
            att svensk ekonomi ska fortsätta att gå bra och för att Sverige
            ska vara en politisk röst att räkna med bör vi införa euron snarast,
            senast 2022.
          </p>
          <p xml:id="i-8ZKb43p6zDKfFVFQTQkDoD">
            Allt pekar på att utvecklingen i riktning mot ett mer integrerat
            EU kommer att öka i tempo efter brexit. Detta är i sig önskvärt,
            men när Frankrikes president Macron med stöd av den tyska koalitionsregeringen
            vill att allt fler viktiga beslut fattas i eurogruppen riskerar
            Sverige att marginaliseras.
          </p>
          <p xml:id="i-4QGkLo6dNoKJJ35GNKy2if">
            Det är inte bara politiskt inflytande vi ger upp genom att stå
            utanför euron, utan även möjligheter till ekonomisk tillväxt.
            Nästan hälften av vårt ekonomiska välstånd kommer från export
            och i stor majoritet till andra europeiska länder.
          </p>
          <p xml:id="i-7KWbV25SRrPatZfYEVEiVR">
            De möjligheter vi går miste om genom att stå utanför eurosamarbetet
            rättfärdigas ofta genom att vi i utbyte får en självständig penningpolitik
            där vi kan besluta om en räntenivå som passar det svenska ekonomiska
            läget. Detta stämmer inte. Som en liten öppen ekonomi kan inte
            Sverige under längre tid ha en räntenivå som avviker signifikant
            från omvärldens. Den svenska reporäntan följer den europeiska
            styrräntan nära. Vårt inflytande över vår penningpolitik hade
            alltså ökat om vi infört euron, eftersom Sverige då hade haft
            en röst i Europeiska centralbanken.
          </p>
          <p xml:id="i-HqnkRrdM3UtkERgPieMSu5">
            Sverige är en del av Europa och våra ekonomier integreras bara
            mer över tid. Att träda in i eurosamarbetet är att göra en långsiktig
            strukturreform för svensk ekonomi och svenskt politiskt inflytande
            i Europa.
          </p>
        </div>
        <div xml:id="i-QXD5RsNUNKP3E4JoQvJnDR" type="signatureBlock">
          <list xml:id="i-Cs6NmfNX5kfcinMNY7kjcH">
            <item xml:id="i-79AQGu57jbYWvAPQN7prfN" type="signature">
              Jan Björklund (L)
            </item>
            <item xml:id="i-JsTHPJCsvpMHoqKWDbZSf9" type="signature">
              Christer Nylander (L)
            </item>
            <item xml:id="i-2oyS5upMytMMAobyvACXk9" type="signature">
              Tina Acketoft (L)
            </item>
            <item xml:id="i-X3tMpYGYujuhiA3nVSa7VG" type="signature">
              Emma Carlsson Löfdahl (L)
            </item>
            <item xml:id="i-31HMoibZniGLQKunMrs4G6" type="signature">
              Mats Persson (L)
            </item>
            <item xml:id="i-EabjiqXZB3e3BWjpfgBE1v" type="signature">
              Maria Weimer (L)
            </item>
            <item xml:id="i-A4HSs7zqGEL7eXVf32GgEG" type="signature">
              Said Abdu (L)
            </item>
            <item xml:id="i-MFBajBFfyHcguAXo5Qnvq2" type="signature">
              Maria Arnholm (L)
            </item>
            <item xml:id="i-GRkNfqTJd65pTLUCo43N6A" type="signature">
              Bengt Eliasson (L)
            </item>
            <item xml:id="i-EuQaUMTB7am9uu7mkoZ3H5" type="signature">
              Roger Haddad (L)
            </item>
            <item xml:id="i-2WpeffB3aeqBqjPU6mXW4b" type="signature">
              Robert Hannah (L)
            </item>
            <item xml:id="i-LjQQXMsUeELJNZTjRS7Apb" type="signature">
              Nina Lundström (L)
            </item>
            <item xml:id="i-GXcMZdmqPsaXMmbg4aaKnW" type="signature">
              Fredrik Malm (L)
            </item>
            <item xml:id="i-AVPGsFvXazt2wYDZgqPap1" type="signature">
              Birgitta Ohlsson (L)
            </item>
            <item xml:id="i-3C4WqdBMM9unS7JuoKtGPp" type="signature">
              Mathias Sundin (L)
            </item>
            <item xml:id="i-JossFZSGAPYjV8Yu2Ynj48" type="signature">
              Lars Tysklind (L)
            </item>
            <item xml:id="i-EkSatAAJcJ3f3AybMaLfn8" type="signature">
              Barbro Westerholm (L)
            </item>
            <item xml:id="i-CsFjX2ekd1nZ3AppPQCAA2" type="signature">
              Allan Widman (L)
            </item>
            <item xml:id="i-P5Hk494GG3wCfVAQyt8ckP" type="signature">
              Christina Örnebjär (L)
            </item>
          </list>
        </div>
        <div xml:id="i-TZLj1QhZ5KbT9mnP4iwFgN" type="motNotes">
          <noteGrp xml:id="i-2fWJ2dpDsiRS9jpQprSPJy">
            <note xml:id="i-H3KzziJ4umKKhWBskGdF5r">
              [1] Det finns andra sätt att genomföra penningpolitisk stimulans,
              men dessa är relativt oprövade i krissituationer.
            </note>
          </noteGrp>
        </div>
      </div>
    </body>
  </text>
</TEI>
