<?xml version="1.0" encoding="utf-8"?>
<TEI xmlns="http://www.tei-c.org/ns/1.0" xmlns:xi="http://www.w3.org/2001/XInclude" xml:id="mot-201819-KU-00393">
  <teiHeader>
    <fileDesc>
      <titleStmt>
        <title>Samers rättigheter</title>
        <author corresp="i-PPZKpwNr5kqkWArvESGC5X">av Jonas Sjöstedt m.fl. (V)</author>
      </titleStmt>
      <publicationStmt>
        <authority>SWERIK PROJECT</authority>
      </publicationStmt>
      <sourceDesc>
        <bibl>
          <title>Motion 2018/19:393 av Jonas Sjöstedt m.fl. (V)</title>
          <idno type="rdwebb">H602393</idno>
          <rs type="number">393</rs>
          <orgName type="comitteeAbbreviation">KU</orgName>
          <ref type="dokument_url_text">http://data.riksdagen.se/dokument/H602393/text</ref>
          <ref type="dokument_url_html">http://data.riksdagen.se/dokument/H602393</ref>
          <ref type="dokumentstatus_url_xml">http://data.riksdagen.se/dokumentstatus/H602393</ref>
          <ref type="docx">http://data.riksdagen.se/fil/8E5DEB7A-2270-4590-A0AC-F7D9099F2586</ref>
          <ref type="pdf">http://data.riksdagen.se/fil/03E302EF-D708-4B57-BC49-54A3CB695DC3</ref>
        </bibl>
      </sourceDesc>
    </fileDesc>
    <profileDesc>
      <particDesc>
        <listPerson>
          <person gender="man">
            <idno>i-PPZKpwNr5kqkWArvESGC5X</idno>
            <name>Jonas Sjöstedt</name>
            <state type="partyAffiliation" ref="Q110837">
              <desc>V</desc>
            </state>
          </person>
          <person gender="man">
            <idno>i-HNw1w34Sd2tGfFnWtdrzZb</idno>
            <name>Jens Holm</name>
            <state type="partyAffiliation" ref="Q110837">
              <desc>V</desc>
            </state>
          </person>
          <person gender="woman">
            <idno>i-3SiHjpmKqDX1ahURx9ZWt3</idno>
            <name>Maj Karlsson</name>
            <state type="partyAffiliation" ref="Q110837">
              <desc>V</desc>
            </state>
          </person>
          <person gender="man">
            <idno>i-JZgLiagTc1Uwgw1yzLWrSS</idno>
            <name>Birger Lahti</name>
            <state type="partyAffiliation" ref="Q110837">
              <desc>V</desc>
            </state>
          </person>
          <person gender="woman">
            <idno>i-9XTMNkDLu5u66FsWiwysh1</idno>
            <name>Karin Rågsjö</name>
            <state type="partyAffiliation" ref="Q110837">
              <desc>V</desc>
            </state>
          </person>
          <person gender="woman">
            <idno>i-PAfMpaW8KP2UfRTBpXARTc</idno>
            <name>Linda Westerlund Snecker</name>
            <state type="partyAffiliation" ref="Q110837">
              <desc>V</desc>
            </state>
          </person>
          <person gender="woman">
            <idno>i-B4hV7rgBZqLtXzSvZhQHbo</idno>
            <name>Mia Sydow Mölleby</name>
            <state type="partyAffiliation" ref="Q110837">
              <desc>V</desc>
            </state>
          </person>
        </listPerson>
      </particDesc>
      <correspDesc>
        <correspAction type="status" subtype="closed"/>
        <correspAction xml:id="i-GRwAxeeVUfUGjR219LFBT4" type="signed"/>
        <correspContext corresp="i-GRwAxeeVUfUGjR219LFBT4">
          <note type="signatory" corresp="i-PPZKpwNr5kqkWArvESGC5X"/>
          <note type="signatory" corresp="i-HNw1w34Sd2tGfFnWtdrzZb"/>
          <note type="signatory" corresp="i-3SiHjpmKqDX1ahURx9ZWt3"/>
          <note type="signatory" corresp="i-JZgLiagTc1Uwgw1yzLWrSS"/>
          <note type="signatory" corresp="i-9XTMNkDLu5u66FsWiwysh1"/>
          <note type="signatory" corresp="i-PAfMpaW8KP2UfRTBpXARTc"/>
          <note type="signatory" corresp="i-B4hV7rgBZqLtXzSvZhQHbo"/>
        </correspContext>
        <correspAction xml:id="i-8PWuagQXhnWuaeB6SpkvVq" type="submitted">
          <date when="2018-11-15"/>
          <time when="14:26:07"/>
        </correspAction>
        <correspAction xml:id="i-W3Wjv3So6dwPFM6cfBmB6D" type="reviewed">
          <date when="2018-11-15"/>
          <time when="15:38:16"/>
        </correspAction>
        <correspAction xml:id="i-XsBDWRkcUtSMBwfFTj5QZ5" type="referred">
          <date when="2018-12-05"/>
        </correspAction>
        <correspAction xml:id="i-XPjESKkb47gYrpBp9RmZ25" type="assigned">
          <date when="2019-04-26"/>
          <time when="11:31:33"/>
        </correspAction>
        <correspContext corresp="i-XPjESKkb47gYrpBp9RmZ25">
          <ref type="assignedTo">Konstitutionsutskottet</ref>
        </correspContext>
        <correspAction xml:id="i-Mkw6ueWnQiXpoFo8iYUYvC" type="behandlas_i"/>
        <correspContext corresp="i-Mkw6ueWnQiXpoFo8iYUYvC">
          <ref type="uppgift">2018/19:KU24</ref>
          <ref type="ref_dok_id">H601KU24</ref>
          <ref type="ref_dok_typ">bet</ref>
          <ref type="ref_dok_rm">2018/19</ref>
          <ref type="ref_dok_bet">KU24</ref>
          <ref type="ref_dok_titel">Minoritetsfrågor</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
      </correspDesc>
      <textClass>
        <catRef scheme="#docType" target="#mot"/>
        <catRef scheme="#motionType" target="#parti"/>
        <catRef scheme="#motionType" target="#fristående"/>
      </textClass>
    </profileDesc>
  </teiHeader>
  <text>
    <body>
      <div xml:id="i-GRLdERHdjPykTkRNmFuQzC" type="motHeader">
        <div xml:id="i-WbdfriEe9idZuw4BHV2dvL" type="motTitle">
          Motion till riksdagen 2018/19:393 av Jonas Sjöstedt m.fl. (V)
          Samers rättigheter
        </div>
      </div>
      <div xml:id="i-RQtZzLqdt2mgUUdAsUXYbt" type="motBody">
        <div xml:id="i-XqkHV6FtUx5sPYqimkHzY6" type="motProposal" subtype="förslag">
          <head xml:id="i-HtFoRHxdgtc7BT5iRkmqPy">
            1 Förslag till riksdagsbeslut
          </head>
          <list xml:id="i-H1Hk6h4rsGxsJVKR4nhGfh" style="ol">
            <item xml:id="i-RkkiNvxyoqxWkus2cwgr33">
              Riksdagen ställer sig bakom det som anförs i motionen om att
              regeringen bör tillse att en oberoende sanningskommission om relationen
              mellan svenska staten och det samiska folket etableras, och detta
              tillkännager riksdagen för regeringen.
            </item>
            <item xml:id="i-LhM8iAoSCEYUYU6HovjNdz">
              Riksdagen ställer sig bakom det som anförs i motionen om att
              regeringen snarast bör återkomma till riksdagen med ett förslag
              om att ratificera ILO-konvention 169 och tillkännager detta för
              regeringen.
            </item>
            <item xml:id="i-TSTbA1JKGkRBDPjAdu47tS">
              Riksdagen ställer sig bakom det som anförs i motionen om att
              FN:s urfolksdeklaration snarast bör implementeras i Sverige och
              tillkännager detta för regeringen.
            </item>
            <item xml:id="i-QBLXDShY8cdG4hz4wTUzDq">
              Riksdagen ställer sig bakom det som anförs i motionen om att
              regeringen bör ta fram ett förslag till konsultationsordning som
              baserar sig på fritt informerat förhandssamtycke och tillkännager
              detta för regeringen.
            </item>
            <item xml:id="i-FTfskdYDBCmuHUh75aCXnp">
              Riksdagen ställer sig bakom det som anförs i motionen om att
              regeringen bör utreda frågan om resurstilldelning till Sametinget,
              samebyar och samiska organisationer för konsultation och tillkännager
              detta för regeringen.
            </item>
            <item xml:id="i-6G1dSvq9Weh4LLkiHnDmTX">
              Riksdagen ställer sig bakom det som anförs i motionen om att
              regeringen bör tillsätta en parlamentariskt sammansatt utredning
              för att utreda ett utökat samiskt självstyre och Sametingets dubbla
              roller och tillkännager detta för regeringen.
            </item>
            <item xml:id="i-CKdwW6EXHMHn8Rmq3Jk5XL">
              Riksdagen ställer sig bakom det som anförs i motionen om att
              regeringen bör tillsätta en utredning som ska återkomma med ett
              förslag om en samlad samepolitik och tillkännager detta för regeringen.
            </item>
          </list>
        </div>
        <div xml:id="i-BcZewy5QpHFG2p37cEs3Y7" type="motContent">
          <head xml:id="i-YPCzpwe8BG15YWDtfWWN1t" type="h1">
            2 Inledning
          </head>
          <p xml:id="i-Vaqs4JV7rfD6fdiz55LCuh">
            Sverige erkände samerna som urfolk 1977. Enligt folkrätten har
            urfolk särskilda rättigheter utöver de rättigheter som följer
            av ställningen som nationell minoritet. Det handlar om rätt till
            självbestämmande och rätt till de landområden de traditionellt
            bebor. Samerna bor i Ryssland, Finland, Norge och Sverige. Detta
            stora landområde kallas för Sápmi. Sápmi breder ut sig över hela
            den norra delen av Nordkalotten. Forskning visar att samerna har
            en lång sammanhängande historisk anknytning till de områden där
            de bedrivit sin näring och utvecklat sin kultur. De fanns i Sápmi
            långt innan nations­gränserna upprättades. Svenska statens behandling
            av samerna och samiska frågor är dessvärre en mörk historia. Från
            det att den svenska majoritetsbefolkningen började befolka och
            bruka marken i de inre delarna av Norrland, i strid med den s.k.
            Lappkodicillen från 1751 som reglerade den gränsöverskridande
            renskötseln och gav samerna rätt att fritt röra sig över gränsen,
            försvårades samernas möjligheter att använda marken för renbete,
            jakt och fiske. Samer har också använts för tvångsarbete och de
            har tvångsförflyttats.
          </p>
          <p xml:id="i-Q7c5joHdxVyFg1JhZpGF42">
            Under de sista decennierna av 1800-talet influerade rasbiologin
            svensk samepolitik. Politiker och forskare påstod och sökte belägg
            för att samerna var födda med vissa ”rasegenskaper” som gjorde
            att de var underlägsna den övriga befolkningen. Offentliga forskningsanslag
            användes för att mäta och jämföra kraniers form hos den svenska
            majoritetsbefolkningen, samer och sverigefinnar. Mätningen gjordes
            både på levande människor och genom att gräva upp gravar. Långskallar
            ansågs högre stående än kortskallar, dit samer räknades. 1 300
            levande samer undersöktes och fotograferades, vuxna och barn,
            med och utan kläder. År 1922 grundades det offentligt finansierade
            rasbiologiska institutet i Uppsala, det första i världen. Institutionen
            hade politikernas uppdrag att upprätthålla hög kvalitet på den
            svenska folkstammen, vilket innebar att rasblandning skulle undvikas.
            Även om samer inte var direkt utpekade som en grupp som skulle
            utsättas för tvångssterilisering är det ändå tydligt att många
            samer utsattes för dessa övergrepp som utfördes från mitten av
            1930-talet till mitten av 1950-talet. Länge gick statens samepolitik
            ut på att särskilja och stigmatisera samerna. Samer ansågs endast
            lämpade för att leva på det traditionellt samiska sättet och det
            infördes bestämmelser som inskränkte samers möjligheter till att
            bedriva jordbruk och bygga fasta bosättningar. Barnen fick inte
            gå i den vanliga folkskolan. 1928 beslutade riksdagen att de samer
            som inte var renskötare inte heller skulle ha några samiska rättigheter.
            De fick t.ex. ingen särskild rätt att jaga och fiska i de områden
            där deras förfäder levt. På så sätt drog staten en skarp gräns
            mellan de samer som lever på renskötsel och de som försörjer sig
            på annat sätt.
          </p>
          <head xml:id="i-2NKm9Ms3LGw6M6ViUTZTfY" type="h2">
            2.1 Inrätta en sanningskommission
          </head>
          <p xml:id="i-BzW61VF5QSuWNQyriSxd4r">
            Samers rättigheter har stärkts de senaste decennierna, men de
            övergrepp och den diskriminering som svenska staten har utsatt
            samer för och som fortfarande pågår på många plan är ofta okänd
            för både beslutsfattare och allmänhet. Internationella organ som
            FN och Europarådet påtalar återkommande brister i hur Sverige
            respekterar samers rättigheter som urfolk och hur diskriminering
            påverkar samers situation. Civil Rights Defenders (CRD) rekommenderar
            att Sverige inrättar en sanningskommission. Diskrimineringsombudsmannen
            (DO) och Sametinget har också pekat på behovet av en förändring
            och efterlyst åtgärder som tar avstånd från och bryter med det
            koloniala arvet och diskriminerande strukturer. Även samiska organisationer
            har lyft frågan. Vänster­partiet instämmer i detta och anser att
            en sanningskommission bör etableras. En sanningskommission kan
            sammanställa och beskriva övergrepp och oförrätter som ägt rum
            genom att bl.a. låta enskilda som på olika sätt drabbats få berätta
            sin historia. Kommissionen bör utreda den svenska statens övergrepp
            mot samer och samers mänskliga rättigheter samt komma med förslag
            på lämpliga åtgärder för att stärka samers ställning och komma
            till rätta med det historiska traumat. En sannings­kommission
            är nödvändig för att den svenska samepolitiken ska kunna utvecklas
            och måste kopplas till kompensatoriska och framåtsyftande åtgärder
            samt ha ett oberoende mandat. Flera andra länder, t.ex. Kanada,
            har arbetat med olika slags sannings- och försoningskommissioner
            i förhållande till sitt urfolk. Dessa erfarenheter kan användas
            för att skapa ett tillvägagångssätt som passar både samerna och
            svenska staten. Enligt Vänsterpartiets mening måste en sanningskommission
            inrättas för att övriga förslag i bl.a. denna motion ska kunna
            få avsedda effekter. Regeringen bör inrätta en oberoende sanningskommission
            om relationen mellan svenska staten och det samiska folket. Detta
            bör riksdagen ställa sig bakom och ge regeringen till känna.
          </p>
          <head xml:id="i-JJswAnesQneAoL3drFNwTN" type="h2">
            2.2 Urfolkskonventionen ILO 169
          </head>
          <p xml:id="i-JQv5MNmusbC6xeavuZXufY">
            FN:s rasdiskrimineringskommitté har vid ett flertal tillfällen
            kritiserat Sverige för brister när det gäller samernas rättigheter
            som urfolk. År 2013 kritiserades Sverige för att inte ta tillräcklig
            hänsyn till samebyarna i samband med gruvetableringar och kommittén
            uppmanade då även den svenska regeringen att stoppa processen
            kring en etablering av en nickelgruva i Rönnbäcken i väntan på
            vidare granskning. 2017 gav rasdiskrimi­neringskommittén samebyn
            rätt i saken – regeringens beslut om en gruvetablering är ett
            ingrepp i samebyns egendomsrätt. Kommittén har även uttryckt oro
            över att den svenska minerallagen tillåter stora industriprojekt
            och andra aktiviteter inom samiskt område, utan samernas fria
            och informerade förhandssamtycke. Kommittén har vidare rekommenderat
            Sverige att ändra lagstiftningen för att ge samerna ett större
            inflytande över sitt landområde så att samernas rättigheter överensstämmer
            med FN:s konven­tioner. Under den senaste granskningen våren 2018
            uttalade rasdiskriminerings­kommittén stark kritik mot att Sverige
            inte uppnått resultat på området sedan 2013.
          </p>
          <p xml:id="i-RzGAe7dDDVkKmQZBYeJTrz">
            Gruvindustrin är en strategiskt viktig näring för Sverige, inte
            minst i regioner som tidigare drabbats av hög arbetslöshet och
            utflyttning. Samtidigt har gruvbrytning en mycket stor påverkan
            på miljö och omgivande samhällen. Det finns en stark opinion för
            att bevara ovärderliga naturvärden och garantera långsiktiga förutsättningar
            för lokalsamhälle och urfolk. Den svenska minerallagen är exceptionellt
            förmånlig för gruv- och prospekteringsbolag, samtidigt som alltför
            lite hänsyn tas till dem som påverkas av verksamheten. Vänsterpartiet
            menar därför att det är rimligt att ställa krav på gruvans ekonomi
            så att det finns pengar även för miljökostnaderna, att de som
            bor i eller använder området, t.ex. samebyarna, får större inflytande
            i tillståndsprocessen samt att det införs ett stopp för prospektering
            i naturreservat, Natura 2000-områden och världsarvsområden. För
            närvarande har regeringen att ta ställning till etableringen av
            Kallakgruvan mitt i en av Jåhkågasska samebys smalaste passagager
            där renarna har strövområde och flyttled. En ny forskningsrapport
            från Stockholms universitet (Mining industry perspectives on indigenous
            rights: Corporate complacency and political uncertainty, Lawrence
            &amp; Moritz, 2018) visar att några av toppcheferna inom svensk
            gruvindustri anser att det inte är relevant att beakta mänskliga
            rättigheter för urfolket samerna eftersom det inte skedde någon
            kolonisering i Sverige. Detta är synnerligen problematiskt eftersom
            det är gruvbolagen som lokalt förhandlar med samebyarna inför
            nya gruvetableringar. För Vänsterpartiet är det självklart att
            såväl Sametinget som de samer som berörs ska ha större inflytande
            i frågor som rör t.ex. land och vatten, bl.a. vid exploateringar.
          </p>
          <p xml:id="i-8RLi485fXq1PDGhoSP6kCw">
            Det är dock inte bara gruvindustrin och den påverkan den innebär
            för natur och renskötsel som är problematisk. I dag saknas en
            helhetssyn över den samlade effekten som intrång i form av exempelvis
            avverkningar, byggande av broar, vägar och industrier orsakar
            i renbetesområden. Samtidigt som Sverige har bestämt sig för att
            hålla en bär­kraftig stam av fyra stora rovdjur plus örn så drivs
            även en politik som med accelere­rande hastighet exploaterar de
            områden där rovdjuren förväntas leva. Det finns således ett stort
            behov av att koordinera olika politikområden för att det både
            ska kunna tas välavvägda beslut och för att samernas ursprungsrättigheter
            ska respekteras och intressekonflikter ska kunna lösas.
          </p>
          <head xml:id="i-8V4tsbqgVsNRYs6xCxVn6M" type="h3">
            2.2.1 Nordisk samekonvention
          </head>
          <p xml:id="i-GWrCLqHsx3RYaKAtfpG7kR">
            År 2011 inleddes förhandlingar om en nordisk samekonvention.
            Förslaget till konvention togs fram av en expertgrupp och remissbehandlades
            sedan i Sverige, Norge och Finland. Förhandlingarna avslutades
            i januari 2017 men konventionen har ännu inte antagits. Konventionen
            är tänkt som en nordisk tillämpning av ILO 169 och är det första
            regionala urfolksinstrumentet i sitt slag. Konventionen skapar
            inga nya rättigheter men ska garantera de rättigheter samerna
            redan har. Den anger vissa minimirättigheter som staterna kan
            vidareutveckla och ger verktyg för en förbättrad dialog mellan
            stat, myndigheter och det samiska folket. Vidare är konventionen
            tänkt att skapa goda förutsättningar för ett förstärkt samiskt
            inflytande och delaktighet.
          </p>
          <p xml:id="i-Vz2kmzbzMFubWVLpHuZzMc">
            Vänsterpartiet hoppas att en nordisk konvention som Sametinget
            står bakom snart kan vara på plats och leda till förbättringar
            avseende samers ställning i Sverige och i Norden, men vi anser
            inte att en nordisk konvention ändrar behovet av att även ratificera
            ILO 169.
          </p>
          <head xml:id="i-8dzaPRnVLVtXYMkEfBWvQP" type="h3">
            2.2.2 Ratificera ILO 169
          </head>
          <p xml:id="i-EyTRKCEuUJtm4tEDhjwjbi">
            ILO:s (International Labour Organization) konvention nr 169 om
            urfolk och stamfolk innehåller ett antal bestämmelser och åtaganden
            till skydd för urfolk. Ett grundläggande krav enligt konventionen
            är att urfolk till fullo ska åtnjuta mänskliga rättigheter och
            grundläggande friheter. Det måste vidtas åtgärder mot diskriminering
            samt utformas särskilda insatser som främjar de berörda folkens
            sociala och ekonomiska rättigheter och som skyddar deras andliga
            och kulturella värden. Detta innebär bl.a. att det måste vidtas
            konkreta åtgärder för att skydda samers land, vatten, kultur och
            miljö. ILO 169 skapar inga nya markrättigheter, men ställer krav
            på att de markrättigheter som finns ska erkännas och respekteras
            samt att samernas renskötselrätt respekteras på motsvarande sätt
            som andra markrättigheter i Sverige. Rättigheternas omfattning
            måste också klarläggas. De brister som finns i dag gäller den
            geografiska omfattningen av vinterbete, omfattningen av jakt-
            och fiskerätt, rätten att upplåta jakt- och fiskerätt och skyddet
            för renskötselrätten gentemot annan markanvändning. Konventionen
            ger inte samebyarna vetorätt, däremot rätt till samråd. Redan
            i dag gäller att samebyarna är sakägare på mark där renskötselrätten
            gäller.
          </p>
          <p xml:id="i-MQnoTbRmKTGRZ8fsJyVZdx">
            Det som hindrat en ratificering beror framför allt på att Sverige
            inte uppfyller förpliktelserna i konventionens artikel 14 om markrättigheter
            och att frågor kring samernas rätt till land och vatten inte har
            lösts. Motsättningarna ökar mellan samerna och den bofasta befolkningen
            när renarna under vintern söker bete på privatägd mark. Även jakt-
            och fiskerätten i fjällen diskuteras i förhållande till samernas
            rättigheter som urfolk. Här står olika starka intressen och olika
            rättigheter mot varandra. Med beaktande av att rennäringen är
            en central del av samernas kulturutövning har FN:s rasdiskrimi­neringskommitté
            uttalat sin oro över förmodade begränsningar i den traditionella
            nyttjanderätten till betesmark för renskötseln. Det s.k. Nordmalingsmålet
            från 2011, där Högsta domstolen gav samebyar rätt till vinterbete
            på privat mark, ses visserligen som ett mycket viktigt steg för
            renskötande samer. Utfallet av domen löser dock inte alla problem,
            vissa menar att det bara löst ett av problemen just i Nordmaling.
          </p>
          <p xml:id="i-2Uv2yeowHCMv9ShcwTQgJq">
            Givetvis får inte ortsbefolkningen inom de områden som berörs
            av renbetet känna sig åsidosatt och kränkt genom de lösningar
            som ska garantera renskötande samers rättigheter. Icke renskötande
            samers rättigheter som urfolk måste också tillgodoses. Samförstånd
            och samråd måste därför utgöra grunden för den väg framåt som
            leder till en ratificering av ILO-konventionen. Det är särskilt
            viktigt att det samiska folket både representeras och på andra
            sätt involveras och är delaktiga i processen. Något annat vore
            otänkbart och skulle bara innebära ett upprepande av majoritetssamhällets
            historia av att exkludera samer i avgörande frågor som handlar
            om samers liv, hälsa, kultur och framtid. Det krävs dock att regeringen
            tar förnyade initiativ som kan leda framåt, så att motsättningarna
            mellan samtliga parter löses. Regeringen har vid flertalet tillfällen
            under förra mandatperioden angett att de avser att arbeta i riktning
            mot en ratifikation av ILO 169. I skrivelsen Regeringens strategi
            för det nationella arbetet med mänskliga rättigheter (skr. 2016/17:29)
            anger regeringen att de i syfte att stärka samernas rättigheter
            arbetar i riktning mot en ratifikation, men att det ytterst är
            en fråga för riksdagen. Vänsterpartiet anser att det därför vore
            lämpligt om regeringen lade fram ett sådant förslag till riksdagen
            att ta ställning till. Regeringens åtagande avseende ILO 169 bör
            skärpas och preciseras. Den sammantagna situationen för samerna
            kräver att regeringen på allvar tar tag i frågan för att kunna
            garantera samerna deras rättigheter som urfolk. Det krävs ett
            större engagemang från regeringens sida för att skapa det samförstånd
            mellan olika intressenter som är en förutsättning för en ratificering
            av ILO-konventionen. Enligt Vänsterpartiet är en ratificering
            av ILO 169 grundläggande för att syftet med en konsultationsordning
            ska kunna uppfyllas (se vidare nedan). Regeringen bör snarast
            återkomma till riksdagen med ett förslag om att ratificera ILO-konvention
            nr 169. Detta bör riksdagen ställa sig bakom och ge regeringen
            till känna.
          </p>
          <head xml:id="i-HELnCFG35JXCdoj2AcfsXZ" type="h2">
            2.3 Implementera FN:s urfolksdeklaration
          </head>
          <p xml:id="i-M29RMZBSqgTEa4vVDbEHpS">
            FN:s generalförsamling antog 2007 en urfolksdeklaration. Detta
            kan ses som en historisk milstolpe i kampen för erkännandet av
            urfolkens mänskliga rättigheter och grundläggande friheter. Urfolksdeklarationen
            anger en miniminivå för hur urfolksfrågorna bör behandlas i de
            olika länderna, även om deklarationen inte är juridiskt bindande.
            Deklarationens tyngdpunkt ligger på rätten till självbestämmande
            och innehåller även skrivningar gällande urfolkens rätt att äga,
            bruka och kontrollera land, territorier och naturresurser. För
            att deklarationen ska nå sitt syfte är det viktigt att implementeringen
            av urfolksdeklarationen sker så att lokala konflikter och missuppfattningar
            kan undvikas.
          </p>
          <p xml:id="i-FwKyK5CP5y5fyG7HGUQHKA">
            Rätten till självbestämmande såsom den uttrycks i deklarationen
            innefattar det samiska folkets rätt att fritt avgöra sin ekonomiska,
            sociala och kulturella utveckling samt kontrollera och besluta
            över sina egna naturresurser. En central del i urfolks­deklarationen
            är rätten till fritt och informerat förhandssamtycke (FPIC, se
            nedan). Det innebär att urfolk har rätt att bli konsulterade,
            informerade och fatta beslut i frågor som berör dem och deras
            rättigheter, utan påtryckningar utifrån. Deklarationen understryker
            vidare samernas rätt att stärka sina särskilda politiska, juridiska
            och ekonomiska institutioner, vilket inkluderar såväl folkvalda
            samiska parlament och gemensamma samiska parlamentariska råd som
            traditionella lokala ekonomiska och kulturella strukturer såsom
            samebyar, renbeteslag och sjösamiska gemenskaper. Syftet med ”särbehandlingen”
            av urfolk och minoriteter är att alla ska ha samma rättigheter,
            att minoritetskulturer ska ha samma beskydd som tillkommer majoritetskulturen.
          </p>
          <p xml:id="i-6R188rt6Qq3XgvpXd5hAnw">
            FN:s råd för mänskliga rättigheter noterade 2010 att Sverige
            stöder urfolks­deklarationen men inte tillämpar de rättigheter
            den innehåller. Sverige rekommende­rades att implementera deklarationen
            och etablera mekanismer för detta i samarbete med det samiska
            folket. FN:s rasdiskrimineringskommitté har nyligen kritiserat
            bristerna när det gäller samernas inflytande och framför allt
            bristen på fritt informerat samtycke.
          </p>
          <p xml:id="i-7W4Ws434kfgJ5D9NHTdScq">
            Sverige har haft över tio år på sig att implementera FN:s urfolksdeklaration
            och nästan 30 år på sig att ratificera ILO 169. Det är genant
            att ett land som Sverige bryter mot grundläggande folkrättsliga
            principer som ska ge urinvånare möjlighet att upprätthålla sin
            kultur. Enligt Vänsterpartiet är en implementering av urfolks­deklarationen
            grundläggande för att syftet med en konsultationsordning ska kunna
            uppfyllas (se vidare nedan). FN:s urfolksdeklaration bör därför
            snarast implementeras i Sverige. Detta bör riksdagen ställa sig
            bakom och ge regeringen till känna.
          </p>
          <head xml:id="i-By7JNzwsxh4iswB8mjP6uo" type="h2">
            2.4 Europarådets resolution om skydd för nationella minoriteter
          </head>
          <p xml:id="i-6eL5UAyV85zpKamsJVv2sJ">
            I september 2018 antog Europarådets ministerkommitté en resolution
            om Sveriges skydd för nationella minoriteter. I resolutionen uppmanas
            Sverige bl.a. att öka möjligheterna för samerna att delta i processer
            på både lokal, regional och nationell nivå när beslut fattas som
            påverkar deras traditionella områden. Vidare uppmanas Sverige
            att initiera en sannings- och försoningsprocess med samerna kring
            de brott mot de mänskliga rättigheterna som begåtts mot dem. Sverige
            står bakom resolutionen tillsammans med de övriga medlemsländerna
            i Europarådet. För Vänsterpartiet visar detta sammantaget med
            den tidigare kritik som riktats mot Sverige att regeringen inte
            längre kan undgå att ta dessa frågor på allvar.
          </p>
          <head xml:id="i-Vm24vjaMWAiesZUy7ad7JN" type="h2">
            2.5 Konsultationsordning i frågor som rör det samiska folket
          </head>
          <head xml:id="i-TBUqEN2WoxZGH1NzfMbemD" type="h3">
            2.5.1 Regeringens förslag till konsultationsordning
          </head>
          <p xml:id="i-WnprHWq83CZLdmexPJVNL6">
            Regeringen har tagit fram en promemoria med förslag till en konsultationsordning
            (Konsultation i frågor som rör det samiska folket Ds 2017:43).
            I promemorian föreslås en ny och särskild ordning för konsultation
            i frågor av särskild betydelse för samerna. Konsultationsordningen
            föreslås gälla utöver annan samrådsskyldighet enligt gällande
            lagstiftning. Förslaget innebär, enligt promemorian, en skyldighet
            för regeringen, en statlig förvaltningsmyndighet, ett landsting
            eller en kommun att konsultera Sametinget i frågor som kan få
            särskild betydelse för samerna. Om det finns skäl för det ska
            också andra samiska organisationer eller samebyar konsulteras.
            Förslaget har varit ute på remiss. Vänsterpartiet har tagit del
            av såväl förslaget som remissvar. Dessvärre är vår sammantagna
            bedömning att regeringens föreslagna konsultationsordning inte
            ger samerna den rätt till inflytande som ILO 169 och FN:s urfolksdeklaration
            kräver. Förslaget uppfyller därför inte de krav som ställs på
            Sverige enligt folkrätten. Vidare anser vi att det är en stor
            brist att varken Sametinget, samebyar eller samiska organisationer
            föreslås få en särskild rätt att begära konsultation. I den norska
            motsvarigheten till konsultationsordning har Sametinget rätt att
            ta upp frågor där tinget önskar att konsultation genomförs. Rimligen
            borde en motsvarande regel där förutom Sametinget även samebyar
            och samiska organisationer har rätt att initiera konsultation
            införas i en svensk konsultationsordning.
          </p>
          <head xml:id="i-AGxahU2DMCiNNsbfnoWERo" type="h3">
            2.5.2 Fritt informerat förhandssamtycke
          </head>
          <p xml:id="i-Ph9skeZL3R9VCaMj7uKmJo">
            Rätten till fritt informerat förhandssamtycke (Free Prior and
            Informed Consent, FPIC) innebär att urfolk har rätt att bli konsulterade,
            informerade och har rätt att fatta beslut i frågor som berör dem
            och deras rättigheter, utan påtryckningar utifrån. FPIC är en
            grundläggande princip i folkrätten rörande staters relation till
            sina urfolk. Principen är central i FN:s urfolksdeklaration. Vänsterpartiet
            har i likhet med flera remissinstanser uppmärksammat att regeringen
            inte baserar sitt förslag till konsultationsordning (Ds 2017:43)
            på principen om rätt till fritt informerat förhandssamtycke. Regeringen
            gör inte heller någon utredning om vad FPIC-principen innebär
            för den svenska statens relation till samerna eller hur principen
            bör komma till uttryck i lagstiftningen. Detta är en stor brist
            som gör att samerna riskerar att bli utan verklig självbestämmanderätt.
            Såväl Civil Rights Defenders som Amnesty International och Sametinget
            gör liknande bedömningar i sina remissvar. Förslaget om en konsultationsordning
            har utarbetats utifrån förslaget till nordisk samekonvention.
            Dock har förslaget till nordisk samekonvention inte antagits ännu.
            Frågan om en konsultationsordning hänger även nära samman med
            implementeringen av FN:s urfolksdeklaration, ratificeringen av
            ILO 169 och tillsättandet av en sanningskommission. Vänsterpartiet
            anser att de olika processerna rimligtvis bör genomföras i ett
            samlat förfarande. Vi förutsätter att detta arbete sker i nära
            samråd mellan regeringen och Sametinget, samebyar och andra samiska
            organisationer.
          </p>
          <p xml:id="i-Jh5CENupvT8Qiw3xKvmXyU">
            Regeringen bör ta fram ett förslag till konsultationsordning
            som baserar sig på principen om fritt informerat förhandssamtycke.
            Detta bör riksdagen ställa sig bakom och ge regeringen till känna.
          </p>
          <head xml:id="i-7MAwizzN94qjYcppLZ83BP" type="h2">
            2.6 Resurser till Sametinget, samebyar och samiska organisationer
          </head>
          <p xml:id="i-Ft4F51nbjb4E38wtzEomEz">
            Samebyar och samiska organisationer har begränsande ekonomiska
            resurser. Många samebyar har även stora skulder till följd av
            rättsliga tvister om landområden etc. I förslaget till konsultationsordning
            (Ds 2017:43) gör regeringen bedömningen att Sametinget, samebyar
            och samiska organisationer kommer att få en ökad arbetsbörda till
            följd av den nya ordningen. Regeringen bedömer därför att personalresurser
            bör tillföras Sametinget och att SSR (Svenska Samernas Riksförbund)
            bör tillföras resurser. Vidare skriver regeringen att även andra
            organisationer kan förväntas delta i växande utsträckning i konsultationer.
            Dock nämns i förslaget inget om ökade kostnader för dessa organisationer
            eller för enskilda samebyar (s. 93). För att en konsultationsordning
            ska kunna uppfylla sitt syfte behöver berörda samiska parter tillräckliga
            resurser. Regeringen bör därför utreda frågan om resurstilldelning
            för Sametinget, samebyar och samiska organisationer för konsultation.
            Detta bör riksdagen ställa sig bakom och ge regeringen till känna.
          </p>
          <head xml:id="i-5VZBeJy1gB7DGaCBNTUhN5" type="h2">
            2.7 Sametinget
          </head>
          <p xml:id="i-3nnMwc4jiUBija41F6qTwG">
            Sametinget bildades 1993 som en officiell representant för den
            samiska befolkningen och för att förbättra möjligheterna att förvalta
            och bevara den samiska kulturen. Det är dock inget organ för självstyre.
            Sametinget är ett framröstat parlament, men också en myndighet
            under Landsbygdsdepartementet med förvaltande uppgifter.
          </p>
          <p xml:id="i-TXfd3dcPrsRpVyWee3dSFe">
            Sedan 1993 har samernas folkrättsliga ställning utvecklats och
            Sverige erkänner i dag samernas rätt till kulturell autonomi,
            vilket förutsätter visst självstyre. Rätten till självstyre står
            dock i konflikt med rollen som förvaltningsmyndighet under regeringen.
            Det innebär bl.a. att Sametinget inte fritt förfogar över sina
            ekonomiska medel och i princip har en lydnadsplikt gentemot regeringen.
            Detta konstaterades bl.a. i utredningen Sametingets roll i det
            svenska folkstyret (SOU 2002:77). Utredningen föreslog att frågan
            om ett stärkt självstyre skulle utredas vidare i en parlamentariskt
            sammansatt kommitté, ett förslag som tillstyrktes av de flesta
            remissinstanserna.
          </p>
          <p xml:id="i-BVQ5koByGsKCN2pjzEyuig">
            Utredningen hade flera andra förslag om hur Sametingets ställning
            skulle kunna stärkas och några av dem har förverkligats i och
            med beslut i riksdagen 2006. I proposition 2005/06:86 skriver
            den dåvarande regeringen att det samiska självbestäm­mandet tills
            vidare ska ökas genom att Sametinget som myndighet successivt
            ges fler myndighetsuppgifter som berör samiska förhållanden och
            att det därmed inte finns anledning att utreda om Sametinget kan
            vara ett organ för självstyre.
          </p>
          <p xml:id="i-6opbwAaNvYxpST4aihS7NC">
            I en utvärdering av handlingsplanen för de mänskliga rättigheterna
            (SOU 2011:29) framgår att FN:s särskilda urfolksrapportör 2011
            påpekade behovet av att stärka Sametingets självständighet som
            självstyrande organ. Rapportören rekommenderade regeringen att
            tillsammans med Sametinget överväga flera områden där Sametinget
            kan ges ökad eller t.o.m. ensam beslutanderätt. Rapportören bedömde
            även Sametingets dubbla roller som både folkvald församling och
            statlig förvaltningsmyndighet som särskilt problematiska eftersom
            det innebär att tinget i sin roll som förvaltnings­myndighet kan
            tvingas genomföra beslut i konflikt med vad det i sin roll som
            folkvald församling anser vara bäst för samerna.
          </p>
          <p xml:id="i-UYmPkC5yg2Yk86Dr4yUpPf">
            Mot bakgrund av Sametingets centrala roll för samernas rätt till
            självbestämmande m.m. kom Vänsterpartiet i förra årets budgetproposition
            överens med regeringen om att öka anslaget till Sametinget med
            11 miljoner kronor för 2018 och 16 miljoner kronor fr.o.m. 2019.
            Förstärkningen av anslaget till Sametinget är viktigt, men behovet
            av att göra en ordentlig utredning av frågan om ett utökat samiskt
            självstyre och Sametingets dubbla roller kvarstår. Det är av särskilt
            stor vikt att det samiska folket både represen­teras och på andra
            sätt involveras och är delaktigt i en sådan utredning. Regeringen
            bör tillsätta en parlamentariskt sammansatt utredning för att
            utreda ett utökat samiskt självstyre och Sametingets dubbla roller.
            Detta bör riksdagen ställa sig bakom och ge regeringen till känna.
          </p>
          <head xml:id="i-STKERt6JscNGoAvbCD4atJ" type="h2">
            2.8 En samlad samepolitik
          </head>
          <p xml:id="i-RwziweYU1JSRQhncZnYrnJ">
            Sveriges samepolitik har historiskt baserats på statens slutsatser
            om vilka behov samerna haft. Politiken har utformats utan delaktighet
            från samerna själva, och utformningen av dagens lagstiftning utgör
            inget undantag. Staten har på så sätt haft en normbildande inverkan
            på det samiska samhället och dess struktur.
          </p>
          <p xml:id="i-6AiFNd5tukoLvCQHNjxHEg">
            Sverige har som ovan berörts ännu inte implementerat FN:s urfolksdeklaration
            eller ratificerat urfolkskonventionen ILO 169. Om och när detta
            sker kommer grunderna och utformningen av den svenska samepolitiken
            sannolikt att se väsentligt annorlunda ut jämfört med i dag.
          </p>
          <p xml:id="i-RAggFerR5H9Awtqxi8CmZd">
            Vänsterpartiets förhoppning är naturligtvis att detta sker inom
            en mycket snar framtid. Oavsett när detta sker så behöver det
            snarast tas ett helhetsgrepp om samepolitiken. Det är inte minst
            mycket angeläget att minska de spänningar och konflikter som finns
            dels mellan renägande samer och icke renägande samer, dels mellan
            samers intresse av tillgång till betesmark och liknande och företags
            med fleras intresse av marktillgångar för exempelvis gruvbrytning
            och prospektering. Därför behöver en samlad samepolitik ta i beaktande
            hur olika berörda gruppers intressen tas tillvara.
          </p>
          <p xml:id="i-R9jHcTxYwT7os5N24bQ43s">
            Samtidigt som rennäringen och renskötseln anses vara en förutsättning
            för den samiska kulturens fortsatta existens och dessutom räknas
            som ett riksintresse, har rennäringens markanspråk ofta fått träda
            tillbaka för andra viktiga markanvändnings­intressen. Gruvbrytning,
            vattenkraftsutbyggnad och utbyggnad av vägar har lett till förluster
            av renbetesmark och till att flyttningsleder stängts av. I samband
            med arbetet med en samlad samepolitik bör det därför även göras
            en översyn av riksintresse-begreppet och hur det tillämpas när
            två riksintressen står emot varandra.
          </p>
          <p xml:id="i-8SHcb2XX7R3bsfYnKvgFyS">
            Våren 2016 kom tingsrättsdomen i den mångåriga tvisten mellan
            Girjas sameby och svenska staten. I målet som rörde jakt- och
            fiskerätt, hävdade Girjas sameby å sin sida att den har ensamrätt
            till småviltsjakt och fiske inom samebyns område på kronomarken
            ovanför odlingsgränsen, enligt urminneshävd och rättigheter som
            urfolk. Staten å sin sida hävdade dock att denna jakt- och fiskerätt
            inte är en urminneshävd utan i stället en form av sedvanerätt.
            Gällivare tingsrätt fastslog i sin dom att samebyn sedan urminnes
            hävd har rätt till jakten och fisket på sina marker och att staten
            därmed inte har rätt att upplåta småviltjakt och fiske. Hovrätten
            för Övre Norrland meddelade dom i målet i januari 2018. Hovrätten
            fastställde att samebyn har bättre rätt än staten till jakt efter
            småvilt och till fiske, men till skillnad från tingsrätten avslog
            hovrätten byns yrkande om att utan statens samtycke kunna upplåta
            sin rätt till jakt och fiske.
          </p>
          <p xml:id="i-3zrkhkVdgP2x13QfYGAPhy">
            För att undvika ytterligare rättsliga tvister och för att stärka
            förutsättningarna för olika samiska näringar utöver renskötseln
            såsom fiske, småviltsjakt och hantverk behöver den svenska politiken
            som ovan påpekats koordineras på en rad områden.
          </p>
          <p xml:id="i-GeXPHkTB4xj36YN1psXawu">
            När de samerättsliga frågorna i olika sammanhang diskuteras ligger
            fokus allt som oftast på renskötselrätten och frågeställningar
            som är knutna till hur mark och naturresurser kan brukas i förhållande
            till annan markanvändning. Frågeställningar kopplade till den
            enskildes rättigheter och lagstiftningens konsekvenser ur ett
            genusperspektiv diskuteras sällan.
          </p>
          <p xml:id="i-JVgjiNug979FXjtmhrUtoC">
            Rennäringslagen, som reglerar villkoren för samebyar och renskötsel,
            innehåller många gamla uttryck, såsom husfolk, och ett gammaldags
            tänkande som har tagits bort i all annan lagstiftning. Även om
            lagstiftningen kring rennäringen har ändrats genom åren, 2006
            gjordes exempelvis rennäringslagen könsneutral, så har den inneburit
            att kvinnornas status både varit beroende av männen och uttryckligen
            kopplats till renskötseln. Att kvinnor under så lång tid marginaliserats
            genom lagstiftningen har medfört att ojämlika maktstrukturer har
            skapats och förstärkts inom det samiska samhället och inom samebyarna.
          </p>
          <p xml:id="i-SvyfYZJ7Ntz8fss9sDaghi">
            Samebyn är en ekonomisk och administrativ sammanslutning som
            regleras i ren­näringslagen. Det finns 51 samebyar i Sverige inom
            det s.k. renskötselområdet som sträcker sig från Idre och Dalarna
            i söder till Könkämä och Treriksröset i norr. Rätten att bedriva
            renskötsel i Sverige tillkommer enligt rennäringslagen den samiska
            befolk­ningen, men för att få utöva den rätten måste man vara
            medlem i en sameby. Av alla samer i Sverige är det bara ungefär
            10 procent som är medlemmar i någon sameby.
          </p>
          <p xml:id="i-FLs5U8vk31h2846aBdTHtm">
            I rennäringslagen återfinns bestämmelser om att samebyn ska fatta
            beslut som utgår från allas bästa samtidigt som den avgörande
            faktorn för vilket inflytande den enskilde har är medlemskapet.
            Rennäringslagens bestämmelser om medlemskap påverkar bl.a. vem
            som får rösta i olika frågor. Avgörande för vilket inflytande
            den enskilde har är om hen är att betrakta som renskötande medlem
            samt i vissa fall även hur många renar hen innehar. Vi anser att
            det är rimligt att den demokratiska principen om en röst per person
            även ska gälla i lagstiftning som rör rennäringen och samebyarna.
            Lagens konstruktion och reglerna om medlemskap får konsekvenser
            vid exempelvis bodelning vid dödsfall, skilsmässa eller separation.
          </p>
          <p xml:id="i-T8hkLHEDyX4gHsGm97Un3g">
            I arbetet med en framtida samlad samepolitik behöver rennäringslagen
            ses över och i samband med det är det även viktigt att beakta
            vilka direkta och indirekta konsekvenser lagstiftningen har ur
            ett jämställdhetsperspektiv. Det är inte eftersträvansvärt att
            reglera alla förhållanden genom lag, men det bör finnas en koppling
            mellan det faktum att tidigare och i viss mån nuvarande lagstiftning
            har marginaliserat kvinnor och cemen­terat vissa maktstrukturer
            i samebyn.
          </p>
          <p xml:id="i-6outJL818QxBmTAYJr2mCL">
            Under de senaste mandatperioderna har regeringen vid flera tillfällen
            hänvisat till att förslag i tidigare betänkanden, liksom förslag
            inom rennäringsområdet, bereds inom Regeringskansliet med syfte
            att lägga fram en samlad samepolitisk proposition. Någon sådan
            proposition har dock inte lagts fram. Vänsterpartiet anser att
            det är hög tid att så sker. Inte minst med tanke på den alarmerande
            situation som många av dagens unga samer befinner sig i och som
            leder till att fler begår självmord. Många unga samer lider av
            psykisk ohälsa och upplever stora utmaningar och svårigheter som
            skiljer sig från majoritetsbefolkningen. Det gäller särskilt renskötarna,
            där många saknar en framtidstro och där dagens verklighet innebär
            att det är väldigt svårt att överleva på renskötseln. Förutom
            den rent ekonomiska aspekten finns det även sociala aspekter och
            förväntningar på de unga att bära den samiska kulturen och ansvara
            för dess fortlevnad.
          </p>
          <p xml:id="i-N2nGAjDmvXS6Wia1uc3ZLa">
            Våren 2015 fick Sametinget i uppdrag av regeringen att kartlägga
            den forskning som finns om samers psykosociala hälsa och föreslå
            åtgärder. Ett år senare presenterades resultatet i rapporten Kunskapssammanställning
            om samers psykosociala ohälsa, som behandlar områden som självmord,
            diskriminering, ohälsa och våldsutsatthet. Den forskning och kunskap
            som finns visar att det är främst bland unga samer som självmordstankar
            är vanligt. Ohälsan är större bland samiska unga jämfört med andra
            jämnåriga norrländska ungdomar. Mer än hälften, 53 procent, av
            unga samiska kvinnor har haft självmordstankar. Var tredje ung
            renskötare, 18–28 år, har på allvar övervägt självmord. Var femte
            vuxen renskötare har haft självmordsplaner, jämfört med var tionde
            norrlänning. Det är även många som försöker begå och har begått
            självmord. Under tidigt 2000-tal tog fyra unga renskötande samer
            på kort tid livet av sig i Rans sameby i Västerbotten och det
            finns fler samebyar där liknande tragedier inträffat.
          </p>
          <p xml:id="i-8XjGb3e8LpeWjtCSw325zL">
            Ökad risk för psykisk ohälsa och självmord bland urfolk är dock
            inte ett nytt fenomen. Under mitten av 1980-talet svepte en våg
            av självmord in över det lilla samhället Karasjok i Nordnorge.
            Det är en samisk bygd och de som tog livet av sig var nästan uteslutande
            unga samer. Samma sak har även drabbat samhällen som Kulusuk på
            östra Grönland och Nunavut i norra Kanada.
          </p>
          <p xml:id="i-YGqBGL6a7axnhbeDkKRmVB">
            I våras beviljade regeringen en medelsansökan som Västerbottens
            läns landsting, Region Norrbotten och Region Jämtland/Härjedalen
            tillsammans med Sametinget, Svenska Samernas Riksförbund, Landsförbundet
            svenska samer, riksorganisation Samerna, SameÄtnam och SámiNuorra,
            skickat in avseende att starta ett kunskaps­nätverk för samers
            hälsa. Kunskapsnätverket ska bl.a. bidra till att förbättra tillgången
            till hälso- och sjukvård som tar hänsyn till samers språk och
            kultur. Inom ramen för kunskapsnätverket ska en samlad strategi
            för ökad kunskap om samers hälsa tas fram. Arbetet ska slutredovisas
            till regeringen senast den 31 januari 2020.
          </p>
          <p xml:id="i-HEFHyPQNA5NuNKqdGGmEvB">
            Det är viktigt att kunskapen om den samiska kulturen och de problemställningar
            urfolk står inför förbättras både på det nationella planet och
            inte minst inom hälso- och sjukvården. Liksom vi skriver i denna
            motion behöver en rad åtgärder vidtas för att förbättra samernas
            situation och skapa förutsättningar för samernas fortlevnad. Det
            handlar inte bara om att se till att människor överlever utan
            även att urfolksrättigheterna beaktas och att det finns reella
            förutsättningar för den samiska kulturen och det samiska språket
            att fortsätta att existera och utvecklas på sina egna villkor.
          </p>
          <p xml:id="i-MyHbSN1WYuLnABWRB3X8Yv">
            Hösten 2016 gav regeringen en särskild utredare i uppdrag att
            göra en översyn och analys av lagen (2009:724) om nationella minoriteter
            och minoritetsspråk samt angränsande frågor. Utredaren skulle
            även föreslå åtgärder i syfte att säkra efterlev­naden av de nationella
            minoriteternas rättigheter. Betänkandet Nästa steg? Förslag för
            en stärkt minoritetspolitik (SOU 2017:60) låg till grund för proposition
            2017/18:199 En stärkt minoritetspolitik. Varken utredningens direktiv,
            utredningen eller propositionen har dock uppmärksammat den särskilda
            ställning samer har i egenskap av att vara ett urfolk. Vänsterpartiet
            anser att en översyn bör göras där utgångspunkten är samernas
            särställning som urfolk. En utredning som har till uppdrag att
            presentera förslag på en genomgripande och samlad samepolitik
            bör därför snarast tillsättas. I denna process är det särskilt
            viktigt att det samiska folket både representeras och på andra
            sätt involveras och är delaktiga i utredningen. Något annat vore
            otänkbart och skulle bara innebära ett upprepande av majoritetssamhällets
            historia av att exkludera samer i avgörande frågor som handlar
            om samers liv, hälsa, kultur och framtid. Regeringen bör tillsätta
            en utredning som ska återkomma med ett förslag om en samlad samepolitik.
            Detta bör riksdagen ställa sig bakom och ge regeringen till känna.
          </p>
        </div>
        <div xml:id="i-Me8SvhM1L7vfMN8WpKiXeG" type="motSignatures">
          <list xml:id="i-67CaUdViYeVG546phESf3o">
            <item xml:id="i-BSAF8JQziom1xg152qHCKr" who="i-PPZKpwNr5kqkWArvESGC5X">
              Jonas Sjöstedt (V)
            </item>
            <item xml:id="i-CXsqtVkt29pCiXqWyvHki9" who="i-HNw1w34Sd2tGfFnWtdrzZb">
              Jens Holm (V)
            </item>
            <item xml:id="i-BEYs6EQ6a7XuVw4xnuZBr7" who="i-3SiHjpmKqDX1ahURx9ZWt3">
              Maj Karlsson (V)
            </item>
            <item xml:id="i-PHSb42MxQbV5wCw5jrBg5V" who="i-JZgLiagTc1Uwgw1yzLWrSS">
              Birger Lahti (V)
            </item>
            <item xml:id="i-GEh4B1pe7ZBMYVdg777KxD" who="i-9XTMNkDLu5u66FsWiwysh1">
              Karin Rågsjö (V)
            </item>
            <item xml:id="i-TLDocPXFsApDyf9Xr6E9YT" who="i-PAfMpaW8KP2UfRTBpXARTc">
              Linda Westerlund Snecker (V)
            </item>
            <item xml:id="i-FNJxnT8tNQG2u8AsPRqw29" who="i-B4hV7rgBZqLtXzSvZhQHbo">
              Mia Sydow Mölleby (V)
            </item>
          </list>
        </div>
      </div>
    </body>
  </text>
</TEI>
