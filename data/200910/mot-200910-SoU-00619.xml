<?xml version='1.0' encoding='utf-8'?>
<TEI xmlns="http://www.tei-c.org/ns/1.0" xmlns:xi="http://www.w3.org/2001/XInclude" xml:id="mot-200910-SoU-00619">
  <teiHeader>
    <fileDesc>
      <titleStmt>
        <title>Utgiftsområde 9 Hälsovård, sjukvård och social omsorg</title>
        <author corresp="i-SZKUTdtCrCo58yNCQsH76">av Ylva Johansson m.fl. (s)</author>
      </titleStmt>
      <publicationStmt>
        <authority>SWERIK PROJECT</authority>
      </publicationStmt>
      <sourceDesc>
        <bibl>
          <title>Utgiftsområde 9 Hälsovård, sjukvård och social omsorg</title>
          <idno type="rdwebb">GX02So619</idno>
          <rs type="number">So619</rs>
          <orgName type="comitteeAbbreviation">SoU</orgName>
          <ref type="dokument_url_text">http://data.riksdagen.se/dokument/GX02So619/text</ref>
          <ref type="dokument_url_html">http://data.riksdagen.se/dokument/GX02So619</ref>
          <ref type="dokumentstatus_url_xml">http://data.riksdagen.se/dokumentstatus/GX02So619</ref>
          <ref type="doc">http://data.riksdagen.se/fil/92D561FC-D21E-48F0-83C9-E34DCC9DC517</ref>
        </bibl>
      </sourceDesc>
    </fileDesc>
    <profileDesc>
      <particDesc>
        <listPerson>
          <person gender="woman">
            <idno>i-SZKUTdtCrCo58yNCQsH76</idno>
            <name>Ylva Johansson</name>
            <state type="partyAffiliation" ref="Q105112">
              <desc>S</desc>
            </state>
          </person>
          <person gender="man">
            <idno>i-MMa2PA7yJ45qkfsEkcFqYb</idno>
            <name>Christer Engelhardt</name>
            <state type="partyAffiliation" ref="Q105112">
              <desc>S</desc>
            </state>
          </person>
          <person gender="man">
            <idno>i-TZHBPDEfPriGgMd5y7LfJG</idno>
            <name>Lars U Granberg</name>
            <state type="partyAffiliation" ref="Q105112">
              <desc>S</desc>
            </state>
          </person>
          <person gender="woman">
            <idno>i-6Tm6CkqvW55XWkdqUgBH82</idno>
            <name>Marina Pettersson</name>
            <state type="partyAffiliation" ref="Q105112">
              <desc>S</desc>
            </state>
          </person>
          <person gender="man">
            <idno>i-2Bind9dyirGQ1UMwS9XjsT</idno>
            <name>Lennart Axelsson</name>
            <state type="partyAffiliation" ref="Q105112">
              <desc>S</desc>
            </state>
          </person>
          <person gender="woman">
            <idno>i-H4Edsjz4cmdv9sJHCLVnfS</idno>
            <name>Catharina Bråkenhielm</name>
            <state type="partyAffiliation" ref="Q105112">
              <desc>S</desc>
            </state>
          </person>
          <person gender="man">
            <idno>i-LzTEdVdf1xwBggoSshMrHP</idno>
            <name>Per Svedberg</name>
            <state type="partyAffiliation" ref="Q105112">
              <desc>S</desc>
            </state>
          </person>
          <person gender="woman">
            <idno>i-YHze8naQ3VfThjRidPfYK7</idno>
            <name>Ann Arleklo</name>
            <state type="partyAffiliation" ref="Q105112">
              <desc>S</desc>
            </state>
          </person>
        </listPerson>
      </particDesc>
      <correspDesc>
        <correspAction xml:id="i-KesrsBD4r4nrFNAgHkdkvc" type="signed"/>
        <correspContext corresp="i-KesrsBD4r4nrFNAgHkdkvc">
          <note type="signatory" corresp="i-SZKUTdtCrCo58yNCQsH76"/>
          <note type="signatory" corresp="i-MMa2PA7yJ45qkfsEkcFqYb"/>
          <note type="signatory" corresp="i-TZHBPDEfPriGgMd5y7LfJG"/>
          <note type="signatory" corresp="i-6Tm6CkqvW55XWkdqUgBH82"/>
          <note type="signatory" corresp="i-2Bind9dyirGQ1UMwS9XjsT"/>
          <note type="signatory" corresp="i-H4Edsjz4cmdv9sJHCLVnfS"/>
          <note type="signatory" corresp="i-LzTEdVdf1xwBggoSshMrHP"/>
          <note type="signatory" corresp="i-YHze8naQ3VfThjRidPfYK7"/>
        </correspContext>
        <correspAction type="numbering" xml:id="i-HerXoj5KmhjxrKw1Jperz8">
          <date when="2009-10-08"/>
        </correspAction>
        <correspAction type="submission" xml:id="i-ENHsDGFreM57xCQjntmkvd">
          <date when="2009-10-06"/>
        </correspAction>
        <correspAction type="transfer" xml:id="i-NWiVg7Fqbh6icp1vJu28eG">
          <date when="2009-10-06"/>
        </correspAction>
        <correspAction type="assigned" xml:id="i-TTdNxKdPo2eTdstgzn13cE"/>
        <correspContext corresp="i-TTdNxKdPo2eTdstgzn13cE">
          <ref type="assignedTo">Socialutskottet</ref>
        </correspContext>
      </correspDesc>
      <textClass>
        <catRef scheme="#docType" target="#mot"/>
        <catRef scheme="#motionType" target="#kommitte"/>
        <catRef scheme="#motionType" target="#fristående"/>
      </textClass>
    </profileDesc>
  </teiHeader>
  <text>
    <body>
      <div type="motBody">
        <div type="motProposal" subtype="förslag">
          <head xml:id="i-7XhrB4egYAugUj3NcRLDrr">
            Förslag till riksdagsbeslut
          </head>
          <list style="ol">
            <item xml:id="i-W2kxKSc2GvZUnM3mYWqP8N">
              Riksdagen tillkännager för regeringen som sin mening vad som
              anförs i motionen om en sjukvårdssatsning.
            </item>
            <item xml:id="i-95vAh4hVnpqxceGafnV8D6">
              Riksdagen tillkännager för regeringen som sin mening vad som
              anförs i motionen om jämställd sjukvård.
            </item>
            <item xml:id="i-CeXn31xFHDMhwXvJXHrqTW">
              Riksdagen tillkännager för regeringen som sin mening vad som
              anförs i motionen om driftsformer i hälso- och sjukvården.
            </item>
            <item xml:id="i-DvcgKVXeXC6UGDtZkeLr5J">
              Riksdagen tillkännager för regeringen som sin mening vad som
              anförs i motionen om en ny lag om valfrihet för medborgarna i
              vård och omsorg.
            </item>
            <item xml:id="i-V17CpowEAgRg6ZMqkuMY1Q">
              Riksdagen tillkännager för regeringen som sin mening vad som
              anförs i motionen om en översyn av reglerna för organdonation.
            </item>
            <item xml:id="i-QnCc5dSEovaA5efp4vMBj5">
              Riksdagen tillkännager för regeringen som sin mening vad som
              anförs i motionen om hälsoutvecklingen för hbt-personer.
            </item>
            <item xml:id="i-SWDjLgodAdAPrJKgswJNUR">
              Riksdagen tillkännager för regeringen som sin mening vad som
              anförs i motionen om att utveckla hälso- och sjukvårdspersonalens
              kompetens i hbt-frågor.
            </item>
            <item xml:id="i-ERC4SCDeXNVVVCTYZP54wX">
              Riksdagen tillkännager för regeringen som sin mening vad som
              anförs i motionen om åtgärdsprogram mot spridningen av hiv/aids.
            </item>
            <item xml:id="i-F18ReP8GDU8hAuzLoehFaH">
              Riksdagen tillkännager för regeringen som sin mening vad som
              anförs i motionen om äldres antibiotikaanvändning.
            </item>
            <item xml:id="i-L9gUiVbRuph6vrppofxusN">
              Riksdagen tillkännager för regeringen som sin mening vad som
              anförs i motionen om apoteksmarknaden.
            </item>
            <item xml:id="i-UmouF8HWcxDXcyQJniHWTg">
              Riksdagen tillkännager för regeringen som sin mening vad som
              anförs i motionen om åtgärder mot överförskrivning av antibiotika.
            </item>
            <item xml:id="i-VtLPxM8AswcyBK9iRsxTQ1">
              Riksdagen tillkännager för regeringen som sin mening vad som
              anförs i motionen om stärkt skolhälsovård.
            </item>
            <item xml:id="i-SvyHNjRxHZeENxWFJHreB6">
              Riksdagen tillkännager för regeringen som sin mening vad som
              anförs i motionen om stöd till Nationella hjälplinjen på webben.
            </item>
            <item xml:id="i-U9s8J1mQYzs1yMnMPQob1j">
              Riksdagen tillkännager för regeringen som sin mening vad som
              anförs i motionen om vårdgaranti för unga missbrukare.
            </item>
            <item xml:id="i-GAyfpwtWqRNRAZNj8VPT2C">
              Riksdagen tillkännager för regeringen som sin mening vad som
              anförs i motionen om behovet av en långsiktig handlingsplan för
              psykiatrin.
            </item>
            <item xml:id="i-PBB4BgR6zmy5vtJbMHEsxP">
              Riksdagen tillkännager för regeringen som sin mening vad som
              anförs i motionen om förlängning av den fria tandvården från dagens
              19 till 24 år (fem årsklasser).
            </item>
            <item xml:id="i-SJZsLGiWRvFVgkitDH6tkx">
              Riksdagen tillkännager för regeringen som sin mening vad som
              anförs i motionen om tillståndsplikt för tobaksförsäljning.
            </item>
            <item xml:id="i-N41tqWZLUDTMW6ufLygwbh">
              Riksdagen tillkännager för regeringen som sin mening vad som
              anförs i motionen om en restriktiv alkoholpolitik.
            </item>
            <item xml:id="i-Jkmv1G1QYGDHxq6uRyf4Fa">
              Riksdagen tillkännager för regeringen som sin mening vad som
              anförs i motionen om tillståndsplikt för folkölsförsäljning.
            </item>
            <item xml:id="i-5epyCLjML3LH2uL7wgFsmB">
              Riksdagen tillkännager för regeringen som sin mening vad som
              anförs i motionen om en nationell handlingsplan för minskat alkoholbruk
              bland ungdomar.
            </item>
            <item xml:id="i-RS3xT1229MA3ZqK8YzvzCr">
              Riksdagen tillkännager för regeringen som sin mening vad som
              anförs i motionen om förlängning av missbrukarvårdssatsningen
              Ett kontrakt för livet.
            </item>
            <item xml:id="i-2fxU7Du4pL9Q8WXYv3HDP7">
              Riksdagen tillkännager för regeringen som sin mening vad som
              anförs i motionen om den sociala barn- och ungdomsvården.
            </item>
            <item xml:id="i-AUqkEnMkMbjhUDge7zkNfX">
              Riksdagen tillkännager för regeringen som sin mening vad som
              anförs i motionen om kartläggning av ungdomsmottagningarnas tillgänglighet
              och kompetens.
            </item>
            <item xml:id="i-PkjkiDjCwmKznM2ZBomn8C">
              Riksdagen tillkännager för regeringen som sin mening vad som
              anförs i motionen om tillgänglighet för personer med funktionsnedsättningar.
            </item>
            <item xml:id="i-NtdVhGkJ4Ws2wVQd9U1niF">
              Riksdagen tillkännager för regeringen som sin mening vad som
              anförs i motionen om personliga ombud.
            </item>
            <item xml:id="i-FVSXytz2jif3sVhEPUjTzk">
              Riksdagen tillkännager för regeringen som sin mening vad som
              anförs i motionen om Kompetensstegen i äldreomsorgen.
            </item>
            <item xml:id="i-2rhEVGie99FYFMRRyjatPv">
              Riksdagen tillkännager för regeringen som sin mening vad som
              anförs i motionen om insemination för ensamstående.
            </item>
            <item xml:id="i-3NBnEjBFBaVASoq1Bdkbp5">
              Riksdagen tillkännager för regeringen som sin mening vad som
              anförs i motionen om överskuldsatthet. 1
            </item>
            <item xml:id="i-ErgjhXmaLt4t2rSfZTr5mg">
              Riksdagen tillkännager för regeringen som sin mening vad som
              anförs i motionen om socialtjänstens åtaganden när det gäller
              spelmissbruk.
            </item>
            <item xml:id="i-5KuRzsQKBRcPwACM1f3eq6">
              Riksdagen tillkännager för regeringen som sin mening vad som
              anförs i motionen om insatser för att motverka hemlöshet.
            </item>
            <item xml:id="i-J3djQEUsZeGzzNAP49pb3c">
              Riksdagen anvisar med följande ändringar i förhållande till regeringens
              förslag anslagen under utgiftsområde 9 Hälsovård, sjukvård och
              social omsorg enligt uppställning: Tusental kronor Anslag Regeringens
              förslag Anslagsförändring 1:4 Tandvårdsförmåner m.m. 6 593 310
              +300 000 1:6 Bidrag till hälso- och sjukvård 522 505 90 500 2:8
              Insatser mot hiv/aids och andra smittsamma sjukdomar 145 502 +10
              000 5:1 Stimulansbidrag och åtgärder inom äldrepolitiken 2 040
              380 +100 000 6:2 Bidrag till utveckling av socialt arbete m.m.
              189 045 +30 000 NYTT ANSLAG: Sjukvårdssatsning +1000 000 NYTT
              ANSLAG: Skydda barn och unga från krisens effekter +100 000 Summa
              utgiftsområdet 58 707 837 + 1 449 500
            </item>
          </list>
          <p xml:id="i-N1mHGepLUmNFbQvCkigMN8">
            1 Yrkande 28 hänvisat till CU.
          </p>
        </div>
        <div type="motContent">
          <head type="h1" xml:id="i-HYBfH5bZyTn527DrjpBiYu">
            Hälso- och sjukvård
          </head>
          <p xml:id="i-AsvXoyzQMJpDmFMsP1pNgr">
            En väl fungerande sjukvård kan vara skillnaden mellan liv och
            död för en människa. När en svårt sjuk kan botas och återvända
            till jobb och ett aktivt liv eller när ett för tidigt fött barn
            kan räddas är det för den enskilde, familjen och de närstående
            det viktigaste och mest betydelsefulla som hänt i livet. Inget
            är mer avgörande för livskvalitet. Det som dagligen utförs i svensk
            hälso- och sjukvård kan upplevas som ett mirakel för den enskilde
            men är ett resultat av professionellt och hårt arbete av engagerade
            medarbetare. Det är också ett resultat av gemensamma investeringar
            under lång tid där strävan att erbjuda alla, inte bara några,
            den allra bästa hälso- och sjukvården har drivit på utvecklingen
            och bidragit till att svensk sjukvård i dag rankas högt när det
            gäller medicinsk kvalitet.
          </p>
          <p xml:id="i-VQVLe9zLpcEy5cPFcgf93z">
            Ska svensk hälso- och sjukvård kunna behålla den toppositionen
            måste den ha tillgång till den allra senaste kunskapen, professionella
            medarbetare, de mest avancerade behandlingsmetoderna, teknik och
            läkemedel för att kunna bota, lindra och förebygga sjukdomar och
            ohälsa. Målet måste vara att ständigt flytta fram positionerna
            genom investeringar i forskning och utveckling så att fler med
            dödliga sjukdomar kan räddas till livet, att kroniska sjukdomar
            kan behandlas så att människor kan leva ett gott och självständigt
            liv och att behandlingsbara sjukdomar kan förebyggas. Forskning
            och utveckling måste vara en central och integrerad del i svensk
            hälso- och sjukvård så att ny kunskap snabbt når ut och används
            i vården och ytterst kommer patienten till del.
          </p>
          <p xml:id="i-UrnwH3cqKmsXdXGK1Smyvr">
            Sverige är ett av få västländer som under lång tid har lyckats
            hålla tillbaka kostnadsökningar med bibehållen kvalitet, men under
            de senaste åren har kostnaderna ökat och kvalitetsarbetet inte
            fått tillräckligt utrymme. Studier visar också att det finns stora
            skillnader i vårdens utbud och kvalitet. Skillnaderna visar sig
            exempelvis när man jämför vården mellan olika delar av landet.
            Vi vill att alla ska få en högkvalitativ hälso- och sjukvård oavsett
            var man bor eller om man går till en privat eller offentlig vårdgivare.
            Ingen skör och sjuk människa ska lämnas i sticket eller få otillräcklig
            omvårdnad.
          </p>
          <p xml:id="i-NfCcKYhK3aDbeyEuWhQDwF">
            För att höja kvaliteten i hälso- och sjukvården krävs resurser
            men det krävs också en fortsatt modernisering av såväl arbetssätt
            som arbetsmetoder. Jobbkrisen får inte leda till en kris i sjukvården.
            Vi vill därför genomföra en särskild sjukvårdssatsning och investera
            1 miljard kronor per år under perioden 20102012 (nytt anslag)
            för att höja kvaliteten i hälso- och sjukvården. Satsningen ska
            främst riktas till att modernisera sjukvården, strukturera kvalitetsarbetet
            och höja kvaliteten i vården samt genomföra förbättringar för
            de mest sjuka äldre.
          </p>
          <p xml:id="i-BUrA7p4uAd2tNpxJeT3Wut">
            För att säkerställa att alla offentligt finansierade vårdgivare
            erbjuder vård av hög kvalitet vill vi införa en nationell kvalitetscertifiering.
            Oavsett var jag som patient bor och oavsett om vårdgivaren jag
            väljer är offentlig, kooperativ, ideellt driven eller privat ska
            jag vara garanterad en vård av hög klass. Den nationella certifieringen
            ska därför gälla alla offentligt finansierade vårdgivare, offentliga
            såväl som privata. Certifieringen ska vara tidsbegränsad och omprövas
            med jämna mellanrum. Den ska kunna dras in när vårdgivare har
            brister i vården. För att få certifiering ska vårdgivare visa
            att vården har hög kvalitet och är evidensbaserad, håller god
            tillgänglighet, uppfyller krav på patientsäkerhet. Certifieringen
            innebär också att alla vårdgivare måste följa nationella riktlinjer,
            ingå i samma nationella system för kvalitetsregister och öppna
            jämförelser.
          </p>
          <p xml:id="i-Y8G3iLstw4f7da3tAiQcvG">
            Avgörande för en bättre och mer effektiv hälso- och sjukvård
            är ett nationellt och koordinerat IT-system. Det finns stora möjligheter
            att med hjälp av informations- och kommunikationsteknik förbättra
            och utveckla vården för patienterna och underlätta arbetet för
            vårdpersonalen. Ett koordinerat IT-system har också stor betydelse
            för samarbetet med industrin. Den socialdemokratiska regeringen
            påbörjade arbetet med en nationell IT-strategi i bred samverkan
            med centrala aktörer. Den nuvarande regeringen har inte prioriterat
            detta arbete. Många bra förslag har inte fullföljts. Vi vill tillsammans
            med myndigheter, sjukvårdshuvudmän och berörd industri utarbeta
            en uppdaterad version av den nationella IT-strategin.
          </p>
          <p xml:id="i-PGFQAemDpGMxKvwzm5AmtU">
            Kvalitetsregistren är en unik tillgång för forskning och industriell
            utveckling. Alla nationella kvalitetsregister innehåller personbundna
            uppgifter om problem diagnos, behandling och resultat. När ett
            register är fullt utbyggt blir det möjligt att följa upp vad som
            utförs i sjukvården för alla patienter i landet på det område
            registret omfattar. Det är naturligtvis också möjligt att följa
            upp vad enskilda landsting, sjukhus eller kliniker åstadkommer.
            Syftet med kvalitetsregistren är att möjliggöra lärande och ständigt
            förbättringsarbete.
          </p>
          <p xml:id="i-XSWcDhVwhYTaq2473sxu3T">
            Patienternas säkerhet måste alltid vara högst prioriterat inom
            hälso- och sjukvården. Varje vårdskada är en för mycket för den
            patient som blir drabbad. Genom effektivare regelsystem, rutiner
            och stödsystem kan misstagen i vården minska kraftigt och vården
            bli säkrare. Åtgärder för att göra vården säkrare är bland annat
            en effektiv och säker journalhantering genom IT-system som möjliggör
            en sammanhållen journal för varje patient. För att öka säkerheten
            i vården behöver också dagens system för avvikelsehantering som
            är inriktat på individuella misstag kompletteras med system som
            granskar vårdgivarnas ansvar, rutiner och patientsäkerhetsarbete.
          </p>
          <p xml:id="i-SvfzFd8AknU4oMwYDmF3e7">
            Hälso- och sjukvårdens personal upplever att en alltför stor
            del av arbetstiden upptas av annat än rent patientarbete. Intyg,
            resursfördelningssystem, dubbla eller tredubbla journalanteckningar
            och rapportering till olika register är exempel på aktiviteter
            som tar mycket tid från den direkta vården. Läkare, sjuksköterskor
            och övrig vårdpersonal behöver mer tid att jobba direkt med patienterna.
            Framgångsrikt utvecklingsarbete på olika sjukhus, kliniker och
            vårdcentraler runt om i landet visar att det går att ändra på
            organisation och arbetsmetoder för att frigöra mer tid för vård.
            Detta arbete måste spridas och tillämpas i hela hälso- och sjukvården
            samtidigt som staten ser över sina krav och regler för att frigöra
            tid för vård. Staten och sjukvårdshuvudmännen bör ta fram ett
            handlingsprogram för att minska den tid vårdpersonalen måste ägna
            åt uppgifter som inte är till direkt nytta för patienterna. Inom
            en femårsperiod ska minst hälften av arbetstiden, inte en tredjedel
            som i dag, ägnas åt patientarbete. Det är av central betydelse
            att utvecklingsarbetet inte resulterar i minskade resurser till
            sjukvården. Den tid som frigörs ska användas till att förbättra
            vården och arbetsmiljön.
          </p>
          <head type="h1" xml:id="i-Bi3Gy1arTf35Bh3oKU2BiE">
            Jämställd sjukvård
          </head>
          <p xml:id="i-SyEHC1A2E96UfKsxCQgj4g">
            Kvinnor och män ska utifrån sina behov behandlas likvärdigt i
            sjukvården när det gäller resurser och insatser. Men så fungerar
            det inte alltid. Mycket har gjorts på senare år, men fortfarande
            finns helt omotiverade medicinska skillnader i vårdkvalitet och
            hälsa mellan könen. Orsaken till könsskillnaderna i vården är
            dels att vården och forskningen ofta brister i att ta hänsyn till
            skillnader i fysiska förutsättningar mellan könen, dels medvetna
            eller omedvetna föreställningar om kön hos sjukvårdspersonalen.
            Även om kvinnor drabbas oftare av kvalitetsbrister i vården visar
            forskningen att även män i flera avseenden drabbas negativt när
            vården påverkas av föreställningar om kön.
          </p>
          <p xml:id="i-7Et2PkNMwUsRkw7ALa6KRu">
            Sveriges kommuner och landsting (SKL) redovisade 2007 en kunskapsöversikt
            om omotiverade könsskillnader i den svenska sjukvården. Enligt
            översikten missgynnas kvinnor på flera områden: Kvinnor får sämre
            tillgång till kranskärlsröntgen och får mindre aktiv hjärt- och
            kärlbehandling än män. Kvinnor får vänta längre på gråstarroperationer.
            Kvinnor har längre väntetider hos allmänläkaren. Kvinnor har sämre
            tillgång till vård på strokeenheten. Kvinnor har mindre chans
            att få dialys- och njurtransplantation. Kvinnliga rökare löper
            samma risk som män att få lungcancer, ändå remitteras de inte
            lika snabbt till bronkoskopi. Kvinnor med knäledsartros, höftledsartros
            och spinal stenos har varit mer handikappade än män när de väl
            opereras. Resultaten måste leda till åtgärder som undanröjer ojämställd
            vård.
          </p>
          <p xml:id="i-HBpijBgxvPXnN49NT2aEmV">
            Socialstyrelsen har vid flera tillfällen gjort analyser av vårdens
            jämställdhet. I Socialstyrelsens rapport från 2008 redovisas att
            det fortfarande förekommer vissa systematiska skillnader i bemötande
            och omhändertagande av kvinnor jämfört med män. Socialstyrelsen
            pekar på att framsteg görs och att erfarenheterna visar att förändringar
            är möjliga att åstadkomma enbart genom att synliggöra rådande
            förhållanden. Att nå ökad jämställdhet i vården kräver ett brett
            och långsiktigt arbete med sikte på forskning, behandlingsmetoder
            och attityder. Därför föreslår vi att det utarbetas en nationell
            genomförandeplan för implementering av jämställd sjukvård. Centralt
            i en sådan plan är ökad och mer spridd kunskap om hur könsfaktorer
            påverkar vården. Det krävs mer forskning för att belysa vilka
            könsskillnader som finns och hur de uppkommer. Det krävs ökat
            fokus på jämställdhet och genus på vårdutbildningarna på gymnasiet
            och högskolan samt i vidareutbildningar för personal inom hälso-
            och sjukvården. Arbetet med könsuppdelad vårdstatistik ska fortsätta,
            och jämställd vård ska vara ett eget uppföljningsområde i de nationella
            jämförelserna.
          </p>
          <head type="h2" xml:id="i-KbbNkPTwxCJsHoDeJvpJP9">
            Driftsformer i sjukvården
          </head>
          <p xml:id="i-Wz2nHxVWGKxqREUUbmiJeN">
            För oss socialdemokrater är kvalitet och likvärdighet viktigast
            i hälso- och sjukvården. I flera borgerligt styrda landsting och
            regioner pågår omfattande privatiseringar av hälso- och sjukvårdsverksamheter
            utan annat syfte än att privatisera gemensam egendom och gemensamma
            uppgifter. Ibland sker dessa utförsäljningar genom att verksamhet
            mer eller mindre slumpas bort. Vi motsätter oss denna politik.
            Kvalitet och likvärdighet, patientnytta och säkerhet skall styra
            sjukvården, inte privatiseringar av ideologiska skäl. Vi vill
            införa en lag om investeringsskydd så att skattefinansierad verksamhet
            inte kan säljas ut till privata ägare till underpris.
          </p>
          <p xml:id="i-BU3hPcM8dng6jw5fjD4CKJ">
            Samtidigt är vi inte negativa till alternativ i vården. Det är
            inte självklart att en offentligt driven vårdcentral håller hög
            kvalitet bara för att den drivs offentligt. Motsvarande förhållande
            gäller även privat driven verksamhet. Däremot finns det många
            goda exempel på vårdcentraler, läkarmottagningar, sjukgymnastik
            med mera som drivs av dem som jobbar där eller av företag eller
            idéburna ideella aktörer på uppdrag av landstinget.
          </p>
          <p xml:id="i-UfMZ4r3X6SjJLGCAR5GwWw">
            Det är avgörande att vinstintressen i vården inte får påverka
            sjukvårdens kvalitet eller likvärdighet. Ingen som söker vård
            inom den offentligt finansierade hälso- och sjukvården ska behöva
            riskera att lönsamhetskalkyler görs innan behandling sätts in.
            Vi motsätter oss varje lösning som innebär att man med privata
            medel, till exempel genom privata försäkringar, tillåts köpa sig
            förtur till offentligt finansierad vård. Därför måste det finnas
            regler för privata utförares medverkan i den offentligt finansierade
            hälso- och sjukvården. Alla människor ska ha rätt att vid behov
            få tillgång till vård med hög kvalitet oberoende av storleken
            på plånboken eller tillgången till privata försäkringar.
          </p>
          <p xml:id="i-Y4eAdmFgZq2RhXY6v7RWks">
            Vi tror att det finns ett stort utrymme för att utveckla närsjukvården
            genom att ta till vara personalens engagemang. Vi ser positivt
            på att många vård- och hälsocentraler drivs i former där personalens
            egna engagemang får stort utrymme. Det kan ske i form av privat
            företagande, kooperativ eller ideell organisation. Men det kan
            också ske som en självstyrande enhet (intraprenad) inom landstinget
            eller regionen med stora frihetsgrader och stort eget ansvar.
            Kvalitet och resultat, patientsäkerhet och tillgänglighet bör
            styra vårdens prioriteringar inte driftsformer eller snäva lönsamhetskalkyler.
          </p>
          <p xml:id="i-9ibz3PDsKW6ntb6ahJJa2S">
            Nästan alla svenska sjukhus som finansieras gemensamt drivs idag
            offentligt. Så ser det också ut i många jämförbara länder. Många
            av sjukhusen utgör komplexa och högt kvalificerade nav i sjukvårdens
            vårdkedjor, och förändringar av dessa påverkar vården i många
            andra delar. Att bryta ut och avhända sig ansvaret för sjukhusen
            riskerar att slå sönder fungerande vårdkedjor för patienten och
            försämra samverkan inom alla delar av vården. Vi vill därför inte
            sälja ut eller privatisera sjukhus .
          </p>
          <p xml:id="i-GGJxU3TopEJRX9cC72PRk4">
            Den högspecialiserade vården ska drivas i offentlig regi för
            att säkerställa ett nära samarbete med klinisk forskning och utbildning.
            Universitetssjukhusens nära koppling till forskning och utbildning
            liksom den centrala roll som de spelar för den mest avancerade
            sjukvården gör att det är olämpligt att lägga ut dem på entreprenad.
            Om universitetssjukhus säljs ut eller förvandlas till vårdgallerior
            riskerar man att förstöra Sveriges mest avancerade forsknings-
            och utbildningsmiljöer. Universitetssjukhusens uppbyggnad som
            sammanhållna enheter och utvecklingsmiljöer för avancerad sjukvård,
            forskning och utbildning ska värnas. Även akutsjukhusen är nödvändiga
            för varje landstings möjlighet att ge högkvalitativ och jämlik
            vård. Akutsjukhusen har en central roll i landstingets ansvar
            för medborgarnas vård och de olika vårdkedjornas funktioner. Vi
            anser att akutsjukhus och universitetssjukhus har en central roll
            kopplad till landstingens lagstadgade ansvar för vården. Därför
            motsätter vi oss att dessa skall kunna läggas ut på entreprenad
            eller privatiseras. Vi föreslår att villkoren för att lägga ut
            sjukhus på entreprenad ska regleras i lag.
          </p>
          <head type="h2" xml:id="i-4knHip9nnppLT4XanXpam9">
            Mångfald i vård och omsorg
          </head>
          <p xml:id="i-Y6PMv1bt7PNX5jJLcQShGa">
            Vi anser att det är olämpligt att använda LOU för upphandling
            av hälso- och sjukvård liksom för upphandling av äldre- och handikappomsorg.
            Det leder till en stark koncentration till ett fåtal internationella
            vårdkoncerner och svårigheter för politikerna att styra mot kvalitet.
            Det finns många exempel på hur jakten på lägsta pris direkt gått
            ut över vårdtagare och brukare. Dagens regler om upphandling tenderar
            att slå ut väl fungerande och för patienten värdefulla aktörer
            som sociala företag, personal- och patientdriven verksamhet och
            kooperativ.
          </p>
          <p xml:id="i-FaB88ApZs6oXNsfbn2dg45">
            Vi är positiva till att det utvecklas valfrihetsmodeller som
            möjliggör andra utförare än egen regi i välfärdsverksamheterna.
            Varje region eller landsting eller kommun måste dock ha frihet
            att välja den modell som passar bäst utifrån lokala förutsättningarna.
            Den nu gällande lagstiftningen om valfrihetssystem (LOV) har avgörande
            brister. Vi vänder oss emot att etableringsfrihet för företagen
            är ett krav i LOV. Det måste vara möjligt för huvudmannen att
            styra resurser dit behoven är som störst och påverka var en utförare
            ska kunna etablera sig. Av samma orsak är vi emot de lagbestämmelser
            om vårdval i primärvården som tvingar alla landsting att ha ett
            vårdvalssystem med fri etablering. Vi är också emot LOV:s regler
            att tillåta de privata utförarna att ge extra tilläggstjänster
            mot avgift. Det finns en uppenbar risk att det blir ett incitament
            till att dra ned på den offentligt finansierade servicen. Den
            nya lagen riskerar att skapa ett system där offentliga och privata
            pengar blandas, och slutresultatet blir att det uppstår serviceskillnader
            mellan brukarna som beror på hur mycket pengar de har istället
            för vilket behov av service de har. Vi föreslår att lagen om valfrihetssystem
            (LOV) och lagbestämmelserna om vårdval i primärvården ersätts
            med en ny lag om valfrihet för medborgarna i vård och omsorg.
          </p>
          <p xml:id="i-RqQzoHAx5sBizjT2hHUWXr">
            Det bör vara kommunen och landstinget som utifrån lokala behov
            och möjliga partner avgör vilka aktörer som man ska samarbeta
            med. Det kan vara några av de stora vårdföretag som redan idag
            gör ett bra arbete i många kommuner, men det kan också vara ideella
            organisationer som vill bedriva verksamhet. En modell kan vara
            att nationell kvalitetscertfiering av alla offentligt finansierade
            vårdgivare kompletteras med att landstinget eller regionen respektive
            kommunen sätter upp de krav som ställs på verksamheten och kommer
            överens om lokalisering och ersättningsmodeller. Då blir det patienten
            eller medborgaren, som har möjlighet att välja utförare samtidigt
            som landstinget eller regionen eller kommunen har kvar det fulla
            ansvaret för kvaliteten och tillgängligheten. En sådan ordning
            skulle förmodligen göra att mindre, personaldrivna eller idéburna
            aktörer har större möjligheter att hävda sig i konkurrensen. Idag
            är det stora vårdbolag som utgör lejonparten av entreprenörerna
            inom vård och omsorg. En ny modell får dock aldrig leda till att
            man ställer lägre krav på arbetsgivaransvaret. Kollektivavtal
            ska gälla i all verksamhet. Personalens meddelarfrihet och rätt
            till kompetensutveckling och även i övrigt goda arbetsvillkor
            måste säkerställas. Upphandlingslagstiftningen bör ses över för
            att möjliggöra att hälso- och sjukvård och äldre- och handikappomsorg
            undantas från lagen om offentlig upphandling (LOU).
          </p>
          <head type="h2" xml:id="i-KCapaVrMD1rMzirhMmcFCM">
            Organdonation
          </head>
          <p xml:id="i-GnVJX3vhUhHk7aa4bYy2Hw">
            Varje år genomförs omkring 600 organtransplantationer i Sverige.
            Totalt väntade 549 personer på ett nytt organ den 1 april 2009.
            Vanligast är njurtransplantation. Under 2008 genomfördes 419 njurtransplantationer
            (varav 136 från levande donatorer). Av de cirka 100 000 personer
            som avlider varje år kan få bli aktuella för organdonation. För
            att kunna donera organ måste dödsfallet ske på en intensivvårdsavdelning
            under pågående respiratorbehandling. De organ man idag transplanterar
            i Sverige är njurar, lever, hjärta, lungor, bukspottkörtel och
            i vissa fall tunntarm.
          </p>
          <p xml:id="i-4Gwjies8emPVmeUvoUwzsa">
            Varje människa har rätt att själv bestämma om man vill donera
            eller inte. Bristen på organ och vävnader är stor, och det är
            därför viktigt att fler människor än i dag tar ställning till
            om man är positiv till organdonation eller inte. Som en följd
            av bristen på organ avlider många innan de får möjlighet att bli
            transplanterade.
          </p>
          <p xml:id="i-SoxUmJuVDvU9miqC42Qu58">
            En majoritet av svenska folket har i olika undersökningar svarat
            ja på frågan om de kan tänka sig att donera organ efter sin död.
            Många av dem som är positiva har dock inte anmält det till Donationsregistret.
            Inom sjukvården har olika frågor ställts kring vad som bör gälla
            vid organdonation och vård av döende patienter. Eventuella förändringar
            av nuvarande lagstiftning och hantering måste dock föregås av
            grundliga överväganden. Vi föreslår att regeringen tar initiativ
            till en översyn av nuvarande regler och hantering och lägger fram
            förslag om hur fler organ ska kunna doneras. Frågan inrymmer en
            rad olika etiska överväganden. Ett förslag som bör övervägas för
            att få fler att ta ställning till organdonation är att göra det
            möjligt att meddela sin vilja med ett kryss på deklarationsblanketten.
            Det bör också undersökas om sjukvården ska kunna få titta i donationsregistret
            redan innan patienten avlidit för att kunna göra förberedelser
            för organdonation. Det bör vidare prövas om sjukvården under en
            begränsad tid ska få fortsätta intensivvården även när hoppet
            att rädda patientens liv är ute om det innebär att man kan tillgodose
            en patients önskan att donera organ.
          </p>
          <head type="h2" xml:id="i-GGVNf2dM8UzH4oA6udgpVn">
            Hbt-personers hälsa
          </head>
          <p xml:id="i-GuCh2xcYFwSfSTrxe1MDqH">
            En övervägande del av hbt-personer har en god hälsa. Det visar
            undersökningar som bland annat Folkhälsoinstitutet gjort (2006).
            Studien visade att hbt-personer generellt tycks ha en god hälsa,
            men att det i hbt-gruppen finns en betydligt större andel individer
            med sämre hälsa än i den övriga befolkningen. I synnerhet den
            psykiska hälsan tycks vara sämre. Samtidigt var skillnaderna stora
            inom gruppen. Unga homo- och bisexuella kvinnor uppgav exempelvis
            i högre grad ett nedsatt psykiskt välbefinnande. Den grupp som
            främst angav dålig hälsa var dock unga transpersoner. Ungdomsstyrelsens
            undersökning Fokus 07 En analys av ungdomars hälsa och utsatthet
            pekar på ett liknande resultat. Av undersökningen framgår att
            unga hbt-personer mår betydligt sämre än heterosexuella ungdomar.
            Skillnaderna var tydliga för alla undersökta hälsoområden, men
            de var som allra störst gällande stressrelaterade problem.
          </p>
          <p xml:id="i-QGzUvwAMRGcVCgLbVckdBZ">
            Både svenska och internationella undersökningar tyder på att
            homo- och bisexuella ungdomar är speciellt utsatta för hälsoproblem,
            både i relation till vuxna homo- och bisexuella och i relation
            till heterosexuella ungdomar. Även hatbrott (trakasserier, våld
            m.m. på grund av ras, kön, religion eller sexuell läggning) tycks
            vara vanligare bland unga än bland vuxna.
          </p>
          <p xml:id="i-HD5TQ9KCpgz2R3nK166VWN">
            Ohälsan bland hbt-personer behöver uppmärksammas särskilt så
            att samhällets stöd kan förbättras. Mot denna bakgrund föreslår
            vi att regeringen tar ett särskilt initiativ för att säkerställa
            att kontinuerliga och systematiska uppföljningar och undersökningar
            görs av hälsoutvecklingen för hbt-personer, för att nå ytterligare
            kunskap så att samhället kan erbjuda och utveckla bättre stöd
            och hjälp för hbt-personer.
          </p>
          <p xml:id="i-P5bfQkTyggjxfiJ1Y7Q8ae">
            Vårdens bemötande har stor betydelse för viljan att söka och
            ta emot hjälp. Det är viktigt att hälso- och sjukvården inte uppträder
            fördomsfullt eller okunnigt. Alla människor har rätt att bli bekräftade
            och få vård och omsorg utifrån sina förutsättningar. Många har
            vittnat om hur bristande kompetens kring dessa frågor hos vårdpersonalen
            har skapat problem. Forskning kring hbt-personers hälsa bör stimuleras.
            Regeringen bör återkomma till riksdagen med förslag om hur hälso-
            och sjukvårdspersonalens kompetens i hbt-frågor skall utvecklas.
          </p>
          <head type="h2" xml:id="i-2KXQz2A95ZFjhdwfdaqgnt">
            Hiv/aids
          </head>
          <p xml:id="i-PPh6KwPbs6EYo6pDoydp9R">
            År 2006 antog riksdagen på förslag från den socialdemokratiska
            regeringen, men i brett politiskt samförstånd, en nationell strategi
            mot hiv/aids. Målet var att halvera antalet nysmittade i vårt
            land på tio års sikt. Det är ett fullt realistiskt mål. För att
            nå målet krävs dock ett intensifierat arbete. Under 2008 anmäldes
            448 fall av hivinfektion. Det är en liten minskning sedan 2007,
            men trenden är att antalet hivfall totalt sett har ökat under
            2000-talet. Ökningen av smitta i Sverige sker i alla grupper men
            framförallt bland gruppen män som har sex med män. Dessvärre är
            dessa siffror inte heller särskilt överraskande. Andra sexuellt
            överförbara sjukdomar har ökat. Det tyder på en förändring i riskbeteende,
            och detta syns nu också i statistiken om hiv/aids. Informationsinsatser
            behöver förnyas. Information är en färskvara. Samtidigt måste
            samhället hjälpa och stödja de personer som idag lever i Sverige
            som hivpositiva. Dessbättre behöver dagens generation inte vara
            med om att begrava nära vänner som dött i aids. Men det påverkar
            säkert också riskmedvetandet och gör det angeläget att samhället
            går in med olika informationsinsatser. De stora informationsinsatser
            som gjordes under tidigare årtionden har ingen verkan nu, och
            många ungdomar var inte ens födda när dessa kampanjer genomfördes
            som mest intensivt. Utvecklingen har påtalats och varit känd för
            regeringen under en tid. Men uppenbarligen har inte detta lett
            till insikten att det behövs något initiativ från regeringens
            sida.
          </p>
          <p xml:id="i-7wbTwbex4xqS2JH845Dsgb">
            När det gäller det preventiva arbetet mot hiv och andra smittsamma
            sjukdomar innebär budgetpropositionen inga nya satsningar och
            några nya initiativ föreslås inte heller. Det kommer inte att
            vara en hållbar strategi.
          </p>
          <p xml:id="i-3ckcmqigybiYpZSSvG9LuT">
            Vi föreslår att regeringen tar initiativ till ett åtgärdsprogram
            om smittskydd och hiv. Det bör innehålla
          </p>
          <list style="ul">
            <item xml:id="i-WYkKrr9y9GN43TM97SWcNP">
              en nationell informationskampanj kring smittskydd och hiv,
            </item>
            <item xml:id="i-NQUd7TRrX3gcyJLwmoqLEQ">
              en översyn av smittskyddslagen,
            </item>
            <item xml:id="i-D4D78MWqq7YpUTMu55pdKG">
              metoder att ge lärarna stöd när det gäller att på ett fördomsfritt
              och kunskapsbaserat sätt undervisa om sex och samlevnad,
            </item>
            <item xml:id="i-KbGXcqzSZyoMqbXXaq7RvU">
              utveckla ungdomsmottagningarnas verksamhet, samt
            </item>
            <item xml:id="i-UeAXoAheY83ShAtCmpxSfg">
              sprututbytesprogram.
            </item>
          </list>
          <p xml:id="i-JjpWbTXkuJYG5CLzXC5Ktq">
            Vi anvisar 10 miljoner kronor extra per år för informationskampanj
            kring smittskydd och hiv i vårt budgetförslag (anslag 2.8).
          </p>
          <head type="h2" xml:id="i-CyqVTYeiBNyqbUHvaq2Mon">
            Läkemedel
          </head>
          <p xml:id="i-FD13g9E81Sm3WnjLaQr1Ri">
            Läkemedel är idag den i särklass vanligaste behandlingsmetoden
            inom vården, och allt tyder på att de kommer att bli än viktigare.
            Tack vare framgångsrik forskning och utveckling blir det möjligt
            att bota och behandla allt fler sjukdomar och skador. Läkemedel
            är idag den i särklass vanligaste behandlingsmetoden inom vården,
            och allt tyder på att de kommer att bli än viktigare. Det är en
            fantastisk framgång som räddar liv och ger livskvalitet åt många
            människor.
          </p>
          <p xml:id="i-DNytihHc3JJE7LsZseZEEh">
            Samtidigt behöver läkemedelsanvändningen förbättras och effektiviseras
            på flera områden. Det gäller inte minst läkemedelsförskrivningen
            till äldre. Mer än 95 procent av dem över 75 år konsumerar något
            receptbelagt läkemedel. Kunskapen om hur olika terapier ska vägas
            och prioriteras mot varandra vid en genomgång av en multisjuk
            patients läkemedelsanvändning är idag ofullständig. Av alla äldre
            som läggs in akut på sjukhus har upp till en femte­del drabbats
            av biverkningar av läkemedel. Dödligheten i denna patientgrupp
            är avsevärt större än i andra typer av patientgrupper. I genomsnitt
            har dessa patienter tio olika läkemedel, många ännu fler. Ofta
            görs ingen samlad bedömning av vilka läkemedel patienten har och
            hur de påverkar varandra. Det finns därför ett stort behov av
            ökad kunskap till förskrivare kring hur läkemedel ska värderas
            och prioriteras för sådana patienter. En arbetsgrupp som tillsatts
            gemensamt av staten och förbundet har i uppgift att uppmärksamma
            bland annat dessa frågor och föreslå åtgärder. Detta är bra men
            räcker inte. Vi vill att tillsynen förbättras. I dag har Socialstyrelsen
            ansvar för tillsynen av läkemedelsanvändningen inom vård och omsorg.
            Resurserna för att myndigheten ska kunna uppfylla sitt tillsynsansvar
            måste öka. Vidare behöver Socialstyrelsens läkemedelsregister
            utvecklas. Om uppgifter om orsaker till förskrivningar skulle
            ingå i läkemedelsförteckningen, receptregistret och Socialstyrelsens
            läkemedelsregister skulle detta kunna bidra till att höja kvaliteten
            och förbättra säkerheten vid läkemedelsbehandling.
          </p>
          <p xml:id="i-UcEWxcKegW7h1VDRBA6bjF">
            Det behövs också obligatoriska läke­medelsgenomgångar där landsting
            och kommuner samverkar om att en översyn görs av äldres läkemedelsanvändning.
            Det bör inrättas nationella kvalitetskrav i äldreomsor­gen där
            varje kommun har ett särskilt system för säkerhet och kvalitet
            i sin läkemedelshantering för äldre. Det behövs också en bättre
            rappor­tering och information om läkemedels­användning. Ett förslag
            skulle kunna vara att inrätta en jour eller upplysningslinje dit
            allmänheten kan ringa när de vill diskutera eller är oroliga för
            sin egen eller en anhörigs läkemedelsanvändning. Det behövs också
            en verksamhet som utifrån ett brukarperspektiv kan bygga upp en
            organisation för råd, stöd och biverkningsrappor­tering.
          </p>
          <p xml:id="i-4UVeUpL7tH4hFWpEyNaXtX">
            Mot bakgrund av att läkemedel dels står för en stor och växande
            del av sjukvårdens kostnader och dels står för en stor och tyvärr
            växande del av sjukvårdens skador är det av högsta vikt att läkemedelsförsörjningen
            i landet är kostnadseffektiv och säker samtidigt som den måste
            vara lättillgänglig och lika för alla. Sverige har ett sådant
            system. Det svenska apoteksmonopolet har bidragit till att Sverige
            har ett av de mest säkra och kostnadseffektiva distributionssystemen
            för läkemedel i världen. Sverige har haft bland de lägsta läkemedelspriserna
            i Europa i kundledet.
          </p>
          <p xml:id="i-NXzfcLeE6RABbySYvqWuwT">
            Regeringens pågående avreglering av apoteksmarknaden öppnar för
            olika internationella läkemedelsbolag eller apoteksbolag att ta
            över de svenska apoteken, vilket hotar att leda till högre kostnader
            och sämre säkerhet. Vi socialdemokrater motsätter oss en sådan
            utveckling. Regeringens löften om sänkta priser har redan svikits,
            och nu talar socialministern istället om att det handlar om att
            förhindra att kostnaderna skenar. Att på två år gå från att pressa
            priser till att hindra att priserna skenar är ett långt steg särskilt
            som det rör sig om en väldigt viktig del av vår sjukvård och mer
            än 20 miljarder skattekronor. Regeringen kan inte peka på några
            egentliga effektiviseringsvinster med en avreglering eller hur
            servicen i glesbygd ska säkras på sikt. Löftena om lägre priser
            i kundledet har dragits tillbaka. Eftersom de apotek som ska finnas
            kvar i helstatliga Apoteket AB efter en avreglering (och en utförsäljning
            av över 600 apotek) ska agera på samma sätt som privatägda vinstmaximerande
            apotekskedjor blir effekten i väsentliga delar densamma som om
            hela apoteksmarknaden privatiseras.
          </p>
          <p xml:id="i-B3cdy52tVLgYopgmcPzxBu">
            Regeringens hantering av apoteksfrågan präglas av nonchalans,
            slarv och felaktig hantering. Regeringens bryska avskedande av
            styrelsen för Apoteket AB är bara ett i raden av beslut som innebär
            misshushållning med statens pengar och skapar osäkerhet. Att det
            inte går så bra med avregleringen beror förutom oskicklig hantering
            i grunden på att regeringen försöker att skapa en marknad med
            några mycket speciella förutsättningar. Kunden betalar bara en
            liten del av kostnaden för receptbelagda läkemedel. Det är skattebetalarna
            som står för merparten av kostnaden. Det är inte kunden som väljer
            produkten. Det gör läkaren som förskriver läkemedlet. Priset bestäms
            inte på en marknad utan av en statlig myndighet. Under de förutsättningarna
            är det svårt att få till stånd något som liknar en fungerande
            marknad.
          </p>
          <p xml:id="i-6c4SEcyD2vGhJG7UX6vi3g">
            Kostnadseffektivitet, säkerhet och god tillgänglighet i hela
            landet bör också fortsättningsvis vara det som styr läkemedelsförsörjningen,
            inte avreglering och ideologiskt motiverad utförsäljning eller
            ohämmat vinstintresse.
          </p>
          <p xml:id="i-3nXJPzZQQgwadayySDzSqy">
            På ett område anser vi att det behövs förändringar i dagens apotekssystem.
            Det gäller receptfria läkemedel, där vi anser att tillgängligheten
            kan och behöver öka genom fler försäljningsställen. Vi stöder
            förslaget att tillåta försäljning av receptfria läkemedel på andra
            försäljningsställen än på apotek. God tillgänglighet och säkerhet
            är viktigt när det gäller läkemedel. Receptfria läkemedel är det
            enda läkemedelssegment som påminner om en vanlig marknad. Där
            avgör patienten själv om ett läkemedel ska inköpas och betalar
            i allmänhet också själv utan subventioner. Många skulle uppskatta
            om det blev enklare att köpa dessa läkemedel, vilket dock inte
            utgör något argument för utförsäljning av apoteken. Ökad tillgänglighet
            kan i stället nås genom att man låter vissa av dessa läkemedel
            säljas på fler ställen än på apoteken.
          </p>
          <p xml:id="i-UMy8dHZzbJ5CmYYi4AKsv9">
            Eftersom vi säger nej till regeringens avreglering av apoteksmarknaden
            säger vi nej till att anvisa 90,5 miljoner kronor till anslag
            1:6 för merkostnader för samhällstjänster som uppstår vid en apoteksavreglering.
          </p>
          <head type="h2" xml:id="i-36dq6KNswKcautfr8TdVP1">
            Antibiotikaresistens
          </head>
          <p xml:id="i-R3nw2Ff97uutkziySCB5A7">
            Konsumtionen av antibiotika fortsätter att öka i världen. Problemet
            med antibiotikaresistens är nu så stort globalt att det måste
            placeras på samma nivå som en rad av de stora sjukdomarna som
            varje år skördar miljontals liv. Det är ett globalt missbruk av
            antibiotika som lett fram till att många sjukdomar inte längre
            kan behandlas, och det är framför allt gamla och barn som drabbas.
            Behovet av nya preparat är mycket stort, och det är en fråga som
            Sverige behöver arbeta med nationellt men också driva inom EU
            och internationellt. Sverige har stora förutsättningar att driva
            antibiotikafrågan. Även om förskrivningen av antibiotika i Sverige
            ökat de senaste tre åren har vi dock framgångsrikt under många
            år fått ner konsumtionen och ökat medvetenheten om problemet med
            resistens.
          </p>
          <p xml:id="i-MU5sZRqSTAr9umii29vQ6E">
            Sjukvården måste noga analysera och utvärdera sin antibiotikaförskrivning.
            Äldre ordineras för mycket antibiotika. Hela 36 procent av alla
            personer över 80 år fick minst en antibiotikakur under 2008. Förmodligen
            är antibiotikaanvändningen bland de äldre ännu högre eftersom
            en stor del av användningen på sjukhus och äldreboenden inte registreras
            per åldersgrupp. Mycket tyder på att förskrivningen många gånger
            är dåligt underbyggd och inte följer gällande rekommendationer.
            På äldreboenden ställer läkare ofta diagnos och ordinerar antibiotika
            per telefon. De äldre riskerar att få fel antibiotika eller behandlas
            helt i onödan. Äldre är extra känsliga för antibiotikas biverkningar.
            De tillhör också dem som drabbas mest av bakterier som är motståndskraftiga
            mot antibiotika. Det behövs systematisk uppföljning och skärpt
            kontroll när det gäller antibiotikaförskrivningen till personer
            över 75 år.
          </p>
          <head type="h2" xml:id="i-6QTRiks9rq1RbDjaQoJLkU">
            Stärkt skyddsnät för barn och unga
          </head>
          <p xml:id="i-YAfEqWT7beBCaKKAJU4nhW">
            Regeringens passivitet inför jobbkrisen får stora återverkningar
            på kommunernas ekonomi. Hade regeringen i budgetpropositionen
            lämnat besked som gav kommunsektorn långsiktiga planeringsförutsättningar
            hade ytterligare uppsägningar 2011 och 2012 kunnat undvikas och
            viktig verksamhet hade kunnat värnas. Nu riskerar istället jobbkrisen
            att drabba inte minst den unga generationen hårt men det är inte
            givet på förhand. Vi socialdemokrater vill prioritera barnen och
            de unga så att de inte ska betala priset för krisen. Därför föreslår
            vi i vårt budgetalternativ ekonomiska satsningar på mer personal
            och mindre klasser i skolan, förslag för att underlätta livspusslet
            för föräldrar, bättre ekonomi för barn till ensamstående och studenter
            samt insatser för att stärka skyddsnätet för barn och unga.
          </p>
          <p xml:id="i-Ccmm61xKeucf9cx8eMDpgG">
            När det gäller stärkt skyddsnät för barn och unga är det viktigt
            att vi kan möta dagens kris med aktiva åtgärder för de mest utsatta
            barnen och ungdomarna. Vi föreslår ett åtgärdspaket omfattande
            100 miljoner kronor per år 20102012 som omfattar följande delar:
          </p>
          <list style="ul">
            <item xml:id="i-Ww4RefN3eAwmBvyqvdm7pQ">
              Stärkt skolhälsovård För att ge barn med psykiska problem hjälp
              och stöd i ett tidigt skede krävs ökade resurser till skolhälsovården.
              Mer resurser till skolhälsovården leder också till att barn- och
              ungdomspsykiatrin kan koncentrera sig på barn med mer omfattande
              behov. Vi vill skapa bättre stöd för elever med neuropsykiatrisk
              problematik. Vi vill därför öka resurserna till skolhälsovården
              med ett riktat statsbidrag på 50 miljoner kronor per år 20102012.
            </item>
            <item xml:id="i-R1SiEwpTX7Dww8zH15dpHY">
              Hjälp vid psykisk kris Nationella hjälplinjen är en rikstäckande,
              anonym och kostnadsfri ideell telefonjour för människor i psykisk
              kris och deras anhöriga. Ungdomar och unga vuxna använder sig
              i allt större utsträckning av mejl, sms, och chattfunktioner för
              att kommunicera och söka information. Nationella hjälplinjen avser
              att komplettera telefonjouren med Skriv till hjälplinjen för att
              möta unga människor i kris. Vi avsätter 5 miljoner kronor för
              detta år 20102012.
            </item>
            <item xml:id="i-VZf9cFPZ2QEKFtoyw1BZvQ">
              Unga missbrukare ska garanteras snabb och bra vård För de barn
              och ungdomar som inte har möjlighet att bo hemma ska socialtjänsten
              säkerställa ett tryggt boende. Det krävs en lagändring för att
              ungdomar som inte kan bo hemma inte ska tvingas sluta skolan för
              att få ekonomiskt stöd till eget boende. Unga drogmissbrukare
              ska få vård utan dröjsmål. Många ungdomar som använder narkotika
              mår mycket dåligt. Insatser måste sättas in tidigt om de ska bli
              effektiva. Väntetiden till behandling ska vara högst två veckor.
              Vi avsätter 45 miljoner kronor per år 20102012 för att garantera
              unga missbrukare vård direkt.
            </item>
          </list>
          <head type="h2" xml:id="i-MQJB2vqj98eHrh5hAPJFVi">
            Psykiatri
          </head>
          <p xml:id="i-VzHZEVDeVC6e8QTZQj3U7H">
            Att bli psykiskt sjuk påverkar inte bara en själv utan också
            familj och vänner. Det är att bli beroende av vård och omsorg
            men också av förståelse och stöd i livets olika skeden. Att få
            en psykisk sjukdom eller att må psykiskt dåligt är så vanligt
            att vi alla känner någon som är eller har varit drabbad. Cirka
            var femte person drabbas av psykisk ohälsa, till exempel depressioner
            eller ångestsymptom. Allvarlig depression drabbar ca 6 procent
            av befolkningen, ungefär 50 000 personer i Sverige har schizofreni
            och 23 procent lider av tvångs­syndrom. Psykisk ohälsa är också
            ett växande problem bland många ungdomar, särskilt unga kvinnor.
            Ändå är det fortfarande en dold sjukdom, något man alltför sällan
            talar om. Skam, skuld och rädsla präglar mångas uppfattning.
          </p>
          <p xml:id="i-7p4HD3oVHJgpgGyjHG4hhW">
            Det finns stora brister när det gäller psykiskt sjukas och funktionshindrades
            möjlighet till vård, omsorg, boende, rehabilitering och sysselsättning.
            Detta är inget nytt problem, och dessvärre är situationen i jämförbara
            länder inte mycket bättre. Vi står inför stora utmaningar för
            att systematiskt höja ambitionsnivån så att vården och stödet
            vid psykisk sjukdom och psykiska funktionshinder kan jämföras
            med kroppslig vård och funktionsnedsättningar. Den socialdemokratiska
            regeringen tillsatte en stor psykiatriutredning 2003 som fick
            uppdraget att se över hela psykiatriområdets organisation och
            resursbehov. Utredningen presenterade sina förslag strax efter
            valet 2006. Men regeringen väntade ända till budgeten 2009 med
            att anslå några pengar. Och när det väl anslås pengar kombineras
            det inte med en proposition som stakar ut psykiatrins utveckling
            på längre sikt utan istället presenteras en skrivelse med ett
            begränsat och kortsiktigt treårigt perspektiv.
          </p>
          <p xml:id="i-H2P2SchDNC9735DSkn8JYw">
            Vi socialdemokrater anslår 890 miljoner kronor per år till psykiatrin.
            Vi anser att det behövs en långsiktig och systematisk satsning
            för att höja ambitionsnivån och skapa förutsättningar för god
            vård och ett gott liv för den som drabbas av eller lever med en
            psykisk sjukdom. Det behövs gemensamma mål för flera olika samhällssektorer
            och en nationell plattform som slår fast vad som är psykiatrins
            uppdrag och hur den ska utvecklas. Vi föreslår en långsiktig nationell
            handlingsplan för en ambitionshöjning inom vård och stöd för människor
            med psykisk sjukdom och psykiska funktionshinder.
          </p>
          <p xml:id="i-W7McB3jhUjAWyksG2yxeBQ">
            Vår långsiktiga inriktning för psykiatrin innehåller bland annat
            följande delar: stärkt skolhälsovård, åtgärdsplan för barn och
            ungdomar i kris, stöd till hela familjen, bättre individuellt
            stöd för att delta i arbetslivet, individuell bedömning av ungdomar
            på ungdomshem, snabbare och enklare stöd till psykiskt sjuka,
            bättre tillvaratagande av brukarnas erfarenheter, fler slutenvårdsplatser
            och nya sviktplatser, mer resurser till forskning och kompetensutveckling
            och fler jobb till personer med psykiska funktionshinder.
          </p>
          <p xml:id="i-4zXenBSvu4VuF5vNp3Y1gp">
            När det gäller barn och ungdomar med psykiatriska problem brukar
            de inte vara svåra att upptäcka. Men det krävs mer resurser för
            att se till att de får hjälp i tid. Genom att stärka skolhälsovården
            kan barnen få hjälp i tid, och Barn- och ungdomspsykiatrin (BUP)
            kan koncentrera sig på barn med mer omfattande behov. Vi vill
            genomföra en särskild satsning på skolhälsovården. Vi vill också
            lagstifta så att alla kommuner instiftar en åtgärdsplan för ungdomar
            som drabbas av psykiska problem. Ansvarsfördelningen ska vara
            tydlig så att det inte råder några oklarheter om till vem man
            ska vända sig och vem som ansvarar för vad. Om ett barn mår dåligt
            eller har stora problem ska man veta vem man ska ringa för att
            få snabb hjälp. Vi föreslår att det ska finnas samverkansmodeller
            i varje kommun för barn och ungdomar med problem (samverkan skola,
            socialtjänst, barn- och ungdomspsykiatri, ungdomsmottagning).
          </p>
          <p xml:id="i-7djpbCp8JZm26pV3wDiVRv">
            Psykisk ohälsa påverkar hela familjen. Därför måste den samlade
            barn- och ungdomshälsan ge förutsättningar för att kunna hjälpa
            hela familjen. Varje ung människa med psykisk sjukdom eller funktionshinder
            måste också ha rätt till en individuellt anpassat stöd för att
            kunna bli delaktig i arbetslivet till exempel genom en handledare
            som ser till att de insatser som behövs i form av rehabilitering,
            utbildning, arbetsträning, behandling blir av och samordnas.
          </p>
          <p xml:id="i-M7wBJcjrd3oZ1PhQE2GYde">
            Rapporter visar att verksamheterna för ungdomar på ungdomshem
            (enligt LVU) eller paragraf 12-hem inte fungerar tillfredställande.
            Därför måste tillsynen och verksamheten förbättras. Alla ungdomar
            ska få en individuell bedömning och om det behövs en behandlingsplan
            mot psykisk ohälsa eller missbruk.
          </p>
          <p xml:id="i-KMPd9pQrJMPcQCjHtqN3W9">
            Specialistpsykiatrin kommer aldrig att kunna hantera alla behov
            av psykiatriskt stöd som finns. Många som lider av psykisk ohälsa
            skulle kunna få hjälp om primärvården hade kompetens och resurser
            att behandla mindre svåra depressioner, ångesttillstånd, ätstörningar
            och liknande. Vi vill systematiskt bygga upp kompetens om psykisk
            ohälsa i primärvården. Den som själv är eller har varit sjuk och
            föremål för psykiatrisk vård har stor kunskap att bidra med för
            att utveckla vården. Brukar- och patientorganisationerna har en
            viktig roll i detta. Vi vill stärka deras roll i utvecklandet
            av vården. Vårdutbudet räcker idag inte till för de stora behoven.
            Vi vill därför att antalet slutenvårdsplatser ses över och därtill
            vill vi uppmuntra en ny mellanform, så kallade sviktplatser, där
            man kan få hjälp och stöd under kortare perioder. Kunskapen om
            psykisk ohälsa och vilka former av behandlingar som fungerar är
            eftersatt. Inom ramen för höstens forskningsmotion kommer vi att
            öka resurserna till forskning inom psykiatri. Vi vill också att
            det startar en mångårig bred satsning på kompetensutveckling för
            den personal som jobbar med psykiskt sjuka och funktionshindrade.
          </p>
          <p xml:id="i-PmmiiRPCUtoNSE28HvWgyE">
            Personer med psykiskt funktionshinder är svagt representerade
            på arbetsmarknaden. OSA-platser behöver vikas direkt till personer
            med psykiskt funktionshinder, och det behövs trygghetsanställningar
            för personer med allvarligare psykiska funktionshinder.
          </p>
          <head type="h2" xml:id="i-FLHpNLVLXSpAwp3iNMKiiC">
            Tandvård
          </head>
          <p xml:id="i-3Jx1JpuQWEZGSyBZyCFDQu">
            Tandvården är mycket betydelsefull för människors hälsa. Dålig
            tandhälsa minskar livskvaliteten avsevärt och kan leda till följdsjukdomar.
            Tack vare tidigare investeringar och den fria barn- och ungdomstandvården
            har allt fler i vårt land en god tandhälsa jämfört med tidigare
            generationer. Priserna i tandvården har dock stigit på senare
            år samtidigt som tandvårdsförsäkringen har gett ett otillräckligt
            skydd. Detta har lett till att fler vuxna har tvingats avstå tandvård
            av ekonomiska skäl. För att säkra en god tandhälsa i befolkningen
            och förhindra nya klasskillnader i tandhälsa är det nödvändigt
            att tandvårdsförsäkringen har starkt fokus på regelbunden och
            förebyggande tandvård samtidigt som det måste finnas ett bra skydd
            mot riktigt höga kostnader. Alla ska regelbundet kunna gå till
            tandläkaren och ingen ska behöva avstå från tandvård av ekonomiska
            skäl.
          </p>
          <p xml:id="i-8DWG6QFDMkicBFyuBLYgSS">
            Målsättningen på sikt bör vara att patientkostnaderna i tandvården
            omfattas av ett högkostnadsskydd av samma modell som gäller inom
            hälso- och sjukvården. Det är en modell som gör det möjligt att
            börja bygga en tandvårdsförsäkring där man successivt kan genomföra
            förbättringar för att nå målet.
          </p>
          <p xml:id="i-YEXEPTjLjrv5ZPrUMD2E5E">
            Tandvårdsförsäkringen förändrades den 1 juli 2008 då skyddet
            mot höga kostnader förstärktes jämfört med tidigare. Den tandvårdsreform
            som infördes var dock otillräcklig. Det förbättrade skyddet mot
            höga kostnader är viktigt och riktigt, men det räcker inte för
            att åstadkomma en god tandhälsa i befolkningen. Reformen saknar
            satsningar på den grundläggande tandvård som omfattar alla. Det
            medför att såväl patienternas som samhällets kostnader för tandvård
            riskerar att öka ytterligare i framtiden. Det är av yttersta vikt
            att tandvårdsförsäkringen utformas så att alla regelbundet har
            möjlighet att besöka tandvården och åtgärda tandvårdsproblem i
            tid. Särskilt viktigt för att förebygga framtida kostnader är
            att ge alla barn och unga en god och avgiftsfri tandvård. Den
            nya tandvårdsreformen från 2008 har inte inneburit att fler ungdomar
            besöker tandläkaren än tidigare. Vi föreslår att stödet till grundläggande
            tandvård ökar och att den avgiftsfria tandvården för ungdomar
            förlängs med fem år från dagens 19 år till 24 år och anslår för
            detta 300 miljoner kronor per år mer än regeringen på anslag 1:4
            Tandvårdsförmåner.
          </p>
          <head type="h2" xml:id="i-25oKT8Nd6wgNJuJQf5y13z">
            Folkhälsa
          </head>
          <p xml:id="i-WmGBFR8fmGtddPtd2qScdQ">
            Ett framgångsrikt folkhälsoarbete bygger på ett gemensamt ansvarstagande
            mellan individen och samhället. Individens möjligheter att göra
            hälsofrämjande val ska stödjas av samhället. Vi socialdemokrater
            anser att folkhälsoarbetet och kopplingen till att minska klyftorna
            i samhället måste tydliggöras. Minskade sociala och ekonomiska
            klyftor är det mest verkningsfulla medlet för en bättre folkhälsa.
            Det betyder satsningar på arbete, bra utbildning för alla, integration
            och värnandet av den generella välfärden. Mäns och kvinnors hälsotillstånd
            och livschanser har ett tydligt socioekonomiskt mönster där rika,
            välutbildade människor och yrken med hög status har ett markant
            försprång. Information av allmän karaktär har sin plats i folkhälsoarbetet,
            men samhället måste ta ett större och mer konkret ansvar för folkhälsan.
            En effektiv folkhälsopolitik måste ha som inriktning att direkt
            och konkret rikta sig till de grupper som har de svåraste folkhälsoproblemen
            och kombineras med en politik för utjämning av ekonomiska och
            sociala klyftor i samhället.
          </p>
          <p xml:id="i-CwJvDniuXtSTBWamqqSvSJ">
            Hälso- och sjukvården har en viktig roll när det gäller förebyggande
            och hälsofrämjande arbete. Vi vill ha ett tydligt ansvar med visioner
            för hälso- och sjukvården i arbetet med förbättrad folkhälsa.
            För att arbetet i större utsträckning ska utgå från befintlig
            kunskap och evidens på området bör nationella riktlinjer utarbetas
            inom detta område. Vårdpersonalen ska ha tillgång till effektiva
            verktyg i form av strukturerade program för hur man tillsammans
            med patienten gemensamt kan ta sig an livsstilsproblem såsom övervikt,
            rökning, missbruk eller brist på motion. Hälso- och sjukvårdens
            olika ersättningssystem bör premiera framgångsrikt hälsofrämjande
            arbete. Varje vardagskontakt mellan vårdgivare och medborgare
            är en möjlighet till mobilisering av individens egen kraft i behandlingsarbetet
            eller ett tillfälle att stödja och stärka en individ i förebyggande
            livsstilsförändring. Studier visar också att vårdpersonalens engagemang
            och påverkan ger effekt. Dessa möten ger möjlighet till främjande
            och förebyggande insatser på individuell nivå men ger också en
            samlad kunskap om befolkningens hälsa. Under några år har fysisk
            aktivitet på recept testats i en ganska blygsam skala. Det innebär
            att patienten istället för läkemedel ordineras fysisk aktivitet
            och exempelvis får kostnader för motion subventionerad. Vi vill
            att fysisk aktivitet på recept ska vara ett naturligt inslag i
            hälso- och sjukvården.
          </p>
          <p xml:id="i-RfugbmkLftmKYp76AfgdU">
            Folkhälsoarbete riktat mot äldre bör vara en prioriterad fråga.
            Förebyggande arbete främjar folkhälsan och livskvaliteten och
            kan skjuta upp vård- och omsorgsbehov.
          </p>
          <p xml:id="i-VdA74Ljx3VWfoJHkvG9Qtn">
            Det betyder att det förebyggande hälsoarbetet är en av de viktigaste
            samhällsuppgifterna både ur ett mänskligt och ur ett samhällsekonomiskt
            perspektiv. Äldre ska ha förutsättningar att leva ett aktivt liv
            tillsammans med andra. De ska också ha tillgång till den kunskap
            som krävs för att leva ett hälsosamt liv. Att främja fysisk aktivitet
            och goda matvanor gäller inte bara unga människor eller medelålders.
            Effekten av hälsosam kost och motion är stor även bland äldre
            och kan motverka depressioner och förebygga fallolyckor och frakturer.
          </p>
          <head type="h2" xml:id="i-UJGFKJj7SCL1LfVoK8QQvD">
            Tobak
          </head>
          <p xml:id="i-MRoURXU9UaAzewA7FLHFqB">
            Tobakens skadeverkningar på hälsan är stora och mycket väl dokumenterade.
            Varje år orsakar rökning cirka 10 000 cancerfall i Sverige, vilket
            är ungefär 25 procent av alla cancerfall. Att inte röka är därför
            det bästa sättet att förebygga cancer. Riskerna för flera andra
            sjukdomar är också mindre hos den som inte röker. I takt med att
            färre röker har dödsfallen på grund av rökning minskat. Men fortfarande
            dör cirka 6 500 personer varje år av rökning. Det är fler liv
            än trafikolyckor, hiv/aids, narkotika och självmord skördar tillsammans.
            Över 900 000 personer röker varje dag.
          </p>
          <p xml:id="i-3ijhcRFZe3SBioE4r3QmCs">
            Att få människor att avstå tobak är en stor hälsovinst både för
            individen och för samhället. Det är aldrig för sent att sluta
            röka. Cancerrisken minskar för varje år efter rökstoppet. Tio
            till femton år efter att man slutat röka har man samma cancerrisk
            som den som aldrig rökt. En annan stor hälsorisk med rökning är
            risken att utveckla KOL (kroniskt obstruktiv lungsjukdom). KOL
            är en snabbt ökande sjukdom i vårt land och den tredje vanligaste
            dödsorsaken. KOL orsakas av tobaksrökning och leder till andningssvårigheter
            och problem att klara det dagliga livet. Eftersom lungornas kapacitet
            försämras kraftigt klarar sig många inte utan syrgas. KOL är en
            sjukdom som ökar snabbt och som kommer att fortsätta att öka framöver.
            Det kommer att dröja många år innan det minskade antalet rökare
            resulterar i färre insjuknande.
          </p>
          <p xml:id="i-RosWUrGmZWWz3je6VEHEVC">
            Att dagens rökare får hjälp att sluta är viktigt, men det handlar
            också om att få människor att inte börja röka överhuvudtaget.
            Nyrekryteringen av rökare är fortfarande stor. Varje år börjar
            cirka 16 000 ungdomar i Sverige att röka, och fortfarande är rökare
            överrepresenterade i befolkningsgrupper med låg utbildning och
            låga inkomster.
          </p>
          <p xml:id="i-K2mjLdJ6a11Ztbdbu1ax9D">
            Arbetet med att begränsa tobaksbruket måste ske genom både information
            och lagstiftning för att bli effektivt. De restriktioner som har
            riktats direkt mot rökarna, senast förbudet mot rökning i serveringsmiljöer
            2005, har inte handlat om att förbjuda någon att röka utan att
            hindra rökare att utsätta andra för sin rök; på jobbet, i offentliga
            lokaler eller i serveringsmiljöer.
          </p>
          <p xml:id="i-PxMa9un3DTmjA6X6QsAovy">
            Arbetet med att minska rökningen i Sverige har pågått under lång
            tid och har vid en internationell jämförelse varit mycket framgångsrikt.
            Lagstiftning och information har tillsammans lett till ändrade
            värderingar i samhället, där den rökfria miljön blivit en självklar
            norm i allt fler sammanhang och ses som ett naturligt hänsynstagande
            till andra. Arbetet med att minska rökningen måste fortsätta.
            Hälso- och sjukvården har en viktig roll i detta arbete. Samtliga
            primärvårdsenheter i sjukvården behöver kunna erbjuda lättillgänglig
            och effektiv rökavvänjning. Vi anser också att det är mycket viktigt
            med förebyggande arbete för att bekämpa tobaksbruket i Sverige.
            Det handlar bl.a. om informationssatsningar och annat tobakspreventivt
            arbete. Samhällets engagemang och insatser på tobaksområdet får
            inte mattas av och nedprioriteras. På flera håll har lokala tobakssamordnare
            dragits in under de senaste åren och det tobakspreventiva arbetet
            i skolorna är generellt eftersatt, speciellt inom skolhälsovården.
            Bara en tredjedel av landstingen hade 2008 tobaksavvänjare med
            utbildning godkända av riksföreningar mot tobak, och bara några
            få landsting erbjöd minst ett rökavvänjningstillfälle för hjärt-kärlsjuka
            i samband med rehabilitering. Engagemanget och aktiviteterna för
            en rökfri miljö behöver öka på lokal, regional och central nivå.
          </p>
          <p xml:id="i-EwPicTheoVZBen1ebYjgoa">
            Den borgerliga regeringen har under mandatperioden organiserat
            om det centrala arbetet med drogfrågor, lagt ned de specialorganisationer
            som fanns för arbetet och ovanför den vanliga myndighetsstrukturen
            bildat en samordningsfunktion som består av två sekretariat inom
            Regeringskansliet (ANDT-sekretariatet och Samant). Den nya organisationen
            ska enligt regeringen ge förutsättningar för ett arbete med alkohol-,
            narkotika-, dopnings- och tobaksfrågorna i en permanent och hållbar
            struktur. Vi anser inte att det kunnat visas att det nya sättet
            att organisera arbetet ger tillräcklig kraft. Tobaksfrågan riskerar
            att komma till korta i den nya organisationen där andra frågor
            dominerar. Det bör undersökas om särskilda resurser behöver öronmärkas
            för tobaksfrågan. Detta är inte en intern fråga inom Regeringskansliet
            eftersom det påverkar samhällets möjligheter att agera offensivt
            i tobaksfrågan.
          </p>
          <p xml:id="i-A237daxq8BZeZbQXpyYM32">
            Arbetet mot tobak behöver intensifieras. Det innebär bl.a. att
            nya steg behöver tas för att få fler miljöer och sammanhang där
            man inte röker. Ett viktigt arbete och område gäller rökfri arbetstid
            där utvecklingen gått snabbt de senaste åren. 105 av 290 kommuner
            har bestämt att arbetstiden ska vara helt rökfri. Grundregeln
            för rökfri, eller tobaksfri, arbetstid är att alla medarbetare
            omfattas och att rökning eller snusning inte får ske på betald
            arbetstid. Det tillåts endast på den obetalda lunchrasten. En
            stor majoritet av de anställda tycker det är bra, och andra känner
            sig förföljda och ser sin integritet kränkt. Få inser den fulla
            potentialen av införandet av en rökfri arbetstid. Rökningens kostnader
            är stora för individ och samhälle. Sjukskrivning i rökrelaterad
            sjukdom kostar årligen 18 miljarder kronor. För varje rökare har
            arbetsgivaren en genomsnittlig merkostnad på mellan 27 000 och
            36 000 kronor årligen (rökpauser, fler sjukdagar i genomsnitt),
            vilket visar hur lönsamt det är för arbetsgivaren att investera
            i stöd för rökande anställda. Tre av fyra rökare vill sluta röka.
            De tre har stor nytta av en stödjande arbetsmiljö med en rökfri
            policy och avvänjningsstöd. Arbetsgivaren har här sin allra största
            möjlighet att främja de anställdas hälsa. Men det kräver att arbetsgivaren
            inte bara fattar ett policybeslut utan också tänker på vilka åtgärder
            som behövs för att hjälpa människor att sluta röka.
          </p>
          <p xml:id="i-XxpsWkuSu2Ty95xjibFAmA">
            En annan åtgärd som varit framgångsrik internationellt är information
            i bildform på cigarettpaketen som varnar för tobaksrökningens
            hälsokonsekvenser. Dessa varningsbilder stod i fokus för Världshälsoorganisationens
            kampanjdag 2009 mot tobaksrökning. Storbritannien införde olika
            varningsbilder på cigarettpaketen 2008. Bland annat visas en hjärtoperation
            och hur en tobaksskadad lunga kan se ut. Både forskning och erfarenhet
            visar att sådana varningar är ännu mer effektiva än textbudskap
            när det gäller att få rökare att sluta och icke-rökare att förbli
            rökfria. Kanada var år 2000 först i världen med att införa varningsbilder.
            I Europa har förutom Storbritannien bland annat Belgien, Rumänien,
            Schweiz och Finland följt efter. EU har rekommenderat sina medlemsstater
            att införa varningsbilder på cigarettpaketen och har skapat ett
            gemensamt bildbibliotek med 42 bilder som länderna kan välja mellan.
            Även Sverige bör pröva om detta är en bra väg att gå när det gäller
            upplysning om tobakens skadeverkningar.
          </p>
          <p xml:id="i-TyczR1EkyU1FyQVXQyC1Vq">
            För att minska tobaksbruket bland ungdomar anser vi att det är
            viktigt att minska tillgängligheten till tobak. Åldersgränsen
            för köp av tobak är i dag 18 år, men denna gräns upprätthålls
            inte alltid av tobaksförsäljarna. Om en person säljer tobak till
            minderårig kan personen dömas till olaglig cigarettförsäljning.
            Men bara enstaka fall av försäljning till minderåriga har lett
            till åtal. Vi anser att det behövs ytterligare skärpningar för
            att incitamenten att sälja till minderåriga ska minimeras. Vi
            föreslår därför att det görs en översyn av tobakslagen för att
            möjliggöra tillståndsplikt för försäljning av tobak. Det innebär
            att en handlare som säljer tobak till minderårig skulle kunna
            få sitt tillstånd indraget.
          </p>
          <head type="h2" xml:id="i-TVR37i93f5N34VyhrAga8A">
            Alkohol och narkotika
          </head>
          <p xml:id="i-NDmtTbg5tfXRvwsxSBXvJs">
            Alkoholkonsumtionen och narkotikamissbruket ökade under 1990-talet,
            inte minst bland ungdomar. Andelen 15-åringar som uppgav att de
            provat narkotika trefaldigades och berusningsdrickandet ökade
            kraftigt. För att bryta 1990-talets ökning av narkotikamissbruk
            och alkoholkonsumtion antogs på regeringens förslag en alkoholhandlingsplan
            2001 och en narkotikahandlingsplan 2002. Det förebyggande arbetet
            förstärktes, såväl lokalt som centralt. Informationskampanjer
            drogs i gång, kommuner och landsting tog fram egna handlingsplaner
            och ett stort antal lokala drogförebyggare anställdes för att
            samordna det förebyggande arbetet. Det centrala arbetet kom att
            ledas av Alkoholkommittén respektive Mobilisering mot narkotika
            (som leddes av en särskild narkotikasamordnare). Utgångspunkten
            var att det behövs en stark nationell resurs för att driva det
            alkohol- och narkotikaförebyggande arbetet i en tid av ökad tillgänglighet
            för ungdomar av både alkohol och narkotika och ökad totalkonsumtion
            av alkohol i befolkningen. Det förstärkta förebyggande arbetet
            gav resultat. Under 2000-talet avstannade ökningen av alkoholkonsumtionen
            bland ungdomar, och vi kunde till och med se en minskning åren
            20052007. Under 2008 skedde dock en svag uppgång i konsumtionen.
            När det gäller narkotika har vi sett en stadigt minskande kurva
            sedan 2001 när det gäller andelen ungdomar som uppger att de provat
            narkotika.
          </p>
          <p xml:id="i-TJW4tnkxyCgRQnfxsevtMJ">
            Den borgerliga regeringen har lagt ner Alkoholkommittén och Mobilisering
            mot narkotika. Vi tycker att det var ett felaktigt vägval. Specialiseringen
            ledde till ökad kraft i det förebyggande arbetet. Uppgifterna
            har nu överförts till flera olika myndigheter samtidigt som olika
            departementsarbetsgrupper inrättats. Vi anser att den nya modellen
            leder till att arbetet blir otydligare och tappar i fokus, tempo
            och samordning.
          </p>
          <p xml:id="i-66sYPYfF9Vb69WbbQfo45F">
            Arbetet mot dopning måste fortsätta. Dopning är inte bara idrottsrelaterat
            utan är kanske ett långt större problem utanför idrotten. De preparat
            som i första hand används är anabola androgena steroider. Dopningsjourens
            verksamhet spelar en viktig roll.
          </p>
          <p xml:id="i-HrDrMPih5AdghQ4eWNoAx1">
            När det gäller inriktningen på arbetet bör de förebyggande insatserna
            stödjas av en tydlig narkotikalagstiftning och en restriktiv alkoholpolitik.
            När det gäller en restriktiv alkoholpolitik är det viktigt att
            detaljhandelsmonopolet försvaras, att en effektiv ålderskontroll
            sker vid försäljning och servering av alkohol, att alkohollangning
            beivras, att svensk alkoholskatt betalas vid näthandel och att
            Sverige fortsätter arbeta för höjda minimiskatter på alkohol inom
            EU samt minskade införselkvoter på alkohol. Vidare bör möjligheterna
            att införa varningstexter på alkoholförpackningar prövas. Det
            är också viktigt att prövning av serveringstillstånd ses som en
            social fråga i kommunerna och inte bara som en näringslivsfråga
            . En annan fråga som måste lösas är folkölsförsäljningen i butiker.
            Efterlevnaden av gällande åldersgräns är bristfällig på många
            håll, vilket innebär att öl säljs till minderåriga. Idag behöver
            handlarna bara meddela kommunen att man säljer folköl. Vi föreslår
            att folkölsförsäljning ska vara tillståndspliktig så att tillståndet
            kan dras in om regelverket inte följs.
          </p>
          <p xml:id="i-7kSikZ1MVXLkfAYHvjvnFt">
            Den borgerliga regeringen drev under våren 2008 igenom att privatpersoner
            ska kunna föra in alkoholdrycker i Sverige också för andra personers
            räkning. Vi anser att beslutet var felaktigt och en helt onödig
            EU-anpassning som försvagar den restriktiva alkoholpolitiken.
          </p>
          <p xml:id="i-FHdNpyRJvD39TX1ZgJFEyT">
            Att motverka minderårigas alkoholkonsumtion och minska skadlig
            alkoholkonsumtion bland unga människor är en prioriterad uppgift
            för samhället. Levnadsmönster och vanor som grundläggs i tidig
            ålder följer ofta med och påverkar resten av livet. Vi föreslår
            att en nationell handlingsplan för minskat alkoholbruk bland ungdomar
            utarbetas. Utvecklingen när det gäller ungdomars alkoholkonsumtion
            har visserligen i stort utvecklats ganska positivt under 2000-talet.
            Men totalkonsumtionen och andelen som inte dricker alkohol ger
            inte hela bilden . Det finns en grupp ungdomar som dricker större
            mängder än tidigare. Riskbruket av alkohol har till exempel nära
            nog fördubblats på fyra år bland unga män (Folkhälsoinstitutet
            2009). Samhället måste bli bättre på att nå dem som befinner sig
            i riskzonen. Alkoholkonsumtionen är en central faktor när det
            gäller sociala problem och våld bland ungdomar. Både svensk och
            utländsk forskning visar på tydliga samband mellan ökat alkoholdrickande
            och ökad våldsbrottslighet.
          </p>
          <p xml:id="i-DqQEGi4VBdAK3YRT7d4ep">
            Vid utarbetandet av en handlingsplan bör behovet av förändringar
            i lagstiftningen prövas samtidigt som det utarbetas förslag när
            det gäller arbete med attityder. Kraftfulla åtgärder bör vidtas
            för att minska langningen av alkohol till unga. Lagskärpning bör
            övervägas och polisen bör avsätta mer resurser till bekämpning
            av alkoholbrott. På de platser i landet där polisen har arbetat
            målmedvetet mot langning av alkohol till unga har ungdomsvåldet
            minskat. Storskalig alkohollangning till unga är ett av få områden
            där straffskärpningar kan förväntas ge positiva resultat. Ungefär
            en tredjedel av all alkohol som förs in i landet säljs vidare.
            En stor del går till ungdomar. För att minska privatinförseln
            av alkohol bör Sverige arbeta för minskade införselkvoter och
            stopp för privatpersoners möjlighet att föra in alkohol för andra
            personers räkning. En viktig beståndsdel i arbetet för att minska
            ungdomars drickande är föräldrarnas attityder. Det finns idag
            flera vetenskapligt utvärderade föräldrastödsprogram. Ett sådant
            är Örebro Preventionsprogram, ÖPP, som syftar till att påverka
            föräldrars förhållningssätt till ungdomars drickande och hur man
            som föräldrar kan agera för att förhindra t ex tidig alkoholdebut
            och berusningsdrickande bland ungdomar. Vetenskapligt utvärderade
            föräldrastödsprogram bör spridas och implementeras i samtliga
            Sveriges kommuner.
          </p>
          <p xml:id="i-CTEYGrBB5SZJsq1YitwDH8">
            Narkotikapolitiken får inte reduceras till en fråga om straffskalor
            utan är i allra högsta grad en social fråga. Missbruket av narkotika
            leder till stort lidande för missbrukaren och dennes omgivning.
            Ett narkotikamissbruk är ofta förknippat med kriminalitet, svår
            sjuklighet och hög dödsrisk. Narkotikapolitiken måste bygga på
            ambitionen om generell välfärd. Vi ställer oss bakom visionen
            om ett narkotikafritt samhälle. För att nå dit måste vi ha en
            politik som inkluderar förebyggande arbete, behandling, brottsbekämpning
            och forskning. Regeringen har lagt ned den narkotikapolitiska
            samordningen Mobilisering mot narkotika som arbetat med både utredning
            och konkreta insatser under sex års tid. Regeringen har inte lagt
            fram några förslag med anledning av Narkotikautredningens slutbetänkande
            som presenterades 2008. Missbrukare och deras anhöriga behöver
            konkreta insatser nu. Sedan 2001 har andelen ungdomar som testar
            narkotika minskat. År 2001 hade 10 procent av pojkarna och 9 procent
            av flickorna i årskurs 9 använt narkotika. År 2008 var siffrorna
            7 respektive 5 procent. Det gör Sverige till ett av de mest framgångsrika
            länderna när det gäller förebyggande arbete. Men de som ändå använder
            narkotika gör det mer intensivt och destruktivt än tidigare. Det
            är ofta ungdomar med ett tungt socialt bagage. En undersökning
            gjord på Maria Ungdom i Stockholm visar att åtta av tio flickor
            som tas in för ringa narkotikabrott har en psykiatrisk diagnos.
            Sju av tio pojkar har ett brottsligt förflutet. Många ungdomar
            som använder narkotika mår mycket dåligt. Insatser måste sättas
            in tidigt om de ska bli effektiva. I det förebyggande arbetet
            måste narkotikapolitiken kombineras med en solidarisk socialpolitik
            som angriper orsakerna till missbruket. Regeringens inriktning
            att ta fram utbildningsmaterial och information om missbruk och
            andra folkhälsoproblem är säkert användbart för redan fungerande
            familjer men når knappast de icke-fungerande familjer som behöver
            det verkliga stödet.
          </p>
          <head type="h2" xml:id="i-7gnyutZTTCMhLzDNyfhoP3">
            Missbruksvården
          </head>
          <p xml:id="i-KiRNnmtX7qNdXpDKo3xB9B">
            Människor med missbruksproblem har ofta en tillvaro med såväl
            psykiska problem som ett liv i utanförskap. Detta leder ofta till
            stora svårigheter att komma in på bostadsmarknaden med social
            utslagning och hemlöshet som följd. En förutsättning för framgångsrik
            missbruksvård är därför fungerande vårdkedjor. För att stärka
            vårdkedjorna kring den som behöver vård och behandling mot sitt
            missbruk startades 2005 den treåriga satsningen Ett kontrakt för
            livet . Arbetet har varit mycket framgångsrikt. Den enskilde erbjuds
            avgiftning, utredning, motiverande och behandlande insatser och
            en planering som omfattar både LVM-tiden och tiden efter utskrivning.
            En gemensam överenskommelse mellan den enskilde, socialtjänsten
            och Statens institutionsstyrelse (Sis) ligger till grund för en
            långsiktig vård som omfattar LVM-tiden och halvåret därefter.
            Kommunen får en statlig subvention när överenskommelse träffats
            om en mera långsiktig vård. Uppföljningen av Ett kontrakt för
            livet visar mycket goda resultat jämfört med traditionell LVM-vård.
            Trots goda resultat har inte regeringen lämnat besked om framtiden
            och några nya medel för fortsatt verksamhet finns inte i regeringens
            budgetförslag. Att satsa på Ett kontrakt för livet ger stort utbyte
            av en förhållandevis liten satsning. Det är positivt att Ett kontrakt
            för livet har kunnat fortsätta under 2009 genom att tidigare inte
            använda medel fått användas. Men vi vill att Ett kontrakt för
            livet ska få fortsätta sin verksamhet och anslår 30 miljoner kronor
            extra per år 20102012 på anslag 6:2.
          </p>
          <p xml:id="i-Vp7NXgdH5vY9p5ViG8oJWh">
            För att så få som möjligt skall missbruka och dö av narkotika
            måste behandling erbjudas mycket snabbare än vad som sker idag.
            I vissa delar av landet får missbrukare vänta i flera år på behandling
            om de överhuvudtaget kommer i fråga för rehabilitering. Enligt
            en rapport från Socialstyrelsen 2008 varierar missbruksvårdens
            kvalitet avsevärt mellan olika kommuner. Eftersom vårdbehovet
            hos missbrukare är akut bör målet vara att väntetiden till behandling
            skall vara högst ett par veckor.
          </p>
          <p xml:id="i-JjWBiukGQ4stw4V6eNg3k4">
            För att behandling av missbrukare skall bli effektiv krävs att
            den enskilde får större inflytande i valet av vårdform. Kunskaper
            om bra behandlingsmetoder kan användas som underlag för en nationell
            standard. Genom att skräddarsy behandlingen efter missbrukarens
            egna behov och önskemål ökar möjligheterna till snabb och lyckad
            rehabilitering. Trösklarna till behandling är ofta alldeles för
            höga. Missbrukarnas vård är ofta villkorad på ett sätt som vore
            otänkbart när det gäller alla andra sjukdomar. Får man ett återfall
            skrivs man ofta ut från sin behandling. Det kan jämföras med att
            avbryta behandlingen för en person med ätstörningar efter ett
            återfall. För de flesta är målet total drogfrihet, men för vissa
            klienter kan skadelindring vara ett acceptabelt mål. Även aktiva
            missbrukare skall beredas möjlighet att leva ett värdigt och sjukdomsfritt
            liv så långt det bara går, till exempel genom sprutbytesprogram
            som hindrar smittspridning och som ger möjlighet att komma i kontakt
            med missbrukaren och erbjuda behandling.
          </p>
          <head type="h2" xml:id="i-FUNtpV8wvM1ZZKpP3c7Zro">
            Den sociala barn- och ungdomsvården
          </head>
          <p xml:id="i-BQChzkhQmku7qoVoECNeRm">
            Den sociala barn- och ungdomsvården regleras i socialtjänstlagen
            och LVU (lagen om vård av unga). Socialtjänstens uppdrag är att
            arbeta förebyggande men också att utreda barnets förhållanden
            och bedöma behovet av insatser. Vid behov ska socialtjänsten erbjuda
            insatser och i vissa fall ingripa oavsett samtycke. Att skilja
            barn och föräldrar åt är den allvarligaste och mest ingripande
            insatsen samhället kan göra i en familj. Just därför måste kraven
            på kvalitet, rättssäkerhet och likvärdighet vara starka. Bakgrunden
            kan vara föräldrar som inte klarar av sin föräldraroll, till exempel
            på grund av egna problem med alkohol, narkotika eller psykiska
            problem, men det handlar även om barns och ungas egna problem.
          </p>
          <p xml:id="i-RDEvgDn2ceDziqMUebRoEy">
            Ungdomar som tillbringar en stor del av sin barndom i familjehems-
            eller institutionsvård är som unga vuxna en mycket utsatt grupp
            (Socialstyrelsen 2006). Barn och ungdomar som har varit placerade
            i familjehems- eller institutionsvård löper trots vården på lång
            sikt stor risk att utvecklas ogynnsamt i flera avseenden med stor
            risk för framtida sociala problem. De som ingår i gruppen har
            förvisso problem redan från början men resultaten visar att institutionsvården
            i Sverige när det gäller den sociala barn och ungdomsvården behöver
            utvecklas metod- och kvalitetsmässigt.
          </p>
          <p xml:id="i-LJDT4Nnpc4mS424QQjHgFm">
            Samhället ska prioritera barn och ungdomar som behöver stöd och
            hjälp, även i tider av ekonomisk kris. Allt annat är oacceptabelt
            och ett slöseri med mänskliga resurser. Vi har ett gemensamt ansvar
            för alla barn . De insatser som samhället erbjuder måste hålla
            hög kvalitet och vara likvärdig över landet. Kritik från bland
            annat tillsynsmyndigheter, barnrättsorganisationer och enskilda
            pekar på brister som behöver åtgärdas. Det handlar om brister
            i handläggningen, ansvarstagande och skydd för barn, skillnader
            mellan kommuner, bristande delaktighet och tillämpning av barnperspektivet
            samt kompetensbrister i socialtjänsten. Vi anser att regeringen
            skyndsamt bör lägga fram förslag till riksdagen för att åtgärda
            de brister som redovisas. Barnskyddsutredningen (SOU 2009:68)
            föreslog i juli 2009 en sammanhållen lag om stöd och skydd för
            barn och unga. Bland annat föreslås skärpta krav på barnavårdsutredningar,
            barn som placeras utanför det egna hemmet samt fastställda kompetenskrav
            för socialsekreterare i barn- och ungdomsvården.
          </p>
          <p xml:id="i-QHeiSwPU3jo3gpow3gfUDB">
            Ett område där det behövs omedelbara åtgärder gäller HVB-hemmen
            (hem för vård och boende). Omsorgsbrist i det egna hemmet är vanligaste
            orsaken till placering före tonåren och placering i HVB-hem är
            en åtgärd som då blir aktuell. Som en del av regeringsuppdraget
            om förstärkt tillsyn av den sociala barn- och ungdomsvården 20062008
            har Socialstyrelsen genomfört en stor granskning av de HVB-hem
            som finns. Det finns ungefär 360 hem HVB för ensamplacerade barn
            och unga och ungefär 60 HVB där barn och föräldrar är placerade
            tillsammans. För tonåringar är orsaken beteendeproblem som missbruk
            och kriminalitet, där föräldrarna inte kan lösa situationen. Socialstyrelsens
            granskning visar på stora brister i HVB-verksamheten. Barnen som
            är placerade i HVB-hem befinner sig ofta i en krissituation. HVB-hemmen
            är en sårbar verksamhet. Kvaliteten kan snabbt ändras beroende
            på personalsituationen och vilka vårdtagare som är där. Granskningen
            från Socialstyrelsen och länsstyrelserna visar att HVB-hemmen
            bland annat måste förbättra barnens möjligheter att bli hörda
            och delaktiga utifrån ålder och mognad när det gäller hur behandlingen
            planeras och genomförs. HVB-hemmen måste också förbättra säkerheten
            , genom att ta fram rutiner när det gäller att förebygga och förhindra
            att barnen under placeringen varken utsätts för sexuella övergrepp
            eller själva begår sådana. En anledning till att problem uppstår
            är att ungdomar med högriskbeteende blandas med ungdomar med lågriskbeteende.
            Vidare måste det säkras att alla skolpliktiga barn som är placerade
            i HVB har tillgång till och deltar i skolundervisning utifrån
            barnets egna förutsättningar. Psykiatrisk vård till ungdomar som
            är placerade på särskilda ungdomshem eller i HVB-hem är en annan
            fråga där huvudmännens ansvarsgränser ställts på sin spets under
            senare år. Det är oklart vilket ansvar landstinget har och i praktiken
            också den specialiserade psykiatrin. Detta har fått till följd
            att de barn och ungdomar som har de allra största behoven av psykiatrisk
            vård i vissa fall har sämst förutsättningar att få dem tillgodosedda.
          </p>
          <p xml:id="i-PKfgoLdXVLsh7tjLgTMVhc">
            Utvecklingen med ett stort antal ungdomar som är omhändertagna
            måste mötas med att erbjuda insatser av högsta kvalitet med tillgång
            till den bästa sociala och psykiatriska kompetensen i samhället.
            Vi anser att detta är ett så allvarligt problem som så länge skapat
            konflikter och frustration, att kommuner och landsting måste vidta
            konkreta åtgärder för att finna lämpliga lösningar.
          </p>
          <head type="h2" xml:id="i-D3JSkyLT1YqepKimN5NdrX">
            Ungdomsmottagningar
          </head>
          <p xml:id="i-WiYT6ZjrXTxQRq4r9H77n8">
            Ungdomsmottagningarna spelar en viktig roll när det gäller sex
            och samlevnad och ungdomars hälsa. Hälso- och sjukvården har många
            gånger svårt att möta de hälsoproblem eller behov av samtal som
            finns hos ungdomar, och ofta saknas en tydlig ingång i vården.
            Ungdomsmottagningarna arbetar mer på ungdomars villkor och har
            därför större möjligheter att nå ungdomarna på ett effektivt sätt.
            Till ungdomsmottagningen kan man vända sig med frågor och funderingar
            kring sex och samlevnad, sexuell läggning, preventivmedel, oönskade
            graviditeter, könssjukdomar och frågor kring relationsproblem,
            mobbning, droger, nedstämdhet och oro eller bara för att ha någon
            att prata med. Här handlar det verkligen om tidiga insatser och
            förebyggande arbete i praktiken. Personalen på ungdomsmottagningen
            måste ha bred kunskap, till exempel måste man ha kompetens att
            se och arbeta mot hedersrelaterat våld och förtryck. Det är dessutom
            av största vikt att utveckla arbetssätt för att i större utsträckning
            än i dag nå flera unga män.
          </p>
          <p xml:id="i-9Dz54VA817bBdCVcRjhuZa">
            Ungdomsmottagningarna arbetar på mycket olika premisser i olika
            delar av landet och ofta under osäkra förhållanden. Tillgängligheten
            varierar stort. Exempelvis är det under sommarmånaderna som mycket
            händer i ungdomars liv och då är många ungdomsmottagningar stängda,
            ibland upp till 10 veckor. Vi föreslår en kartläggning av ungdomsmottagningarnas
            öppettider och kompetens så att det blir möjligt att göra jämförelser
            och se om det behövs åtgärder för ökad tillgänglighet.
          </p>
          <p xml:id="i-8CohqrgJADn87Qu3m1PGxw">
            Det är viktigt att hitta nya och kompletterande vägar att nå
            ungdomar. En viktig satsning som gjorts är UMO, som är en nationell
            ungdomsmottagning på nätet för unga mellan 13 och 25 år. Syftet
            med sajten är att göra det lättare för unga att hitta relevant,
            aktuell och kvalitetssäkrad information om sex, hälsa och relation.
            Sedan starten i november förra året har UMO.se haft en miljon
            besök av unga. Undersökningar visar att ungdomar anser att UMO
            är en mycket pålitlig webbplats och majoriteten tyckte också att
            UMO.se är en bra källa för att få svar på frågor. Utvecklingen
            av UMO har finansierats av Socialstyrelsen. Landsting och kommuner
            står bakom driften av sajten. Det är angeläget att hitta en samverkansmodell
            mellan olika aktörer som säkrar verksamheten långsiktigt.
          </p>
          <p xml:id="i-75ddRMuWm5vv65sP2kapCc">
            Det behövs ett brett och aktivt arbete från många olika delar
            av samhället för att motverka hedersvåld och förtryck. Många ungdomar,
            främst flickor, som utsätts för hedersförtryck lever under mycket
            svåra förhållanden. Kunskapen hos berörda myndigheter måste kvalitetssäkras,
            samtidigt som tillgången till skydd och stöd till de utsatta måste
            fungera.
          </p>
          <p xml:id="i-KgDtTxHKBpJwShDhZPjETW">
            Ungdomsmottagningarna har en viktig roll att möta, samtala, hjälpa
            och stödja ungdomar som lever med hedersproblematik och måste
            ha en beredskap och kunskap att kunna ge stöd i dessa frågor.
          </p>
          <p xml:id="i-U6Du6Tfq3ShcSX86fmwBXw">
            Liksom när det gäller skolans sex- och samlevnadsundervisning
            är det viktigt att de som arbetar på ungdomsmottagningarna har
            hbt-kompetens. Det är viktigt att säkerställa att homo-, bi- och
            transpersoner möts med kompetens och respekt på landets ungdomsmottagningar.
            Det måste också finnas kompetens att möta de särskilda frågor
            och problem kring sexualiteten som unga människor med funktionsnedsättningar
            har.
          </p>
          <head type="h2" xml:id="i-7rpqcUcC5WFJWsFgZrQ4Tw">
            Handikappolitik
          </head>
          <p xml:id="i-VvNeEWyJDyDjuysqTMYwgs">
            Riksdagen beslutade år 2000 om en nationell handlingsplan för
            handikappolitiken som innebär mål om att Sverige år 2010 ska vara
            tillgängligt för människor med funktionsnedsättningar. Handlingsplanen
            gäller fortfarande och varje sektor i samhället har ett ansvar
            och uppdrag att göra sin verksamhet tillgänglig för alla. Den
            halvtidsredovisning som presenterades våren 2006 visar att mycket
            har gjorts men också att mycket återstår om målet ska nås. Tillgänglighet
            handlar ofta om övergripande fysisk planering eller anpassningar
            av lokaler men det kan också handla om andra saker, till exempel
            möjligheten att tillgodogöra sig information, exempelvis på webbsidor.
            Kollektivtrafiken är ett annat centralt område där det behövs
            åtgärder för ökad tillgänglighet. Som exempel kan nämnas att cirka
            50 procent är anpassad. Sammantaget kan konstateras att det går
            olika fort inom de skilda delarna av kollektivtrafiken och att
            vissa delar släpar efter.
          </p>
          <p xml:id="i-XfE1W5HXsdNHsJ4FNaq7wH">
            Våren 2009 redovisades för första gången tillgänglighetsarbetet
            i den statliga sektorn. Jämförelsen visar att olika myndigheter
            och sektorer kommit olika långt och att det finns stor variation
            i hur väl olika besöks- och informationsintensiva verksamheter
            lever upp till kraven på tillgänglighet.
          </p>
          <p xml:id="i-2HXbRd2WACvZHeZdmexZJR">
            Av regeringens budgetproposition för 2010 framgår att det inte
            kommer att bli möjligt att nå handlingsplanens mål fram till 2010
            när det gäller enkelt avhjälpta hinder, tillgänglig kollektivtrafik
            och tillgänglig statsförvaltning. Regeringen måste därför skyndsamt
            återkomma med förslag om hur man tänker gå vidare efter 2010 med
            de områden som inte blir klara, vilka konsekvenser utebliven anpassning
            av tillgängligheten ska få och vilka nya mål och medel som ska
            användas i tillgänglighetsarbetet.
          </p>
          <p xml:id="i-V3HabowUfYuCnjFFeQBavN">
            Lagen om stöd och service (LSS) har inneburit en enorm förbättring
            av levnadsvillkoren för många funktionshindrade. LSS-verksamheten
            har expanderat år för år, det gäller både antalet personer som
            får del av LSS-insatser och antalet timmar per person. Vi socialdemokrater
            slår vakt om LSS. En parlamentarisk kommitté har under åren 20042008
            sett över hela LSS-lagstiftningen. Utredningen föreslår bland
            annat att staten övertar kostnadsansvaret för personlig assistans
            och att prövningen av assistansbehovet blir enhetligt i hela landet.
            Det är av stor vikt att alla berörda ges möjlighet att yttra sig
            över kommitténs förslag innan beslut om förändringar i LSS-systemet
            genomförs. LSS berör folks vardag och därför måste genomförandeprocessen
            av eventuella förslag från regeringen ske med yttersta noggrannhet
            och tillräcklig förberedelsetid.
          </p>
          <p xml:id="i-EJHr1NJ46aScdvY2waWwLL">
            För att personer med funktionsnedsättning ska ges möjlighet att
            verka i vardagen på samma villkor som människor utan funktionsnedsättning
            krävs ofta att olika former av hjälpmedel ingår som en del i vården
            och rehabiliteringen. Hälso- och sjukvårdens hjälpmedelsansvar
            ska vila på en värdegrund där individens möjligheter att leva
            ett självständigt liv i trygghet och värdighet ska vara den bärande
            utgångspunkten. Hjälpmedelsvolymerna och kostnaderna för hjälpmedel
            har ökat kraftigt. Mot bakgrund av detta anser vi att det bör
            formuleras en nationell strategi för hur vi resursmässigt och
            organisatoriskt ska klara att möta ett växande hjälpmedelsbehov.
            En sådan strategi ska också tydliggöra hur sjukvårdshuvudmännen
            utifrån sitt hjälpmedelsansvar kan bidra till att förverkliga
            de handikappolitiska och äldrepolitiska målen.
          </p>
          <p xml:id="i-RVEULPAoT7aFWqz3KhB4gx">
            Personliga ombud är en mycket välriktad reform genom att det
            kommer psykiskt funktionshindrade direkt till del. Ombuden hjälper
            dem att få tillgång till den hjälp de har rätt att få, från kommunen,
            landstinget och olika stödenheter. Ombuden arbetar nära den de
            är ombud för och helt på dennes uppdrag. Socialstyrelsen konstaterar
            i sin årsredovisning för 2008 att personliga ombud stärker den
            enskildes självbestämmande, främjar möjligheterna till jämlika
            levnadsvillkor och ökar delaktigheten i samhället. Det har också
            visats att personliga ombud minskar kostnaderna för sjukvård eftersom
            behovet av psykiatrisk slutenvård minskar. Reformen infördes för
            ett antal år sedan, och under de senaste åren har verksamheten
            varit under uppbyggnad. Fler och fler kommuner har visat intresse
            för att ha sådan verksamhet. Bristen på personliga ombud är stor,
            men det är svårt att rekrytera nya ombud. Mellan 2007 och 2008
            tillkom endast 13 nya ombud (från 610 till 623) och fortfarande
            är det ett femtiotal kommuner som inte har några ombud alls. Risken
            att utvecklingen stannar av är överhängande. Regeringen bör mot
            denna bakgrund återkomma med förslag på hur arbetet med att rekrytera
            personliga ombud kan intensifieras och utvecklas.
          </p>
          <p xml:id="i-53F5eHxZ4B3aSyuTKyBwQg">
            Samhället som helhet måste bli bättre på att samordna sina insatser
            kring människor med olika former av funktionsnedsättningar. En
            undersökning från RBU, Riksförbundet för Rörelsehindrade Barn
            och Ungdomar, visar att föräldrar till barn med funktionsnedsättning
            i genomsnitt har kontakt med 17 personer kring sitt barns funktionsnedsättning
            och olika stödinsatser. Det är lätt att inse att detta är en orimlig
            situation. Informationen från de olika huvudmännen, främst Försäkringskassan
            och kommunerna, som administrerar samhällets stöd till dessa familjer
            är också bristande enligt samma undersökning.
          </p>
          <p xml:id="i-Tk7fxRgBshmLRK15Uuu4um">
            Sjukvårdens insatser för människor med funktionsnedsättningar
            måste också förbättras. Många patienter med rätt till en individuell
            vårdplan har ändå ingen sådan. Det är en fråga som landstingen
            måste prioritera högre. Patienterna har ofta själva stor kunskap
            om hur deras situation skulle kunna förbättras, inte sällan med
            relativt enkla medel. Denna kunskap måste tas tillvara på ett
            bättre sätt än idag.
          </p>
          <p xml:id="i-7CPJrVfRnyE7cA4Gzu2STb">
            Det förekommer brister i rehabiliteringen och habiliteringen
            av barn med omfattande funktionsnedsättningar, liksom för vuxna
            med tidigt förvärvade eller medfödda funktionsnedsättningar. Vi
            anser därför att vården måste utveckla och stärka samordningen
            särskilt kring dessa patienter över professions- och områdesgränser.
          </p>
          <head type="h2" xml:id="i-XZdnwbUU2VsneXAfdsmmiH">
            Äldres vård och omsorg
          </head>
          <p xml:id="i-5ESD7aFGPVE6UHqRNAAjfd">
            På bara 100 år har medellivslängden i Sverige ökat med över 25
            år. Varje år uppnår mer än 100 000 människor i vårt land pensionsåldern,
            65 år. Dagens pensionärer är lyckligtvis mycket friska, starka
            och aktiva. Många vill fortsätta att antingen yrkesarbeta eller
            på andra sätt bidra med sina insatser för familj och samhälle.
            Många är aktiva i föreningar, reser, jobbar i trädgården, motionerar
            och tar ansvar för barnbarn och anhöriga.
          </p>
          <p xml:id="i-VWUFb5mtNT38Q8CukHa3XF">
            År 2015 kommer en femtedel av alla som bor i Sverige att vara
            över 65 år. Så har det aldrig sett ut tidigare. Att vi får leva
            allt längre och att vi får behålla våra nära och kära allt längre
            i livet kan aldrig vara ett problem för samhället utan är istället
            en enorm tillgång. Men det krävs en rad förändringar för att äldre
            skall bli tagna på allvar, få besluta om sina egna liv och ha
            rätt till den hjälp som krävs för att kunna leva ett bra liv,
            bli lyssnade till och få vara fullvärdiga och behövda medborgare.
          </p>
          <p xml:id="i-MFdUyTsuBz6fXBbKwoEmGN">
            Även om de allra flesta pensionärer är friska och klarar sig
            själva så kommer för de allra flesta en tid då allt fler sjukdomar
            gör sig påminda, kraften tryter, det dagliga livet blir besvärligare
            och då behovet av vård och omsorg ökar.
          </p>
          <p xml:id="i-CkVfFShoyoFD9AHdCD3MC5">
            När det gäller sjukvård och läkemedel, hemtjänst och hjälpmedel
            är det framförallt de äldre som är storkonsumenter. Det betyder
            inte att de flesta äldre skulle vara sjuka, men det betyder att
            vården och omsorgen måste anpassas utifrån de äldres behov. Så
            är det inte alltid idag. Sjukvårdens organisation och läkemedlens
            användning för multisjuka äldre har stora brister. Socialstyrelsen
            har i granskningar kommit fram till att det finns allvarliga brister
            när det gäller äldres läkemedelshantering. Många äldre har väldigt
            många läkemedel utan att någon tar ett helhetsansvar för en skör
            gammal människas hela situation. Även Socialstyrelsens granskning
            av hur äldre tas emot på akutmottagningarna innehåller skarp kritik.
            Det visade sig att kunskapen om hur hög ålder är en specifik riskfaktor
            oavsett diagnos är låg och att det fanns brister i ansvaret då
            patienten flyttas mellan olika kliniker eller vid väntetid vid
            röntgen.
          </p>
          <p xml:id="i-WFeXTjoyDxh9Fi3SwzcZDc">
            Den tidigare socialdemokratiska regeringen inledde ett långsiktigt
            och brett investeringsprogram för att utveckla och stärka vården
            och omsorgen om våra äldre. Det programmet presenterades i En
            nationell utvecklingsplan för vård och omsorg om äldre (prop.
            2005/06:115). Den borgerliga regeringen har i stort fortsatt den
            socialdemokratiska satsningen på äldreomsorgen när det gäller
            ekonomiska satsningar. Det gäller dock tyvärr inte frågan om personalen
            i äldreomsorgen. Den enskilt viktigaste åtgärden för att höja
            kvaliteten inom äldreomsorgen är att satsa på personalen, men
            regeringen gör ingenting när det gäller personalens arbetsvillkor
            eller kompetens. Vi menar att det är nödvändigt att rikta satsningar
            till personalen. Det är de som arbetar inom äldreomsorgen som
            är skillnaden mellan bra och dålig kvalitet. Därför krävs att
            kommunerna har möjlighet att prioritera ökad grundbemanning, fasta
            tjänster och heltid. Den skattesänkarpolitik som genomförs av
            den borgerliga regeringen och i flera borgerligt styrda kommuner
            leder tillsammans med den misslyckade jobbpolitiken till att den
            offentliga ekonomin urholkas. I många kommuner står man nu inför
            stora nedskärningar som kommer att drabba kvaliteten i äldreomsorgen.
          </p>
          <p xml:id="i-Nr3TN45Hix6dRVJm1N5LNT">
            Socialstyrelsen har i granskningar av äldreomsorgen påpekat att
            den fortsatt låga andelen yrkeskompetent omvårdnadspersonal inverkar
            negativt på kvalitetsutvecklingen och att staten bör vidta åtgärder
            för att öka utbudet av yrkeskompetent omvårdnadspersonal och förbättra
            förutsättningarna för lärande knutet till arbetsplatserna. Vi
            delar den uppfattningen. Den socialdemokratiska regeringen satsade
            under tre år en dryg miljard på Kompetensstegen för anställda
            inom äldreomsorgen. Satsningen har varit mycket lyckad. Vi vill
            fortsätta satsningen. Vi anslår 100 miljoner kronor mer än regeringen
            ( anslag 5:1 Stimulansbidrag och åtgärder inom äldrepolitiken)
            per år 20102011 för en fortsättning av Kompetensstegen.
          </p>
          <p xml:id="i-SbeEQZuVo75XyEFjJEPquR">
            Av de cirka 2 miljarder kronor som satsas på äldreomsorgen går
            500 miljoner kronor till stimulansbidrag för byggande av fler
            platser i särskilda boenden. Det var en satsning som inleddes
            av den socialdemokratiska regeringen och som vi fullt ut stödjer.
            Den s.k. kvarboendeprincipen har på många håll drivits för långt,
            och det finns idag brist på lämpliga platser i särskilda boenden.
            Vi ser positivt på regeringens förslag att investeringsbidraget
            till särskilt boende även kan användas för byggandet av s.k. trygghetsboenden.
            Det är en boendeform som behöver utvecklas. Men utvecklingen av
            antalet platser i särskilt boende måste följas noga. Antalet platser
            fortsätter att minska och är nu nere i 94 000 platser. Det kan
            behövas ytterligare initiativ från regeringen på detta område
            mot bakgrund av kommande demografiförändringar med fler äldre.
          </p>
          <p xml:id="i-VhvAQhkpre7cRdxbC3Z8G7">
            Samtidigt måste stelbenta och diskriminerande regler mot äldre
            på bostadsmarknaden tas bort. Seniorbostäder erbjuds på många
            håll endast personer som har fyllt 55 år men inte är äldre än
            70 år. Därmed utesluts många äldre från möjligheten att få flytta
            till ett boende som skulle passa dem bättre än den gamla bostaden.
            Detta är naturligtvis helt oacceptabelt och ett utryck för både
            diskriminering och slentriantänkande.
          </p>
          <p xml:id="i-t7dQFBKL926rWqakKQ8mj">
            Det finns behov av utvecklingsinsatser på flera olika områden
            för att stärka och bygga framtidens äldreomsorg. Fler läkare och
            distriktssjuksköterskor som gör hembesök hos äldre skulle öka
            tryggheten i äldrevården. Många gamla, sjuka och sköra människor
            skulle slippa onödiga resor till akutmottagningen.
          </p>
          <p xml:id="i-KkfaJ7GCi9H6ohkigxPDxN">
            Patienterna inom sjukvården kommer till följd av den demografiska
            utvecklingen i allt högre grad att bestå av äldre patienter med
            kroniska sjukdomar. Insatserna måste därmed i allt högre grad
            inriktas på att ge patienter verktyg och möjligheter att leva
            ett gott liv trots sjukdom och funktionsnedsättningar. Vad som
            är innebörden i ett bra liv är individuellt och kan bara avgöras
            av individen. Äldre människor ska känna en trygghet i kontakten
            med vården och mötas av den respekt som gör ålderdomen värdig.
            Därför måste äldreomsorgen och sjukvården gemensamt genomföra
            ett utvecklingsarbete för att bli bättre på att se till äldre
            människors specifika behov av stöd och trygghet. Framtidens äldreomsorg
            behöver vara mer mångfasetterad och fånga upp det faktum att dagens
            Sverige inte på alla punkter liknar gårdagens Sverige. Till exempel
            måste äldre med ett annat modersmål än svenska ha större möjligheter
            att få äldreomsorg på sitt eget språk.
          </p>
          <p xml:id="i-4vEGWCP1iS4qYaMwqmReLY">
            På vissa sjukhus har det etablerats så kallade närsjukvårdsavdelningar
            där patienter som vårdas av kommunen efter bedömning av primärvårdsläkare
            läggs in direkt på sjukhus utan att först passera akuten. Det
            är ett bra exempel på hur samverkan ökar tryggheten för patienten
            såväl som effektiviteten i verksamheten. Sådan samverkan bör finnas
            i hela landet. Multisjuka äldre ska om möjligt inte behöva åka
            runt mellan sjukhusens olika avdelningar för att få tillgång till
            rätt vård. Istället bör det finnas särskilda äldreavdelningar
            på sjukhusen där äldre kan få tillgång till vård från olika medicinska
            specialiteter. Äldre och multisjuka människor slussas ofta mellan
            kommuner och landsting och kan ibland hamna i kläm när avvägningar
            kring vårdbehovet görs. Det kan till exempel ske genom att kommuner
            och landsting utvecklar mellanvårdformer där man kan ta helhetsgrepp
            runt patienter som varken passar in på geriatrisk avdelning eller
            på särskilt boende. Det kan bidra till en kvalitetshöjning, såväl
            som till en ökad trygghet i vården av äldre. För att öka tryggheten
            och kvaliteten behöver också vården i livets slutskede utvecklas.
            Idag finns stora brister och skillnader i tillgången till palliativ
            vård. Den palliativa vården måste utvecklas och byggas ut för
            att kunna erbjudas på ett likvärdigt sätt i hela landet.
          </p>
          <p xml:id="i-G6M24d42Hs8TXkiHbp7NWW">
            Personalens kompetensnivå är en av de viktigaste nycklarna för
            att höja kvaliteten. Inom äldreomsorgen vill vi införa en lägsta
            kompetensnivå för att alls få arbeta med sköra äldre; det är ett
            ansvarsfullt och viktigt jobb som inte vem som helst kan anförtros.
            Vi vill även göra det möjligt för undersköterskor att gå vidare
            och specialisera sig till t ex rehabiliteringsundersköterska eller
            demensundersköterska. Dessa specialiseringar bör vara nationella.
            Det behövs också fler specialistutbildade sjuksköterskor för att
            arbeta med äldre och sköra patienter och det behövs fler geriatriker.
            Det kräver att det utbildas fler geriatriker för att tillgången
            blir lika god för äldre oavsett var i landet de bor.
          </p>
          <p xml:id="i-L2kusrH7LM9daL2zMJMHuQ">
            Demens är en folksjukdom, och den som är sjuk blir så småningom
            beroende av omgivningens insatser för vård och omsorg. I dag lever
            140 000 personer i Sverige med demens. Den stadigt ökade medellivslängden
            i Sverige, som egentligen är en stor framgång för välfärden, innebär
            att också antalet personer med demens kommer att öka. Om 25 år
            beräknas antalet demenssjuka ha stigit till 210 000 personer.
            Det gör demens till en av de stora folksjukdomarna. Demens kallas
            ofta för de anhörigas sjukdom. Tillsammans med den som är sjuk
            känner också många anhöriga den rädsla, sorg och ångest som sjukdomen
            alstrar. Och den som är sjuk blir alltmer beroende av sin närmaste
            omgivning. God demensvård handlar både om insatser som riktar
            sig till den som är sjuk och om att utveckla stödet till anhöriga.
            Forskningen har gjort att vi idag vet allt mer, men för att kunskapen
            verkligen ska användas krävs satsning på kompetensutveckling.
            Det finns också ett stort behov av demenskunskap på samtliga grundutbildningar
            inom vård och omsorg. Vi vill verka för att alla personer som
            misstänks ha en demenssjukdom erbjuds en demensutredning.
          </p>
          <p xml:id="i-TZZ9L1FNT6vkonE5E4kAwY">
            Maten och måltiden är grundläggande för vårt välbefinnande. Alla
            människor ska ha möjlighet att få känna doften av nylagad mat
            och sedan få den serverad i en lugn och skön miljö utan stress.
            Idag får cirka 200 000 personer sin mat genom hemtjänst eller
            äldreboende. Dess värre kan vi konstatera att det finns brister
            i matkvaliteten inom äldreomsorgen och hemtjänsten. Undernäring
            är ett stort, men tyst problem, bland många äldre. Det spelar
            heller ingen roll hur näringsrik maten är om den inte är god och
            serveras på ett aptitligt sätt. Många mediciner ger dessutom dålig
            aptit. Maten och matsituationen måste därför särskilt uppmärksammas
            hos äldre. Näringsinnehållet i maten är en av de viktigaste källorna
            för att bevara hälsan och kunna återfå den efter sjukdom. En kvalitetssatsning
            på bättre vård för de mest sjuka måste naturligtvis innehålla
            en insats för maten. För att kunna förebygga och åtgärda näringsproblem
            behövs personal med nutritionskompetens i kommunerna. Idag har
            endast ett mindre antal kommuner en dietist anställd.
          </p>
          <p xml:id="i-YSnAT7BRhcAjHT5yahniqb">
            En del i att utveckla och förbättra vården är att involvera patienterna
            och brukarna samt deras anhöriga i utformningen av den. Som patient
            och brukare är man ofta utsatt och man har ofta kloka synpunkter
            på hur vården kan förbättras. De här erfarenheterna måste vården
            bli bättre på att ta tillvara. Därför bör patient- och brukarorganisationer
            få en starkare ställning i vården. Det kan ske genom att dessa
            organisationer driver idéburen vårdverksamhet eller anlitas som
            konsulter i vården. Det traditionella samrådet mellan beslutsfattare
            och brukar- och patientorganisationer bör också vidareutvecklas.
          </p>
          <head type="h2" xml:id="i-685nS1uAcQ1GzW1E6aRvU5">
            Insemination för ensamstående
          </head>
          <p xml:id="i-LgEjucF5MvwJL3boYviFUL">
            Barn lever i många olika slags familjer. En del lever med två
            biologiska föräldrar av olika kön, andra med en biologisk förälder
            och en bonusförälder, andra med två föräldrar av samma kön och
            många lever med en ensamstående förälder. Barn har familjerelationer
            inte bara med en familj utan ofta med flera, barn lever i olika
            familjekonstellationer under olika delar av livet. Det är fantastiskt
            positivt att så många barn får möjlighet att utveckla långa och
            nära relationer till sina biologiska föräldrar men också till
            många fler viktiga familje- eller familjelika relationer. Den
            generella välfärdspolitiken, väl utbyggd barnomsorg av hög kvalitet
            liksom stöd och skydd för barn i vårt samhälle har bidragit till
            detta.
          </p>
          <p xml:id="i-8m8MjFXEQFyDWfFd4T3E9H">
            Få vuxna vill avstå från att uppleva glädjen att bli förälder
            och det spännande livet tillsammans med barn. Men ibland blir
            det ingen graviditet trots många försök och ibland tar livet en
            sådan vändning att man inte har någon partner när barnlängtan
            är stark.
          </p>
          <p xml:id="i-YKCzLPrsCXxszgKkpL9zk6">
            Enligt svensk lag får inte sjukvården hjälpa ensamstående kvinnor
            att skaffa barn genom assisterad befruktning. Ensamstående kan
            bli föräldrar till adoptivbarn, men inte genom assisterad befruktning
            i Sverige. Vissa kvinnor väljer därför att adoptera medan andra
            har en stark längtan efter att själv föda ett barn och vänder
            sig därför till en klinik i ett annat land.
          </p>
          <p xml:id="i-2PykKJtdBQE6mSmuvSMJ93">
            I dag är det bara kvinnor som lever i en parrelation, heterosexuell
            eller homosexuell, som har möjlighet att få tillgång till assisterad
            befruktning i Sverige. Dock är det vanligt att ensamstående kvinnor
            söker behandling på klinik i till exempel Danmark (men också andra
            länder), vilket gör att det redan i dag finns många barn i Sverige
            som tillkommit genom assisterad befruktning av ensamstående kvinnor.
          </p>
          <p xml:id="i-ANynEPGCJNbwCieszxMe1f">
            Vi anser att ensamstående kvinnor bör få tillgång till assisterad
            befruktning. Det finns ingen anledning att tro att de barn som
            tillkommit genom assisterad befruktning av en ensamstående kvinna
            skulle få dåliga uppväxtvillkor, mindre kärlek eller sämre uppfostran.
            Regeringen bör därför snarast utreda förutsättningarna för att
            ge ensamstående kvinnor rätt till assisterad befruktning.
          </p>
          <head type="h2" xml:id="i-RcPF3hw1igPH4q3Su5mgpZ">
            Socialtjänst och överskuldsatthet
          </head>
          <p xml:id="i-TjptD8Mbj2mS9vq3SRRYAS">
            Socialtjänstlagens regler om ekonomiskt bistånd (socialbidrag)
            är en del av samhällets trygghetssystem, ett yttersta skyddsnät
            vid tillfälliga försörjningsproblem. Målet är att den enskilde
            så snabbt som möjligt ska kunna försörja sig på egen hand. Orsakerna
            till den enskildes försörjningsproblem varierar, alltifrån långvariga
            missbruksproblem till arbetslöshet, sjukdom eller överskuldsatthet
            som gjort att ekonomin raserats.
          </p>
          <p xml:id="i-XkYuhYu1eDCCZXE9Wjg3PE">
            Socialbidragsberoendet halverades i det närmaste under en tioårsperiod.
            Men utvecklingen har nu brutits och går tyvärr snabbt åt fel håll.
            Den borgerliga regeringens misslyckade jobbpolitik har medfört
            att vi nu har högre arbetslöshet än EU-snittet. Ungdomsarbetslösheten
            är rekordhög. Regeringens försämringar av a-kassesystemet och
            sjukpenningen har urholkat trygghetssystemen och det har börjat
            märkas i ett kraftigt ökat socialbidragsbehov.
          </p>
          <p xml:id="i-KgnXSRVst5GYKUwb6GDkQ4">
            Under andra kvartalet 2009 betalades 2 209 miljoner kronor ut
            i socialbidrag (flyktingar exkluderade). Det är en ökning med
            20 procent jämfört med andra kvartalet 2008. Redovisningen visar
            att 89 procent av kommunerna (259) har ökat sina utbetalningar.
            Många har ökat med över 30 procent (86). Enligt regeringens egen
            bedömning kommer ökningen av socialbidragen att fortsätta. Regeringen
            bedömer i budgetpropositionen att utbetalningen av socialbidrag
            kommer att öka med 50 procent mellan 2007 och 2012, från 77 000
            till 119 000 personer på helårsbasis.
          </p>
          <p xml:id="i-MvDrzuNUPm8NCbJBj3fdP2">
            Kronofogdemyndighetens statistik är mycket negativ. Effekterna
            av bland annat ökad arbetslöshet och försvagat skyddsnät blir
            allt tydligare. Fler personer fastnar i skuldfällan och har svårt
            att betala. På ett år har svenskarnas skulder hos kronofogden
            ökat med mer än 5,7 miljarder kronor eller 10 procent. Den sammanlagda
            skulden hos Kronofogdemyndigheten uppgick i juni 2009 till 62,2
            miljarder kronor. Det är det högsta beloppet som hittills har
            noterats.
          </p>
          <p xml:id="i-BmFbBnLYsmMjKudaxyGPG5">
            Antalet överskuldsatta i vårt land är stort. Ingen vet hur många
            barn som lever med föräldrar som är så kallade evighetsgäldenärer.
            Vi vet bara att det är ett stort och växande problem. Det är främst
            hushåll som saknar eller har små ekonomiska marginaler som hamnar
            i skuldfällan. Överskuldsättning är ett allvarligt samhällsproblem.
            Överskuldsatta människor löper ökad risk att slås ut socialt och
            har som grupp mer somatiska och psykiska sjukdomar än befolkningen
            i övrigt.
          </p>
          <p xml:id="i-H8aZb9BvkZQmmyaz8tF8PU">
            En orimlig företeelse som socialtjänsten och Kronofogdemyndigheten
            uppmärksammat i olika sammanhang är möjligheten för låneföretag
            att ge snabba sms-lån, även till ungdomar, utan att göra någon
            grundlig kreditprövning. Med några enkla knapptryck kan en ung
            person skuldsätta sig till mycket höga kreditkostnader på mycket
            kort tid. Över 23 000 ansökningar om obetalda skulder för sms-lån
            registrerades i kronofogdens register under det första halvåret
            2009. Det är ökning med 35 procent jämfört med samma period förra
            året. Den största ökningen ses bland äldre i åldergrupperna 36-65
            år. De ungas andel av de obetalda skulderna för sms-lån är dock
            fortfarande över 50 procent. Vi vet att många tar lån för att
            betala andra räkningar och tidigare lån, särskilt nu under lågkonjunkturen.
            Detta är något som många budget- och skuldrådgivare i landets
            kommuner kan vittna om.
          </p>
          <p xml:id="i-ArJqys4x1QxUoqwHo8mzQj">
            Samhället kan aldrig överta den enskildes ansvar för sina beslut
            och sin ekonomi. Men samhället kan se till att det finns ett rimligt
            regelverk på olika områden för att minska sociala problem. Problemet
            med överskuldsatthet kräver ytterligare initiativ från samhällets
            sida, inte minst ur ett ungdomsperspektiv. Regeringen bör ta fram
            en samlad redovisning av de mest skuldsattas situation och föreslå
            åtgärder.
          </p>
          <head type="h2" xml:id="i-CE3axQLa4ids4owUEXD6M">
            Spelberoende
          </head>
          <p xml:id="i-5yZNQb6YaDetV2C1skg1Z9">
            Spel där man kan vinna pengar är en mycket omfattande verksamhet
            i de flesta länder. I Sverige omsätter spelmarknaden runt 36 miljarder
            kronor per år. För de flesta människor är spel ett roligt och
            hanterbart nöje men för en del människor har också spelet en baksida.
            Den består av skuld och lögn inför familj, vänner och närstående
            samt i slutändan ekonomiska problem. Man räknar med att cirka
            1,4 procent av svenska folket har problem med spel och 0,5 procent
            har så stora problem att de räknas som spelberoende. Dessa siffror
            är sannolikt lågt beräknade och det finns säkert ett stort mörkertal.
            För många människor kan ett spelberoende leda till allvarliga
            konsekvenser. Spelberoende kan på många sätt likna alkoholism
            och narkotikaberoende. Den som är spelberoende tänker ständigt
            på spel, blir rastlös eller irriterad när han eller hon försöker
            begränsa sitt spelande. Ofta leder spelberoende till ett liv av
            stora lögner för att dölja vidden av sitt spelande. Vi socialdemokrater
            är för en statligt reglerad spelmarknad. Oreglerade Internetspel
            bör motverkas.
          </p>
          <p xml:id="i-WebGm7NVk38PoCnVmkRK2f">
            Spelmarknaden f örändras snabbt och stora belopp satsas av spelbolagen
            på spelutveckling och marknadsföring. Den kraftigt ökade tillgängligheten
            av spel gör att beroende kan utvecklas mycket snabbt. Eftersom
            spelproblem är ojämnt fördelat i befolkningen kan sårbara grupper
            som unga och ekonomiskt utsatta drabbas mycket hårt. Därför måste
            man följa utvecklingen av spelmarknaden och analysera dess konsekvenser
            för enskilda och för samhället.
          </p>
          <p xml:id="i-W2fBBjPkr4BF3wXJyNQTXV">
            Det finns en begränsad kunskap om orsakerna till spelmissbruket
            och hur missbruket ska behandlas. Det behövs mer forskning samt
            stöd för rådgivning och behandling kring spelmissbruk och spelmissbrukare.
            Det är nödvändigt att fortsätta och vidareutveckla de satsningar
            som den förra regeringen gjorde på detta område. Både Socialstyrelsen,
            kommunerna och landstingen behöver skaffa sig bättre strategier
            för att stödja spelmissbrukare och deras anhöriga. Det är viktigt
            med rådgivning, hjälp och stöd till dem som drabbats av spelandets
            negativa effekter. Det är också rimligt att politiken på olika
            sätt försöker begränsa tillgängligheten till spel, inte minst
            för minderåriga. Vinståterbetalningen bör fortsatt vara låg för
            de mest farliga spelen, antalet aktörer på spelmarknaden bör vara
            begränsat, tillsyn och regelverk bör stärkas. Spelreklamen för
            de legala aktörerna bör ses över och stramas upp. Främjandeförbudet
            bör stärkas. Reklamförbudet för icke-legala aktörer ska efterföljas.
          </p>
          <p xml:id="i-W1os6WkVmuYGQjXAbK51W7">
            Spelmissbruk har likheter med andra missbruksproblem. I Socialstyrelsens
            riktlinjer om missbruks- och beroendevård omfattas alkohol och
            narkotika. Ansvar för övriga beroenden som spel, sex och mat ligger
            hos Folkhälsoinstitutet. Att ansvaret är delat trots den snarlika
            problematiken kan bidra till att det blir svårt för den spelberoende
            som inte faller under socialtjänstlagen att få hjälp till den
            vård som behövs för att bryta sitt spelmissbruk. Synen på spelmissbruk
            behöver också vidgas. Vid sidan om spelmissbruket som idag oftast
            kopplas till det kommersiella spelandet, finns det en viss risk
            att överdrivet spelande av dataspel också kan ha negativa konsekvenser.
            När det gäller barn och ungdomar behöver såväl förskola, skola,
            skolbarnomsorg (fritids) och föräldrar ta ett stort ansvar.
          </p>
          <p xml:id="i-QGHkEKsrYWmGmdJj1cLU2X">
            Totalt sett anser vi att frågan om hjälp åt personer med spelmissbruk
            måste ges en högre politisk legitimitet. Vi vill att regeringen
            utreder om socialtjänstens åtagande också ska omfatta spelmissbruk.
            Det skulle i så fall kräva en ändring av socialtjänstlagen.
          </p>
          <head type="h2" xml:id="i-MQbrDgPRNmsCCmucLXFyHr">
            Hemlöshet
          </head>
          <p xml:id="i-HF8G5u4TPwKXjj69yPGY17">
            Att ha någonstans att bo är en grundläggande välfärdsfråga. Hemlöshet
            är ett yttersta uttryck för social utsatthet. Hemlöshet är ett
            problem i Sverige som inte minskar utan tvärtom ökar. Vi börjar
            nu kunna se att även nya grupper av hemlöshet blir allt vanligare
            bland ekonomiskt utsatta, kvinnor, barn, arbetslösa med flera.
            Statistiken talar ett tydligt språk. När Socialstyrelsen genomförde
            en mätvecka 2005 var nästan 18 000 personer hemlösa. Det är en
            ökning jämfört med mätningen 1999. Över 3 500 personer av de hemlösa
            sov ute. 30 procent av de hemlösa var förälder till barn under
            18 år.
          </p>
          <p xml:id="i-NGQyE35reVt7ao9azEYE3Z">
            Hemlöshet utgör en svår livssituation för många människor som
            oftast, men inte alltid, är kopplad till en psykosocial sjukdomsbild
            och en missbruksproblematik. Även om den generella välfärdspolitiken,
            med fler bra och billiga bostäder, förstärkt stöd till arbete
            och rehabilitering och en väl fungerande vård, är viktigast för
            att förebygga och förhindra hemlöshet så räcker inte det. Det
            behövs också specifika insatser. Hemlösa är ingen homogen grupp
            utan varje individ behöver sin specifika väg tillbaka.
          </p>
          <p xml:id="i-EqdQUwNFhowajiFhXnytb7">
            Det finns uppseendeväckande många barnfamiljer bland dem som
            vräkts från sin bostad. Var fjärde kommun har vräkt barnfamiljer
            de senaste åren. Vanligaste orsaken till vräkning är hyresskuld.
            Det är ett oerhört stort ingrepp i en ung människas liv när familjen
            vräks från sin bostad. De kompisar och det nätverk man bygger
            upp som barn försvinner. Det är också förknippat med mycket skam
            och ibland rena tragedier. För drygt ett år sedan tog Socialstyrelsen
            fram rekommendationer för hur kommunerna ska förhindra att barnfamiljer
            vräks. Rekommendationerna handlade bland annat om att snabbare
            hitta familjer som hotas av vräkning och direkt hjälpa dem med
            till exempel ekonomisk rådgivning. Under första halvåret 2009
            var det 343 barn som råkade ut för en vräkning. Det är 40 färre
            än under samma period 2008 men fortfarande en förskräckande siffra.
            Samhällets mål om noll vräkningar av barnfamiljer är fortfarande
            långt borta.
          </p>
          <p xml:id="i-V5Ru4VVvRRhWWXfrYpY4DB">
            Barn ska alltid prioriteras. Det finns regler om att en hyresvärd
            skriftligt ska meddela socialtjänsten när en barnfamilj hotas
            av vräkning. Socialtjänsten ska omedelbart utse en handläggare
            som kontaktar hyresvärden och familjen som är uppsagd. Familjen
            ska ges den ekonomiska rådgivning eller sociala insatser som behövs.
            Men i verkligheten fungerar inte detta alltid. Socialtjänsten
            får fortfarande i allt för många fall för sen information eller
            ingen information alls om att en barnfamilj ska vräkas. I en del
            fall leder också brister i socialtjänstens hantering att åtgärderna
            uteblir. Socialtjänsten måste handla snabbt och aktivt, särskilt
            när det är barn inblandade. Att upprätta särskilda kommunala handlingsplaner
            för att förebygga och motverka vräkningar och hemlöshet har visat
            sig vara ett effektivt sätt att utveckla och samordna arbetet.
            Framgångsrika handlingsplaner finns till exempel i Västerås och
            Örebro. En handlingsplan kan till exempel omfatta rutiner för
            ett aktivt och organiserat uppsökande arbete, reglera hur parterna
            ska samverka och hur socialtjänstens interna rutiner ska se ut
            med ett särskilt ansvar för barn (även umgängesbarn) som riskerar
            vräkning.
          </p>
          <p xml:id="i-Y1BrB39CxbnV8PZmsza8je">
            Hemlöshet är inte värdigt ett modernt välfärdssamhälle. Samhällets
            insatser har inte varit tillräckliga. Ambitionen måste vara att
            ingen ska vara hemlös. Insatserna för att bekämpa hemlösheten
            måste intensifieras. Arbetet måste handla om två olika perspektiv,
            dels att se till att de som idag är hemlösa kan få ett värdigt
            boende och dels att förhindra att fler hamnar i hemlöshet.
          </p>
          <p xml:id="i-JHStf43NN3jSS3vWMyGpE8">
            Det behöver utvecklas fler boenden med socialt stöd och olika
            former av tröskelboende för idag utslagna personer där man successivt
            kan ta mer ansvar och slussas ut i ordinarie boende. Det behövs
            också en personlig kontaktperson som hjälper till i kontakten
            med sjukvård, myndigheter och hyresvärdar. Alla hemlösa som vill
            ha ett eget boende ska få den möjligheten ordentligt prövad och
            dessutom en behandlingsgaranti som innebär vård med avgiftning,
            boende och efterbehandling. Det bör även prövas om en komplettering
            i socialtjänstlagen som innebär att kommunerna får ett större
            ansvar för att motverka hemlöshet samt skyldighet att ha en uppsökande
            verksamhet för att möta de hemlösas behov av insatser för vård,
            boende, avgiftning och efterbehandling. Samverkan mellan kommunernas
            och landstingens olika verksamhetsområden är viktiga inom såväl
            socialtjänst, sjukvård, allmännyttans bostadsansvar också vidare.
            Hemlöshet är inte enbart en social- och sjukvårdpolitisk fråga
            utan är också i högsta grad även en bostadspolitisk fråga. Varje
            kommun behöver någon form av organisation för att hjälpa den som
            söker bostad. Alla ska känna till hur och på vilka grunder de
            kan söka privata såväl som kommunala bostäder i en kommun.
          </p>
        </div>
        <div type="motSignatures">
          <list>
            <item xml:id="i-XjmiaiRdj3KuXhFfY5Yr8Y" who="i-SZKUTdtCrCo58yNCQsH76">
              Ylva Johansson (s)
            </item>
            <item xml:id="i-JGxpLBSVeGaUxdjCEKJo6h" who="i-MMa2PA7yJ45qkfsEkcFqYb">
              Christer Engelhardt (s)
            </item>
            <item xml:id="i-UnZTqCG6gXB9HPw3ZmorpS" who="i-TZHBPDEfPriGgMd5y7LfJG">
              Lars U Granberg (s)
            </item>
            <item xml:id="i-5XY2kaxfxQZBmHKVcNfucf" who="i-6Tm6CkqvW55XWkdqUgBH82">
              Marina Pettersson (s)
            </item>
            <item xml:id="i-JhedF1uzE11VaLumy5vDWJ" who="i-2Bind9dyirGQ1UMwS9XjsT">
              Lennart Axelsson (s)
            </item>
            <item xml:id="i-JGV9rVCAJQjpbNrG5hgsCx" who="i-H4Edsjz4cmdv9sJHCLVnfS">
              Catharina Bråkenhielm (s)
            </item>
            <item xml:id="i-Bxg9AH2bvq7GdrQiBRaHtM" who="i-LzTEdVdf1xwBggoSshMrHP">
              Per Svedberg (s)
            </item>
            <item xml:id="i-Xfychy62PGCJFGDEWE4CHL" who="i-YHze8naQ3VfThjRidPfYK7">
              Ann Arleklo (s)
            </item>
          </list>
        </div>
      </div>
    </body>
  </text>
</TEI>
