<?xml version='1.0' encoding='utf-8'?>
<TEI xmlns="http://www.tei-c.org/ns/1.0" xmlns:xi="http://www.w3.org/2001/XInclude" xml:id="mot-201718-JuU-03569">
  <teiHeader>
    <fileDesc>
      <titleStmt>
        <title>Bekämpa brott och otrygghet i hela landet</title>
        <author corresp="i-bRyJHEKb5DCkicXkuZwMY">av Ulf Kristersson m.fl. (M)</author>
      </titleStmt>
      <publicationStmt>
        <authority>SWERIK PROJECT</authority>
      </publicationStmt>
      <sourceDesc>
        <bibl>
          <title>Motion 2017/18:3569 av Ulf Kristersson m.fl. (M)</title>
          <idno type="rdwebb">H5023569</idno>
          <rs type="number">3569</rs>
          <orgName type="comitteeAbbreviation">JuU</orgName>
          <ref type="dokument_url_text">http://data.riksdagen.se/dokument/H5023569/text</ref>
          <ref type="dokument_url_html">http://data.riksdagen.se/dokument/H5023569</ref>
          <ref type="dokumentstatus_url_xml">http://data.riksdagen.se/dokumentstatus/H5023569</ref>
          <ref type="docx">http://data.riksdagen.se/fil/B485DBE3-92CC-42D4-85D4-A6CDEE4FA3A5</ref>
          <ref type="pdf">http://data.riksdagen.se/fil/57FD4458-7257-4B7A-8B2C-BB3DAB5A3031</ref>
        </bibl>
      </sourceDesc>
    </fileDesc>
    <profileDesc>
      <particDesc>
        <listPerson>
          <person gender="man">
            <idno>i-bRyJHEKb5DCkicXkuZwMY</idno>
            <name>Ulf Kristersson</name>
            <state type="partyAffiliation" ref="Q110843">
              <desc>M</desc>
            </state>
          </person>
          <person gender="man">
            <idno>i-KPGvtK4s6Zp3E6XH6vj18n</idno>
            <name>Tobias Billström</name>
            <state type="partyAffiliation" ref="Q110843">
              <desc>M</desc>
            </state>
          </person>
          <person gender="man">
            <idno>i-9xarzmckV5SS8EyJPN5b3x</idno>
            <name>Hans Wallmark</name>
            <state type="partyAffiliation" ref="Q110843">
              <desc>M</desc>
            </state>
          </person>
          <person gender="woman">
            <idno>i-Ev13DrJjHbo85jEmQ5EPLM</idno>
            <name>Ewa Thalén Finné</name>
            <state type="partyAffiliation" ref="Q110843">
              <desc>M</desc>
            </state>
          </person>
          <person gender="man">
            <idno>i-Ey2xJ5PQcAYBGtnz2AK3qu</idno>
            <name>Anti Avsan</name>
            <state type="partyAffiliation" ref="Q110843">
              <desc>M</desc>
            </state>
          </person>
          <person gender="woman">
            <idno>i-9Rr7JqtzHpZv84evqPH4D8</idno>
            <name>Karin Enström</name>
            <state type="partyAffiliation" ref="Q110843">
              <desc>M</desc>
            </state>
          </person>
          <person gender="woman">
            <idno>i-5BpKZwq8Nrrge7Ep1aDZB9</idno>
            <name>Lotta Finstorp</name>
            <state type="partyAffiliation" ref="Q110843">
              <desc>M</desc>
            </state>
          </person>
          <person gender="woman">
            <idno>i-Ws7TTEJpudwigKX5RjyhR4</idno>
            <name>Camilla Waltersson Grönvall</name>
            <state type="partyAffiliation" ref="Q110843">
              <desc>M</desc>
            </state>
          </person>
          <person gender="woman">
            <idno>i-Evjo9hsKrPvb3KMyegAipb</idno>
            <name>Cecilia Magnusson</name>
            <state type="partyAffiliation" ref="Q110843">
              <desc>M</desc>
            </state>
          </person>
          <person gender="woman">
            <idno>i-84DiaFjYsBoBUQnKJiSte9</idno>
            <name>Elisabeth Svantesson</name>
            <state type="partyAffiliation" ref="Q110843">
              <desc>M</desc>
            </state>
          </person>
        </listPerson>
      </particDesc>
      <correspDesc>
        <correspAction type="status" subtype="closed"/>
        <correspAction xml:id="i-Rk2Cz2osMPPx8CRWHtEwnc" type="signed"/>
        <correspContext corresp="i-Rk2Cz2osMPPx8CRWHtEwnc">
          <note type="signatory" corresp="i-bRyJHEKb5DCkicXkuZwMY"/>
          <note type="signatory" corresp="i-KPGvtK4s6Zp3E6XH6vj18n"/>
          <note type="signatory" corresp="i-9xarzmckV5SS8EyJPN5b3x"/>
          <note type="signatory" corresp="i-Ev13DrJjHbo85jEmQ5EPLM"/>
          <note type="signatory" corresp="i-Ey2xJ5PQcAYBGtnz2AK3qu"/>
          <note type="signatory" corresp="i-9Rr7JqtzHpZv84evqPH4D8"/>
          <note type="signatory" corresp="i-5BpKZwq8Nrrge7Ep1aDZB9"/>
          <note type="signatory" corresp="i-Ws7TTEJpudwigKX5RjyhR4"/>
          <note type="signatory" corresp="i-Evjo9hsKrPvb3KMyegAipb"/>
          <note type="signatory" corresp="i-84DiaFjYsBoBUQnKJiSte9"/>
        </correspContext>
        <correspAction type="submitted" xml:id="i-YVE4X95THow16oRoYNk6TD">
          <date when="2017-10-05"/>
          <time when="14:39:16"/>
        </correspAction>
        <correspAction type="reviewed" xml:id="i-4ahSVFzcRkJkB6PG7GbDYP">
          <date when="2017-10-05"/>
          <time when="15:45:55"/>
        </correspAction>
        <correspAction type="referred" xml:id="i-G4HerPeBa6Xyej7Ka9Lgzp">
          <date when="2017-10-13"/>
        </correspAction>
        <correspAction type="assigned" xml:id="i-RpBvW5VS5wrXmYNz4rEHiA">
          <date when="2018-10-10"/>
          <time when="08:42:54"/>
        </correspAction>
        <correspContext corresp="i-RpBvW5VS5wrXmYNz4rEHiA">
          <ref type="assignedTo">Justitieutskottet</ref>
        </correspContext>
        <correspAction type="behandlas_i" xml:id="i-NRSnRibkLAmvxmvRgrGTir"/>
        <correspContext corresp="i-NRSnRibkLAmvxmvRgrGTir">
          <ref type="uppgift">2017/18:SoU13</ref>
          <ref type="ref_dok_id">H501SoU13</ref>
          <ref type="ref_dok_typ">bet</ref>
          <ref type="ref_dok_rm">2017/18</ref>
          <ref type="ref_dok_bet">SoU13</ref>
          <ref type="ref_dok_titel">Socialtjänstfrågor</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction type="behandlas_i" xml:id="i-QoU5QNhdoUsopW8U1WazE6"/>
        <correspContext corresp="i-QoU5QNhdoUsopW8U1WazE6">
          <ref type="uppgift">2017/18:JuU16</ref>
          <ref type="ref_dok_id">H501JuU16</ref>
          <ref type="ref_dok_typ">bet</ref>
          <ref type="ref_dok_rm">2017/18</ref>
          <ref type="ref_dok_bet">JuU16</ref>
          <ref type="ref_dok_titel">Kriminalvårdsfrågor</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction type="behandlas_i" xml:id="i-MkjnV3x7oqf6UwB2ho2fFt"/>
        <correspContext corresp="i-MkjnV3x7oqf6UwB2ho2fFt">
          <ref type="uppgift">2017/18:SfU1</ref>
          <ref type="ref_dok_id">H501SfU1</ref>
          <ref type="ref_dok_typ">bet</ref>
          <ref type="ref_dok_rm">2017/18</ref>
          <ref type="ref_dok_bet">SfU1</ref>
          <ref type="ref_dok_titel">Utgiftsområde 10 Ekonomisk trygghet vid sjukdom och funktionsnedsättning</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction type="behandlas_i" xml:id="i-8deabRkqAELj8Gq9ZyaiHk"/>
        <correspContext corresp="i-8deabRkqAELj8Gq9ZyaiHk">
          <ref type="uppgift">2017/18:JuU18</ref>
          <ref type="ref_dok_id">H501JuU18</ref>
          <ref type="ref_dok_typ">bet</ref>
          <ref type="ref_dok_rm">2017/18</ref>
          <ref type="ref_dok_bet">JuU18</ref>
          <ref type="ref_dok_titel">Unga lagöverträdare</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction type="behandlas_i" xml:id="i-QujLCddcMAeeAgsi1YyYy3"/>
        <correspContext corresp="i-QujLCddcMAeeAgsi1YyYy3">
          <ref type="uppgift">2017/18:JuU1</ref>
          <ref type="ref_dok_id">H501JuU1</ref>
          <ref type="ref_dok_typ">bet</ref>
          <ref type="ref_dok_rm">2017/18</ref>
          <ref type="ref_dok_bet">JuU1</ref>
          <ref type="ref_dok_titel">Utgiftsområde 4 Rättsväsendet</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction type="behandlas_i" xml:id="i-2HsUR5HgZKYpdbLYNqmHr3"/>
        <correspContext corresp="i-2HsUR5HgZKYpdbLYNqmHr3">
          <ref type="uppgift">2017/18:JuU17</ref>
          <ref type="ref_dok_id">H501JuU17</ref>
          <ref type="ref_dok_typ">bet</ref>
          <ref type="ref_dok_rm">2017/18</ref>
          <ref type="ref_dok_bet">JuU17</ref>
          <ref type="ref_dok_titel">Våldsbrott och brottsoffer</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction type="behandlas_i" xml:id="i-2ZCk4Vy6orpEVUtokAz1aY"/>
        <correspContext corresp="i-2ZCk4Vy6orpEVUtokAz1aY">
          <ref type="uppgift">2017/18:KU36</ref>
          <ref type="ref_dok_id">H501KU36</ref>
          <ref type="ref_dok_typ">bet</ref>
          <ref type="ref_dok_rm">2017/18</ref>
          <ref type="ref_dok_bet">KU36</ref>
          <ref type="ref_dok_titel">Författningsfrågor</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction type="behandlas_i" xml:id="i-wi5EoFK8MDcEG8MTLcpvF"/>
        <correspContext corresp="i-wi5EoFK8MDcEG8MTLcpvF">
          <ref type="uppgift">2017/18:JuU13</ref>
          <ref type="ref_dok_id">H501JuU13</ref>
          <ref type="ref_dok_typ">bet</ref>
          <ref type="ref_dok_rm">2017/18</ref>
          <ref type="ref_dok_bet">JuU13</ref>
          <ref type="ref_dok_titel">Polisfrågor</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction type="behandlas_i" xml:id="i-JK5yhrDPC1AtJFkG3REQZq"/>
        <correspContext corresp="i-JK5yhrDPC1AtJFkG3REQZq">
          <ref type="uppgift">2017/18:TU4</ref>
          <ref type="ref_dok_id">H501TU4</ref>
          <ref type="ref_dok_typ">bet</ref>
          <ref type="ref_dok_rm">2017/18</ref>
          <ref type="ref_dok_bet">TU4</ref>
          <ref type="ref_dok_titel">Postfrågor</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction type="behandlas_i" xml:id="i-6c5CSN4w43uFqCFHNAosiU"/>
        <correspContext corresp="i-6c5CSN4w43uFqCFHNAosiU">
          <ref type="uppgift">2017/18:JuU15</ref>
          <ref type="ref_dok_id">H501JuU15</ref>
          <ref type="ref_dok_typ">bet</ref>
          <ref type="ref_dok_rm">2017/18</ref>
          <ref type="ref_dok_bet">JuU15</ref>
          <ref type="ref_dok_titel">Processrättsliga frågor</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction type="behandlas_i" xml:id="i-Rtq9zWptjne1YDWGvtoVgU"/>
        <correspContext corresp="i-Rtq9zWptjne1YDWGvtoVgU">
          <ref type="uppgift">2017/18:JuU14</ref>
          <ref type="ref_dok_id">H501JuU14</ref>
          <ref type="ref_dok_typ">bet</ref>
          <ref type="ref_dok_rm">2017/18</ref>
          <ref type="ref_dok_bet">JuU14</ref>
          <ref type="ref_dok_titel">Straffrättsliga frågor</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction type="behandlas_i" xml:id="i-64242sEj4S4dukhZmmncdU"/>
        <correspContext corresp="i-64242sEj4S4dukhZmmncdU">
          <ref type="uppgift">2017/18:JuU32</ref>
          <ref type="ref_dok_id">H501JuU32</ref>
          <ref type="ref_dok_typ">bet</ref>
          <ref type="ref_dok_rm">2017/18</ref>
          <ref type="ref_dok_bet">JuU32</ref>
          <ref type="ref_dok_titel">Det straffrättsliga skyddet mot människohandel och människoexploatering</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction type="behandlas_i" xml:id="i-K9uZnQAc6QFB4feCuzjnHn"/>
        <correspContext corresp="i-K9uZnQAc6QFB4feCuzjnHn">
          <ref type="uppgift">2017/18:JuU36</ref>
          <ref type="ref_dok_id">H501JuU36</ref>
          <ref type="ref_dok_typ">bet</ref>
          <ref type="ref_dok_rm">2017/18</ref>
          <ref type="ref_dok_bet">JuU36</ref>
          <ref type="ref_dok_titel">Ny kamerabevakningslag</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
      </correspDesc>
      <textClass>
        <catRef scheme="#docType" target="#mot"/>
        <catRef scheme="#motionType" target="#parti"/>
        <catRef scheme="#motionType" target="#fristående"/>
      </textClass>
    </profileDesc>
  </teiHeader>
  <text>
    <body>
      <div type="motHeader">
        <div type="motTitle">Motion till riksdagen 2017/18:3569 av Ulf Kristersson m.fl. (M) Bekämpa brott och otrygghet i hela landet</div>
      </div>
      <div type="motBody">
        <div type="motProposal" subtype="förslag">
          <head xml:id="i-SakR5MGDLUmww7z9Jeq4uw">
            Förslag till riksdagsbeslut
          </head>
          <list style="ol">
            <item xml:id="i-TDwo2Bcy2U9YyyAaMUSm4G">
              Riksdagen ställer sig bakom det som anförs i motionen om att
              polisens fokus på kärnuppgiften att ingripa mot, utreda och klara
              upp brott ska stärkas och tillkännager detta för regeringen.
            </item>
            <item xml:id="i-Uk5sBGNCoUk1uHdXSrEc5B">
              Riksdagen ställer sig bakom det som anförs i motionen om att
              regeringen snarast ska vidta åtgärder för att säkerställa kvaliteten
              i polisens utredningar och tillkännager detta för regeringen.
            </item>
            <item xml:id="i-VhBRnyfpbcE1tgv9RKJtAx">
              Riksdagen ställer sig bakom det som anförs i motionen om att
              förbättra uppföljningen av polisens resultat genom tydliga och
              mätbara mål och tillkännager detta för regeringen.
            </item>
            <item xml:id="i-WxRDhKQ2yJBtRYFft8QUmZ">
              Riksdagen ställer sig bakom det som anförs i motionen om att
              Åklagarmyndigheten ska förstärka polisen i den brottsutredande
              verksamheten och tillkännager detta för regeringen.
            </item>
            <item xml:id="i-W8DUcw6qaqDDUh3gUKuKGK">
              Riksdagen ställer sig bakom det som anförs i motionen om att
              effektivisera polisens organisation och tillkännager detta för
              regeringen.
            </item>
            <item xml:id="i-pxQM6BUSLCDCARNcAkMHS">
              Riksdagen ställer sig bakom det som anförs i motionen om att
              Sverige ska ha minst 5 000 fler poliser senast 2025 och därutöver
              lika många fler civilanställda under samma period, och detta tillkännager
              riksdagen för regeringen.
            </item>
            <item xml:id="i-AQNEhNqgK4DenyoJJZzGPT">
              Riksdagen ställer sig bakom det som anförs i motionen om att
              antalet poliser per capita i Sverige, som långsiktig målsättning,
              ska ligga i nivå med genomsnittet i EU och tillkännager detta
              för regeringen.
            </item>
            <item xml:id="i-3aXMia4m6TdPQhqYHLdgFJ">
              Riksdagen ställer sig bakom det som anförs i motionen om utökat
              utrymme för att höja polisernas löner och tillkännager detta för
              regeringen.
            </item>
            <item xml:id="i-WQC69PbULy4diqHvSRJ3uh">
              Riksdagen ställer sig bakom det som anförs i motionen om att
              säkerställa att polisen har rätt utrustning och tillkännager detta
              för regeringen.
            </item>
            <item xml:id="i-Q5ghaPeoD2bDfmWvwGy1P5">
              Riksdagen ställer sig bakom det som anförs i motionen om att
              möjligheterna till deltidsarbete som polis ska öka och tillkännager
              detta för regeringen.
            </item>
            <item xml:id="i-QG7Q9ivkGAaTZ1JF9KeYMq">
              Riksdagen ställer sig bakom det som anförs i motionen om att
              fler poliser över 61 års ålder ska kunna gå i deltidspension och
              tillkännager detta för regeringen.
            </item>
            <item xml:id="i-MQnpXsDsivL3rKrvt4b9kR">
              Riksdagen ställer sig bakom det som anförs i motionen om att
              polis och åklagare ska prioritera mängdbrott högre och tillkännager
              detta för regeringen.
            </item>
            <item xml:id="i-Xfhy4pCeNJYsMQtq3gyG2M">
              Riksdagen ställer sig bakom det som anförs i motionen om att
              begränsa möjligheterna att inte påbörja och lägga ned brottsutredningar
              och tillkännager detta för regeringen.
            </item>
            <item xml:id="i-8XXGwEsuVM9PrDMk9JJps9">
              Riksdagen ställer sig bakom det som anförs i motionen om att
              införa möjligheten för polisen att besluta om zonförbud och tillkännager
              detta för regeringen.
            </item>
            <item xml:id="i-5dZyQdeoAipv6vxsW45caz">
              Riksdagen ställer sig bakom det som anförs i motionen om att
              öka möjligheterna till kameraövervakning och om att samhällets
              och allmänhetens intresse av trygghet och av att brott klaras
              upp ska ges en ökad tyngd då ny lagstiftning utformas, och detta
              tillkännager riksdagen för regeringen.
            </item>
            <item xml:id="i-ADWhZeo9LNLFwBo6ectoed">
              Riksdagen ställer sig bakom det som anförs i motionen om att
              polisen ska kunna bedriva kameraövervakning på brottsutsatta platser
              och strategiskt viktiga platser utan tillståndsplikt och tillkännager
              detta för regeringen.
            </item>
            <item xml:id="i-Lt4z9bpd4ZqKTVxhNbzEMx">
              Riksdagen ställer sig bakom det som anförs i motionen om att
              kommuner i regel ska kunna bedriva kameraövervakning utan tillståndsplikt
              i lokaler där verksamhet bedrivs av kommunen samt i anslutning
              till sådana lokaler och tillkännager detta för regeringen.
            </item>
            <item xml:id="i-NBCWNrrttMiKYZg9MsGNeK">
              Riksdagen ställer sig bakom det som anförs i motionen om att
              se över hur kommunernas möjlighet till kameraövervakning ytterligare
              kan förstärkas och tillkännager detta för regeringen.
            </item>
            <item xml:id="i-54nXf3h9kcdc7U5qujfpmP">
              Riksdagen ställer sig bakom det som anförs i motionen om att
              butiker ska kunna bedriva kameraövervakning utanför in- och utgångar
              till en butikslokal utan tillståndsplikt och tillkännager detta
              för regeringen.
            </item>
            <item xml:id="i-Jp81h8hTzSgwSYU8d3yyUw">
              Riksdagen ställer sig bakom det som anförs i motionen om att
              transportörer ska kunna bedriva kameraövervakning utan tillståndsplikt
              i kollektiva färdmedel såsom bussar och spårvagnar, vid hållplatser
              för kollektiva färdmedel och utanför in- och utgångar till en
              tunnelbanestation, och detta tillkännager riksdagen för regeringen.
            </item>
            <item xml:id="i-7ZJ14LFJTUUvk8xCjtnCDv">
              Riksdagen ställer sig bakom det som anförs i motionen om att
              övervakningskameror ska komma på plats i samtliga av Sveriges
              brottsutsatta områden och tillkännager detta för regeringen.
            </item>
            <item xml:id="i-NHswAjKnw3PMhHagi4UPSR">
              Riksdagen ställer sig bakom det som anförs i motionen om att
              skyndsamt anpassa reglerna om beslag och husrannsakan till modern
              teknik och tillkännager detta för regeringen.
            </item>
            <item xml:id="i-HLyqfg2FvuWEwEADTsMxsm">
              Riksdagen ställer sig bakom det som anförs i motionen om kommunala
              ordningsvakter och tillkännager detta för regeringen.
            </item>
            <item xml:id="i-DRaMkkqp7LKRKqAa7KX9YF">
              Riksdagen ställer sig bakom det som anförs i motionen om skärpta
              åtgärder för att förhindra brott mot poliser och andra anställda
              inom rättsväsendet och tillkännager detta för regeringen.
            </item>
            <item xml:id="i-W8Y3Q7d8UPut8DCn6VRSfz">
              Riksdagen ställer sig bakom det som anförs i motionen om skärpta
              straff för angrepp mot väsentliga samhällsfunktioner såsom akutmottagningar
              och tillkännager detta för regeringen.
            </item>
            <item xml:id="i-L1dkQkdkET2dqmWKUpyoCU">
              Riksdagen ställer sig bakom det som anförs i motionen om att
              ge Brottsförebyggande rådet i uppdrag att kartlägga brottsutvecklingen
              när det gäller angrepp på polis, räddningstjänst och ambulanspersonal
              för att få en samlad bild av utvecklingen över tid och tillkännager
              detta för regeringen.
            </item>
            <item xml:id="i-Va1pJebWozwKMy7aBysVbz">
              Riksdagen ställer sig bakom det som anförs i motionen om att
              införa en särskild straffskärpningsgrund för brott som har samband
              med uppgörelser mellan kriminella grupperingar, och detta tillkännager
              riksdagen för regeringen.
            </item>
            <item xml:id="i-YFPbTnx5ZkfFNxhN287fLh">
              Riksdagen ställer sig bakom det som anförs i motionen om att
              införa en möjlighet att besluta om vistelseförbud i kombination
              med fängelsestraff för den som döms för allvarlig gängrelaterad
              brottslighet, och detta tillkännager riksdagen för regeringen.
            </item>
            <item xml:id="i-XwZPLFeSJxD5268pfAfJAi">
              Riksdagen ställer sig bakom det som anförs i motionen om skärpta
              straff för grova vapenbrott samt om att fler vapenbrott ska betraktas
              som grova och tillkännager detta för regeringen.
            </item>
            <item xml:id="i-ARAu8kCDx2s64RYj6k7YBF">
              Riksdagen ställer sig bakom det som anförs i motionen om att
              fler brott mot knivlagen ska betraktas som grova och tillkännager
              detta för regeringen.
            </item>
            <item xml:id="i-BUrq1az5pphgkc97Y3pRjS">
              Riksdagen ställer sig bakom det som anförs i motionen om att
              postlagen ska utformas även med utgångspunkt från brottsbekämpande
              myndigheters behov av att kunna ingripa mot och utreda handel
              med samt smuggling av narkotika och andra olagliga ämnen och produkter
              och tillkännager detta för regeringen.
            </item>
            <item xml:id="i-9SEeMQTprLZ7EAXPmuwCg3">
              Riksdagen ställer sig bakom det som anförs i motionen om att
              öka kunskapen om vikten av att vittna och vittnesplikten och tillkännager
              detta för regeringen.
            </item>
            <item xml:id="i-8vg5c98GkqaBB8Uc8t6sp7">
              Riksdagen ställer sig bakom det som anförs i motionen om åtgärder
              för att förstärka vittnesskyddet och tillkännager detta för regeringen.
            </item>
            <item xml:id="i-5zuXkyd6VtETxByuBRc9RN">
              Riksdagen ställer sig bakom det som anförs i motionen om skärpta
              straff för övergrepp i rättssak och tillkännager detta för regeringen.
            </item>
            <item xml:id="i-CNr9tofBaJFMxEHUbZsia2">
              Riksdagen ställer sig bakom det som anförs i motionen om att
              stärka domstolarnas oberoende och tillkännager detta för regeringen.
            </item>
            <item xml:id="i-BVv22dVoE4RtCM82UoENG3">
              Riksdagen ställer sig bakom det som anförs i motionen om vikten
              av fler sociala insatsgrupper med fokus på tidiga insatser och
              tillkännager detta för regeringen.
            </item>
            <item xml:id="i-7UgKqoQiQYUE9M8gtF3kQr">
              Riksdagen ställer sig bakom det som anförs i motionen om att
              bredda målgruppen för de sociala insatsgrupperna och tillkännager
              detta för regeringen.
            </item>
            <item xml:id="i-Eyv5RHh19CMjEhoJtimSa1">
              Riksdagen ställer sig bakom det som anförs i motionen om att
              utreda huruvida en 24-timmarsgaranti ska införas och tillkännager
              detta för regeringen.
            </item>
            <item xml:id="i-Ksiohwv9spLa6G9yYATAno">
              Riksdagen ställer sig bakom det som anförs i motionen om att
              tiden mellan brott och straff ska förkortas väsentligt och tillkännager
              detta för regeringen.
            </item>
            <item xml:id="i-87Qx1JpAS15exnVZ3BYLT7">
              Riksdagen ställer sig bakom det som anförs i motionen om att
              domstol, under vissa förutsättningar, ska kunna döma ut en påföljd
              direkt eller i väldigt nära anslutning till brottet när en ung
              person grips av polis, och detta tillkännager riksdagen för regeringen.
            </item>
            <item xml:id="i-BwWduS2EBKaGGRQeBpov37">
              Riksdagen ställer sig bakom det som anförs i motionen om att
              överväga en möjlighet att interimistiskt förordna om åtgärder
              i ungdomsmål, exempelvis övervakning i kombination med fotboja,
              och tillkännager detta för regeringen.
            </item>
            <item xml:id="i-PAymaCABKEtzULGHLzgRpz">
              Riksdagen ställer sig bakom det som anförs i motionen om att
              inrätta särskilda ungdomsdomstolar och tillkännager detta för
              regeringen.
            </item>
            <item xml:id="i-JBmWfsBoFamrYYa8iTwzhL">
              Riksdagen ställer sig bakom det som anförs i motionen om att
              ge Socialstyrelsen i uppdrag att utvärdera hur LVU tillämpas och
              tillkännager detta för regeringen.
            </item>
            <item xml:id="i-7Adht8kEMTHXkfLGPvPJwC">
              Riksdagen ställer sig bakom det som anförs i motionen om att
              öka möjligheterna till omhändertaganden med stöd av LVU och tillkännager
              detta för regeringen.
            </item>
            <item xml:id="i-L9qTPkV5S98wt1UWqvWdsP">
              Riksdagen ställer sig bakom det som anförs i motionen om att
              utveckla ungdomspåföljderna och införa påföljden kontaktskyldighet
              för unga samt ungdomsövervakning kombinerat med fotboja och tillkännager
              detta för regeringen.
            </item>
            <item xml:id="i-PfvKoZQHmjbUQ8LeonrCXv">
              Riksdagen ställer sig bakom det som anförs i motionen om att
              ungdomstjänst vid brott mot blåljuspersonal helt eller delvis
              ska kunna avtjänas inom ramen för polisens eller räddningstjänstens
              verksamhet och tillkännager detta för regeringen.
            </item>
            <item xml:id="i-SY8uqF9DW1hoH2Cn21ZSbS">
              Riksdagen ställer sig bakom det som anförs i motionen om att
              straffrabatten för unga lagöverträdare mellan 18 och 21 år ska
              tas bort helt och tillkännager detta för regeringen.
            </item>
            <item xml:id="i-Ep38WJX5mz3kjdfV8AwEWJ">
              Riksdagen ställer sig bakom det som anförs i motionen om att
              utreda en sänkning av åldersgränsen för livstidsstraff alternativt
              en ändrad utformning av den alternativa straffskalan och tillkännager
              detta för regeringen.
            </item>
            <item xml:id="i-TXAJG3evFevBBh3n3vAhKr">
              Riksdagen ställer sig bakom det som anförs i motionen om att
              resning i brottmål ska kunna ske vid nya uppgifter om ålder med
              betydelse för påföljdsfrågan och tillkännager detta för regeringen.
            </item>
            <item xml:id="i-QETgA6K11FuCTXoMCtjbCX">
              Riksdagen ställer sig bakom det som anförs i motionen om att
              utreda att väsentligt skärpa straffen för den person som döms
              för flera brott i en och samma rättegång genom att dagens mängdrabatt
              tas bort, och detta tillkännager riksdagen för regeringen.
            </item>
            <item xml:id="i-A7gvjesJdWLxUJYnXb1HSC">
              Riksdagen ställer sig bakom det som anförs i motionen om att
              införa en särskild straffskärpningsgrund vid återfall i brott
              och tillkännager detta för regeringen.
            </item>
            <item xml:id="i-KT4z6bZB1wjeH4qXUP4E16">
              Riksdagen ställer sig bakom det som anförs i motionen om att
              se över hur villkorlig frigivning normalt kan ske efter avtjänande
              av tre fjärdedelar av strafftiden och tillkännager detta för regeringen.
            </item>
            <item xml:id="i-8ruh8XEBiRW6XGXbvaPwEN">
              Riksdagen ställer sig bakom det som anförs i motionen om att
              skärpa straffen för rattfylleri och olovlig körning och tillkännager
              detta för regeringen.
            </item>
            <item xml:id="i-MNbs15zfHhZUcJmK5Jw2ra">
              Riksdagen ställer sig bakom det som anförs i motionen om att
              rättsväsendet ska se särskilt allvarligt på brott mot äldre och
              andra som kan ha svårt att värja sig mot brott och tillkännager
              detta för regeringen.
            </item>
            <item xml:id="i-4pVnKzFTC4FRk8LwtWC2DV">
              Riksdagen ställer sig bakom det som anförs i motionen om att
              utreda om preskriptionstiden för sexualbrott mot barn ska tas
              bort och tillkännager detta för regeringen.
            </item>
            <item xml:id="i-QrAViDNQX95sZ1yYzzZeGu">
              Riksdagen ställer sig bakom det som anförs i motionen om att
              öka kunskapen om hatbrott och förmågan att beivra sådan brottslighet
              och tillkännager detta för regeringen.
            </item>
            <item xml:id="i-RvvF8dopeeVoo7JwQ1TEZD">
              Riksdagen ställer sig bakom det som anförs i motionen om att
              giltighetstiden för nya pass som utfärdas till följd av att tidigare
              pass anmälts som förkommet eller stulet bör begränsas och tillkännager
              detta för regeringen.
            </item>
            <item xml:id="i-5PipR8pS3FQfLYf6ukJsZz">
              Riksdagen ställer sig bakom det som anförs i motionen om att
              giltighetstiden för främlingspass och resedokument som utfärdas
              till följd av att dessa anmälts som förkomna eller stulna bör
              begränsas och tillkännager detta för regeringen.
            </item>
            <item xml:id="i-RDEANE7UyCNsv9CPSg6VaK">
              Riksdagen ställer sig bakom det som anförs i motionen om att
              missbruk av pass, främlingspass och resedokument alltid bör ses
              som grovt missbruk av urkund och tillkännager detta för regeringen.
            </item>
            <item xml:id="i-GAyyGP9mW6M7uqtWRBEbdz">
              Riksdagen ställer sig bakom det som anförs i motionen om att
              undersöka system med automatiska gränskontroller och tillkännager
              detta för regeringen.
            </item>
            <item xml:id="i-3YQxh298ktPgtdtnf3UGb9">
              Riksdagen ställer sig bakom det som anförs i motionen om att
              införa ett nationellt förbud mot tiggeri och tillkännager detta
              för regeringen.
            </item>
            <item xml:id="i-VYfu4sZyv5QuBzcXfhNif6">
              Riksdagen ställer sig bakom det som anförs i motionen om ett
              fortsatt arbete med att sätta press på EU-länder vars medborgare
              kränks, diskrimineras och lever i varaktigt utanförskap, och detta
              tillkännager riksdagen för regeringen.
            </item>
            <item xml:id="i-SND67RNs8bM7eQKiZkGLci">
              Riksdagen ställer sig bakom det som anförs i motionen om att
              förebygga och bekämpa organiserad och systematisk ekonomisk välfärdsbrottslighet
              och tillkännager detta för regeringen.
            </item>
            <item xml:id="i-Hd4euiUQbSRuCRN1GwqSDo">
              Riksdagen ställer sig bakom det som anförs i motionen om att
              Kriminalvården ska arbeta för att intagna i början av verkställigheten
              ska få hjälp att minska risken för att skulder ackumuleras under
              fängelsevistelsen och tillkännager detta för regeringen.
            </item>
            <item xml:id="i-QSWUasoQfsaUyw7rcbhxAN">
              Riksdagen ställer sig bakom det som anförs i motionen om ökat
              fokus på arbetsförberedande insatser inom ramen för kriminalvården
              och tillkännager detta för regeringen.
            </item>
            <item xml:id="i-5PBm7mMTfMg9Be2aSsWE8z">
              Riksdagen ställer sig bakom det som anförs i motionen om tydliga
              krav på samverkan mellan myndigheter rörande personer som avtjänar
              och har avtjänat fängelsestraff, och detta tillkännager riksdagen
              för regeringen.
            </item>
            <item xml:id="i-TZhFTcKQVCDChygAyrtTLn">
              Riksdagen ställer sig bakom det som anförs i motionen om att
              hot och våld på fängelser alltid ska leda till konsekvenser och
              tillkännager detta för regeringen.
            </item>
            <item xml:id="i-VdwBCHey8BYyAqp1jxrbyC">
              Riksdagen ställer sig bakom det som anförs i motionen om att
              inrätta ett nationellt pilotprojekt med sociala stödgrupper för
              unga vuxna som dömts till fängelsestraff, och detta tillkännager
              riksdagen för regeringen.
            </item>
            <item xml:id="i-46vXwj57wQhUq7ZbZgZSJX">
              Riksdagen ställer sig bakom det som anförs i motionen om en effektivare
              användning av den prövotid som följer efter villkorlig frigivning
              och tillkännager detta för regeringen.
            </item>
          </list>
        </div>
        <div type="motContent">
          <head type="h1" xml:id="i-EEseMvVA6cB8C16ECaTn1n">
            Motivering
          </head>
          <p xml:id="i-GiefTe4wjdhb9yF9bJxE9e">
            Moderaterna är partiet för lag och ordning. Vår uppgift är att
            säkra tryggheten med fler poliser och skärpta straff. Samhället
            ska stå på brottsoffrets sida. Sverige har en nationell polis-
            och trygghetskris. Otryggheten ökar, polisen upplevs som frånvarande
            och färre brott klaras upp. Våldet från kriminella blir grövre
            och i vissa områden är rättsväsendet och polisen på reträtt. Var
            tredje kvinna känner sig otrygg på kvällen utomhus i sitt eget
            bostadsområde och utsattheten för sexualbrott, hot och trakasserier
            ökar.
          </p>
          <p xml:id="i-VPTZtRf9ujJjh3xitvdgXc">
            Otryggheten i socialt utsatta bostadsområden är omfattande. Blåljuspersonal
            attackeras återkommande och narkotikaförsäljning sker öppet. Butiksägare
            utsätts för hot och våld. Många drar sig för att tala med polisen,
            vilket gör det svårare att utreda brott. De som främst drabbas
            av otryggheten är de som bor och arbetar i dessa områden.
          </p>
          <p xml:id="i-SZzGtsqEbpYvUnMGPTUoPD">
            Ett stort och växande problem gäller kriminella grupperingar.
            Vi ser allt fler skjutningar i Sverige, som även drabbar personer
            utanför gängen. Vi har bland annat sett hur gängkonflikterna sprider
            sig till sjukhusens akutmottagningar där kriminella individer
            utgör ett hot mot såväl patienter som personal.
          </p>
          <p xml:id="i-6swT3bjvfQFubK4EWmn9ML">
            Samtidigt har vi en polis som inte fungerar och som saknar såväl
            kollegor som ledning och verktyg för att kunna göra sitt jobb
            fullt ut. Polisens utredningsresultat är det lägsta på många år.
            Förtroendet för polisen faller för första gången på flera år enligt
            Brottsförebyggande rådets årligt återkommande trygghetsmätning.
          </p>
          <p xml:id="i-4zNnCGDb6B7gNVjxWW6fDg">
            När brott som drabbar människor i vardagen, så kallade mängdbrott,
            polisanmäls händer ofta ingenting. Hälften av alla anmälda brott
            under 2016 skrevs till exempel av direkt. Detta riskerar att leda
            till att förtroendet för polisen urholkas ytterligare. I vissa
            delar av landet är polisen i praktiken frånvarande. Många poliser
            beskriver en organisation tyngd av svagt ledarskap, avhopp och
            bristande resurser. Det är svårt att få tillräckligt kvalificerade
            och lämpliga sökande till polisutbildningen.
          </p>
          <p xml:id="i-GaQhF7q5tfwEEjTpj81YWW">
            Vi har i Sverige under alltför lång tid accepterat den här utvecklingen.
            Det är för lätt att vara kriminell i dag. Att upprätthålla lag
            och ordning är en kärnuppgift som staten inte får svika. Respekt
            för och tillit till rättsväsendet är själva grunden för ett fungerande
            och demokratiskt samhälle. När detta nu utmanas är det en för
            Sverige både farlig och oacceptabel utveckling. Sverige måste
            bli hårdare mot kriminaliteten. Polisen måste ges förutsättningar
            att ta tillbaka makten från kriminella och återupprätta förtroendet
            för rättsordningen.
          </p>
          <p xml:id="i-2ody6AkhRHatJ9kjcmEiZS">
            Hederliga människor ska kunna röra sig tryggt ute, kvinnor ska
            kunna leva fritt och ta för sig, medan kriminella ska sitta inne.
            Brottsoffer ska få tydligt stöd och alltid känna att samhället
            står på deras sida. Begångna brott ska utredas, gärningsmän ska
            lagföras och begångna brott ska leda till tydliga och väl avvägda
            straff. Den som straffats ska lämna brottets bana efter avtjänat
            straff.
          </p>
          <p xml:id="i-ArQdUZy8cXn3FJ6JCzWwcm">
            Vårt samhällskontrakt bygger på att den som begår brott också
            ska ta konsekvenserna och mötas av ett straff som motsvarar det
            allvar och den kränkning som brottet faktiskt har inneburit. Den
            som begår upprepade brott bör straffas väsentligt hårdare än den
            som begår ett enstaka brott.
          </p>
          <p xml:id="i-XWJHLUUAMXa8V4CycS38Dx">
            Kriminalvården ska ha ett brottsförebyggande innehåll med arbete,
            studier och behandling, som förbereder för ett liv i frihet, fritt
            från droger och kriminalitet.
          </p>
          <p xml:id="i-W5bTKUxxKwatZmwnXgkenD">
            Den som kommer till Sverige från ett annat land ska följa lagstiftningen
            här. Utvisning på grund av brott ska bli aktuellt i fler fall.
          </p>
          <p xml:id="i-Epgv82zeY9YfT1WL1EJPq">
            Terrorism är ett ytterst allvarligt problem och hotar vårt samhälle.
            Vårt öppna samhälle måste försvaras – åtgärderna mot terrorism
            och radikalisering måste förstärkas. Tiggeriet i Sverige är utbrett
            och förenat med social utsatthet, olovliga bosättningar och utnyttjande.
            Att motverka tiggeriet och dess bakomliggande orsaker kräver insatser
            på flera plan.
          </p>
          <p xml:id="i-LnSPzgimuQtYv3ymZFKXnu">
            Sverige ska vara ett tryggt och säkert land för alla. Hela Sverige
            ska kännetecknas av att lag och ordning upprätthålls och att människor
            kan känna sig trygga.
          </p>
          <head type="h2" xml:id="i-LGcR73LdFiV1q1gcx29aDi">
            En effektivare och smartare organisation
          </head>
          <p xml:id="i-GRtBvri7LkaazfnvTgThnx">
            Polisens problem handlar i stor utsträckning om brister i fråga
            om ledarskap, styrning, organisation och arbetsmetoder. Polisen
            måste bli effektivare. Polisens fokus ska mer än i dag ligga på
            kärnuppgiften: att ingripa mot, utreda och klara upp brott.
          </p>
          <p xml:id="i-3jTitkUYMJgyH3PuokpaNS">
            Polisens brottsutredningar måste hålla hög och jämn kvalitet.
            Kvaliteten måste dessutom vara likvärdig över hela landet och
            i samtliga polisregioner. Av en rapport från Statskontoret som
            presenterades i september framgår att både kvaliteten och produktiviteten
            på polisens utredningsarbete har försämrats sedan omorganisationen.
            För att säkerställa och hålla en högre kvalitet måste uppföljningen
            bli bättre. Polismyndigheten måste ha tydliga och mätbara mål
            för sin verksamhet. Dessa mål måste följas upp såväl internt inom
            myndigheten som av utomstående aktör. Verksamheten måste dessutom
            analyseras och utvärderas kontinuerligt genom att använda den
            kunskap som finns både inom och utanför polisen. Därigenom skapas
            även bättre förutsättningar för ett tydligare ansvarsutkrävande
            i förhållande till chefer på olika nivåer.
          </p>
          <p xml:id="i-5o6oPxiHJ8R3PMHqN6ZZDa">
            Polisen har över tid tilldelats en rad uppgifter som har mindre
            att göra med kärnuppgifterna. Arbetet med att renodla polisens
            arbetsuppgifter behöver därför fortsätta. Som ett led i detta
            behövs ett förstärkt administrativt stöd för till exempel brottsutredare.
          </p>
          <p xml:id="i-3YAR4d7VKaFx3Y1Z9pKmdm">
            Efter polisens omfattande omorganisation har utredningsansvaret
            för många brottstyper flyttats från regional nivå till lokalpolisområdesnivå.
            I praktiken innebär det att det finns utredare som handlägger
            ärenden som de inte har erfarenhet av sedan tidigare. Det kan
            även handla om grova brott såsom mord och våldtäkter.
          </p>
          <p xml:id="i-UX4U9Q9L9qL9zr2V7GHKnh">
            Metodutvecklingen i det brottsförebyggande och brottsutredande
            arbetet behöver fördjupas och polisens förundersökningskompetens
            måste förstärkas. Vi vill även att betydligt större nytta dras
            av att Åklagarmyndigheten är en väl fungerande brottsbekämpande
            myndighet med personal som har gedigna kunskaper om brottsutredningar.
            Åklagarmyndigheten bör därför ges i uppdrag att förstärka polisen
            i den brottsutredande verksamheten. Det kan till exempel handla
            om att åklagare arbetar kortare eller längre tid som förundersökningsledare
            i polisorganisationen. Det kan också handla om att åklagare på
            olika sätt bistår i de brottsutredningar som leds av poliser.
            Åklagarmyndigheten ska därför ges resursförstärkningar.
          </p>
          <p xml:id="i-BEVZ4S7rsnvuKHJU8Tc7Zd">
            Vi ser dessvärre exempel på att polisen i vissa fall minskar
            sin närvaro i ett område där brottsligheten tillfälligt har gått
            ned. Detta med följd att brottsligheten i området ökar igen. Vi
            vill se en kontinuerlig och stark polisnärvaro i brottsutsatta
            bostadsområden i syfte att långsiktigt säkra allmän ordning och
            säkerhet så att alla kan känna sig trygga.
          </p>
          <head type="h2" xml:id="i-7tUfdEFRKCoGv1XYW176PK">
            Förstärkningar av svensk polis
          </head>
          <p xml:id="i-HXozemD5PP9JzFuzgeNx6J">
            Svenska poliser vittnar om en organisation under stor press.
            Ökad arbetsbelastning till följd av bland annat terrorhot och
            utvecklingen i områden som är utsatta för allvarlig brottslighet
            skapar en ansträngd situation. Ofta påpekar poliser att de är
            för få för att kunna göra sitt jobb, och avgångarna i kåren är
            fler än tidigare. Det syns också brister inom polisens arbete,
            framför allt vad gäller brottsuppklarningen, och problemen med
            att säkerställa en närvarande polis är påtagliga i områden som
            är utsatta för allvarlig brottslighet och i mer glest befolkade
            delar av landet. Den frustration som många inom poliskåren ger
            uttryck för måste tas på allvar.
          </p>
          <p xml:id="i-EvqPgAmy5CuQrrGcVHjTtr">
            Arbetet för att bryta trygghetskrisen börjar med att stärka svensk
            polis. Att ge polisen bättre förutsättningar att utföra sitt uppdrag
            och klara upp fler brott är prioriterat för Moderaterna. En betydande
            utbyggnad av polisorganisationens resurser är en förutsättning
            för att polisen verkningsfullt ska kunna utföra sitt uppdrag och
            lösa sina uppgifter. I dag märks polisbristen inom alla funktioner.
            För att kunna öka uppklaringen behövs det till exempel kriminaltekniker
            som kan utföra brottsplatsundersökningar och erfarna utredare.
            Förmåga måste finnas i alla funktioner för att fler brottsutredningar
            ska kunna leda till åtal.
          </p>
          <p xml:id="i-3rYEtGVG97CSoeDwGqQAfW">
            Antalet poliser i Sverige måste därför öka kraftigt. Polisen
            ska vara synlig och närvarande på gator och torg vilket uppnås
            genom fler poliser i yttre tjänst. Det behövs också fler civilanställda,
            både för att avlasta poliserna och för att tillföra annan kompetens.
            Sverige ska ha minst 5 000 fler poliser senast år 2025 och därutöver
            lika många fler civilanställda under samma period. Det innebär
            minst 10 000 fler anställda inom svensk polis till 2025.
          </p>
          <p xml:id="i-FxN82pLYG4b1juTyS2Epsg">
            På längre sikt krävs en mer genomgripande kursändring. Betydligt
            större resurser bör avsättas för att upprätthålla allmän ordning
            och säkerhet i hela landet. Ett sätt att åstadkomma det är att
            antalet poliser per capita i Sverige ska ligga i nivå med det
            genomsnittliga antalet poliser per capita i andra europeiska länder.
          </p>
          <p xml:id="i-SGK6jcbf5D6fd8goSmAjbx">
            Sverige hade år 2014 cirka 208 poliser per 100 000 invånare,
            vilket innebär att vid en EU-jämförelse har i princip endast de
            övriga nordiska länderna färre poliser. Polisen är organiserad
            annorlunda från land till land och har olika arbetsuppgifter;
            jämförelser av polistätheten i olika länder är därför svåra att
            göra. Samtidigt är antalet poliser i Sverige relativt få i relation
            till övriga EU-länder. Med nya och växande samhällsproblem krävs
            en omläggning och rejäl omprioritering. Moderaternas långsiktiga
            målsättning är att antalet poliser per capita i Sverige ska ligga
            i nivå med genomsnittet i EU.
          </p>
          <head type="h2" xml:id="i-7LXRmrLY4U8FP2phUvqfqw">
            Bättre villkor
          </head>
          <p xml:id="i-C74mY8fho2agqiXrnCsnuu">
            Lönerna inom poliskåren är i dag alldeles för låga i förhållande
            till de krav som ställs på polisyrket. För att stärka tryggheten
            behöver Sverige fler poliser och poliserna förtjänar att få bättre
            betalt. Vi vill därför göra riktade satsningar för att höja polisernas
            löner. Detta är också ett sätt att komma till rätta med problematiken
            med avhopp från polisyrket samt att behålla erfarenhet och kompetens
            inom polisen. Exakt hur de riktade satsningarna ska används ska
            vara upp till Polismyndigheten och inom ramen för sedvanliga förhandlingar
            på svensk arbetsmarknad.
          </p>
          <p xml:id="i-81m8CqmniWbUreSmaQULmT">
            Polisen ska också ha tillgång till modern utrustning. Bland annat
            har det rapporterats om att polisen har haft brist på skyddsutrustning.
            Därför föreslår vi särskilt avsatta medel för ett utrustningslyft.
            Polisen ansvarar för vilken typ av utrustning medlen ska användas
            till, men utrustning till poliser i yttre tjänst ska prioriteras.
            Polisen behöver även kraftfulla och moderna it-stöd för att effektivisera
            verksamheten och öka uppklaringen av brott. Många av de befintliga
            systemen är föråldrade och behöver moderniseras.
          </p>
          <head type="h2" xml:id="i-YSgv8zvbC2h9S6BHcVpU2W">
            Deltidspolis
          </head>
          <p xml:id="i-JFYUHi54DTzswkwf66ewmE">
            Vid vissa tillfällen finns det särskilda behov av fler poliser
            i tjänst. Vi anser därför att man bör öka möjligheten att införa
            deltidsanställd polis. Det kan till exempel handla om poliser
            som vill kombinera en annan anställning med att vara deltidspolis.
            Här bör räddningstjänsten kunna tjäna som förebild. Det största
            antalet anställda inom räddningstjänsten i Sverige utgörs av personer
            som har en deltidsanställning. Det är fråga om personer som är
            fullt utbildade brandmän men som har ett annat yrke vid sidan
            av brandmannayrket. Dessa deltidsbrandmän tjänstgör när det föreligger
            behov av räddningstjänstinsatser.
          </p>
          <p xml:id="i-9iQvMFo8sZFt36X8zef4rH">
            På motsvarande sätt skulle fullt utbildade deltidspoliser – som
            tjänstgör som poliser vid behov – kunna fylla en viktig funktion.
            En ordning med deltidspoliser skulle kunna skapa förutsättningar
            att snabbt få tillgång till utbildad polis vid akuta behov. Fler
            deltidspoliser skulle också kunna vara ett sätt att se till att
            lands- och glesbygd kan få tillgång till fler poliser. Även om
            vissa orter har en jämförelsevis låg brottslighet så måste det
            kunna finnas tillgång till polis de gånger någonting allvarligt
            inträffar och brott faktiskt begås.
          </p>
          <head type="h2" xml:id="i-YC8exSN3TPjtH6tKmYdfyb">
            Möjlighet till deltidspension
          </head>
          <p xml:id="i-MBGt1pLGZGWSeh6eyMFBDJ">
            Att ge poliser som har jobbat under ett långt yrkesliv möjlighet
            att arbeta kvar lite längre genom möjligheten till deltidspension
            är ett sätt att mildra poliskrisen. Deltidspension är ett sätt
            att behålla äldre, kompetenta och mer erfarna poliser före pensionering
            samtidigt som dessa kan vara ett stöd för yngre kollegor.
          </p>
          <p xml:id="i-KLs89Q7P5dVnxqCdXPwQmE">
            Enligt det centrala kollektivavtalet har medarbetare vid Polismyndigheten
            möjlighet att ansöka om deltidspension från 61 års ålder. Under
            2016 prövade Polismyndigheten en generösare hållning till att
            bevilja deltidspension för att underlätta för erfarna medarbetare
            att stanna kvar längre i arbete. Det resulterade i att fler anställda
            blev beviljade deltidspension under 2016 än under 2015. Ytterligare
            steg bör dock kunna tas för att göra det möjligt för fler poliser
            att gå i deltidspension.
          </p>
          <head type="h2" xml:id="i-VXT3VLn3WpEEgVhKjS434A">
            Fler brott ska utredas och klaras upp
          </head>
          <p xml:id="i-QbTc26hcQqRXHAvajCF1bw">
            Det är mycket allvarligt att brottsuppklaringen sjunker och nu
            är den lägsta på många år. Den utvecklingen måste vändas. Brott
            ska utredas och klaras upp i så stor utsträckning som möjligt.
            Ungefär tre fjärdedelar av anmälda brott är sådana som drabbar
            människor i vardagen, så kallade mängdbrott. Alltför många kommer
            hem från jobbet och möter ett uppbrutet hem. Många inbrott och
            stölder begås i dag av utländska stöldligor. En rapport från polisen
            visar att organiserade ligor från utlandet ligger bakom närmare
            hälften av alla inbrott i Sverige.
          </p>
          <p xml:id="i-XP1PganqhrA1ZPdFCm2DmS">
            Polisens ansträngda situation gör att få bostadsinbrott klaras
            upp. De utländska stöldligorna är väl medvetna om detta och utnyttjar
            det förhållande att vardagsbrottsligheten i praktiken ofta bortprioriteras.
            Låg upptäcktsrisk tillsammans med låga straff jämfört med andra
            länder gör Sverige till ett attraktivt land att begå brott i.
          </p>
          <p xml:id="i-VqpR8s6kZNpG45C2tudZVd">
            Allt för många som drabbats av inbrott i bostaden eller sommarstugan
            av kringresande ligor möts nästan per automatik av att brottsutredningen
            läggs ned. Då uteblir samhällets signal till gärningsmännen, brottsoffren
            och övriga medborgare. Polis och åklagare måste därför prioritera
            mängdbrott högre. Fler brott ska utredas och klaras upp. Det kräver
            att polisen genomför fler brottsplatsundersökningar och att andra
            former av bevissäkring och initiala utredningsåtgärder håller
            högre kvalitet. Dessutom måste brotts- och ärendesamordningen
            effektiviseras hos Polis- och Åklagarmyndigheten.
          </p>
          <p xml:id="i-TFRj1CMiDQZUiEKj62fymd">
            I dag finns det flera möjligheter att inte inleda eller att på
            förhand avsluta en brottsutredning: direktavskrivning, som innebär
            att polisen inte inleder någon förundersökning, förundersökningsbegränsning,
            som innebär att man begränsar en brottsutredning till att enbart
            omfatta vissa brott, samt åtalsunderlåtelse, som innebär att brottet
            utreds men att det inte leder till åtal, brottet antecknas dock
            i belastningsregistret.
          </p>
          <p xml:id="i-TkTASmCWHFxi1hUcy833TJ">
            Under år 2016 hanterade rättsväsendet 1,5 miljoner anmälda brott.
            Hälften av dessa skrevs av direkt. Cirka fyra procent förundersökningsbegränsades.
            Av samtliga personuppklarade brott avsåg åtta procent åtalsunderlåtelse.
          </p>
          <p xml:id="i-BdutjRpLMtgmXUARKGGTaR">
            De möjligheter som i dag finns att inte inleda eller att på förhand
            avsluta en brottsutredning ska användas på ett rimligt sätt. Att
            en så stor andel av alla brottsutredningar i dag läggs ned i förtid
            är fel. Det ska aldrig löna sig att begå brott; brott ska få tydliga
            konsekvenser och hederliga människor ska få upprättelse.
          </p>
          <p xml:id="i-Em2HeuiitHgPkf7SgzG5fi">
            Vi vill därför minska möjligheterna till direktavskrivning, förundersökningsbegränsning
            och åtalsunderlåtelse. Detta gäller framför allt i de fall där
            det finns ett särskilt intresse av upprättelse för brottsoffret.
            I sådana fall finns det extra starka skäl för att brottet ska
            utredas, gärningsmannen lagföras och, om bevisningen håller, dömas
            till ansvar med en rimlig påföljd.
          </p>
          <head type="h2" xml:id="i-JWZbCkT8YA5npYtXJTHvFB">
            Fler verktyg för polisen
          </head>
          <head type="h3" xml:id="i-4AKBvkG645AbrdamsTW7ZM">
            Inför zonförbud
          </head>
          <p xml:id="i-UD1ut4DPdnGwHotFR5E7VT">
            För att bättre kunna säkra tryggheten bör polisen ges möjlighet
            att besluta om så kallat zonförbud. Ett zonförbud innebär att
            polisen ges möjlighet att förbjuda en person som har uppvisat
            ett särskilt otrygghetsskapande beteende att vistas på en viss
            plats, såsom på ett torg eller i ett köpcentrum. En sådan lagstiftning
            finns i Danmark.
          </p>
          <p xml:id="i-88NAe5xPmKuaAzozMzSu67">
            Syftet med ett zonförbud är att garantera trygghet och säkerhet
            för människor på särskilt brottsutsatta platser. Dessutom kan
            zonförbud utgöra ett betydelsefullt nytt verktyg för polisen i
            arbetet med att motverka brottslighet och gängbildning.
          </p>
          <p xml:id="i-BhnVXxTPrXyGVvm8KFpXJq">
            Det otrygghetsskapande beteendet kan ha bestått i ett straffbart
            agerande, till exempel narkotikaförsäljning eller olaga hot, men
            kan även avse ett beteende som inte är kriminaliserat.
          </p>
          <p xml:id="i-BS7eGY5VgzXUuEvM64upPW">
            Zonförbudet ska kunna meddelas för en bestämd period som får
            vara högst tre månader och ska därefter kunna förlängas med ytterligare
            högst tre månader. Ett zonförbud ska kunna meddelas muntligen
            på plats av en polisman. Förbudet ska gälla omedelbart. Det muntliga
            beskedet ska därefter snarast följas upp med en skriftlig bekräftelse,
            som preciserar förbudets närmare innehåll och med en motivering
            till beslutet. Zonförbudet ska därefter alltid prövas i domstol.
            Överträdelse av zonförbudet ska vara straffbelagt och kunna leda
            till fängelse.
          </p>
          <head type="h3" xml:id="i-69TuWXph3D2KTEvG8eJcNb">
            Förenklad och utökad kameraövervakning
          </head>
          <p xml:id="i-Qk43fo33iXTnYbQczcEEGt">
            För att öka tryggheten, se till att fler brott klaras upp och
            bättre ta kontroll över särskilt brottsutsatta områden bör möjligheterna
            till kameraövervakning förstärkas. I dag beviljar länsstyrelserna
            tillstånd till kameraövervakning som bedrivs på allmän plats.
            Har tillstånd beviljats kan Datainspektionen överklaga beslutet
            till domstol. Processen från början till slut kan ta flera år.
          </p>
          <p xml:id="i-TvopAUGszHPjGhvdyQJJWE">
            Dagens möjlighet till kameraövervakning på platser dit allmänheten
            har tillträde bör förstärkas. Lagstiftningen bör rent allmänt
            anpassas till en ny verklighet där avvägningen mellan trygghet
            och brottsuppklaring å ena sidan och integritet å andra sidan
            måste förändras. Den största integritetskränkningen är att bli
            utsatt för brott. Intresset av trygghet och att brott klaras upp
            måste därför väga tyngre än vad det gör i dag.
          </p>
          <p xml:id="i-4HCw49nkVVFRF5mzooFTCr">
            Vi föreslår också att polisen ska kunna bedriva kameraövervakning
            på brottsutsatta och strategiskt viktiga platser utan tillståndsplikt.
            Det vill säga motsvarande det som i dag gäller i bland annat butiker
            och i tunnelbanan.
          </p>
          <p xml:id="i-4TQX4n6XE9MCACSqFQmmfe">
            Förslaget innebär att kameraövervakning på polisens initiativ
            ska kunna genomföras i fler fall. Dessutom blir förfarandet för
            polisen både enklare och snabbare. Det blir också mer likt vad
            som gäller i till exempel Danmark, Finland och Norge. I dessa
            länder krävs, till skillnad från i Sverige, som huvudregel inte
            tillstånd för den kameraövervakning som bedrivs av polisen.
          </p>
          <p xml:id="i-Li2SY72JoDRAbkYNssyf1P">
            Med brottsutsatt plats kan avses ett torg med upprepade problem
            med sådant som öppen narkotikaförsäljning och gängkriminalitet.
            Det kan också avse en festivalplats där det under en begränsad
            tid finns risk för ett förhållandevis stort antal brott. Med strategiskt
            viktig plats kan avses turistmål, arenor och shoppingcentrum,
            stora vägnät eller knutpunkter för kollektivtrafik.
          </p>
          <p xml:id="i-Sx7BaGAPPrvR1Z8fpPqHtR">
            Vi vill också att kommuner, inklusive landsting och regioner,
            i regel ska kunna bedriva kameraövervakning utan tillståndsplikt
            i lokaler och i anslutning till lokaler där man bedriver verksamhet.
            Det kan exempelvis gälla i väntrummet till en vårdcentral eller
            i de utrymmen som är öppna för allmänheten i ett kommunhus. Vi
            är därtill beredda att ytterligare förstärka kommunernas möjlighet
            till kameraövervakning. Även här bör lagstiftningen i Danmark,
            Finland och Norge kunna tjäna som förebild.
          </p>
          <p xml:id="i-3Fo84qk7eUopWeGBH1PBVB">
            Vi vill också att butiker ska kunna bedriva kameraövervakning
            utan tillståndsplikt av området utanför in- och utgångar till
            en butikslokal. Motsvarande gäller redan inne i butikerna. Slutligen
            ska kameraövervakning kunna ske utan tillståndsplikt i samtliga
            kollektiva färdmedel, vid hållplatser för kollektiva färdmedel
            samt i området utanför in- och utgångar till en tunnelbanestation.
            Motsvarande gäller redan på tunnelbanestationer och i tunnelbanevagnar.
          </p>
          <p xml:id="i-UynwnM5Y6eWM9TZMR15SVq">
            Integritetsintresset tillgodoses på ett rimligt sätt enligt följande
            förslag. De närmare förutsättningarna för den tillståndsfria övervakningen
            ska definieras i lag. Syftet får enbart vara att förebygga, avslöja
            eller utreda brott, förhindra olyckor eller begränsa verkningarna
            av en olycka. Information om kameraövervakning ska ges genom tydlig
            skyltning. Länsstyrelsen ska ha tillsynsansvar över den tillståndsfria
            kameraövervakningen. Om inte gällande lagstiftning följs ska länsstyrelsen
            kunna ingripa genom föreläggande eller förbud. Den tillståndsfria
            övervakning som ska kunna bedrivas av polisen måste föregås av
            beslut inom polisorganisationen på chefsnivå.
          </p>
          <p xml:id="i-5ECnejvzsVgrJsNCuYEWMt">
            I dag finns det ett flertal områden som polisen betecknar som
            utsatta för allvarlig brottslighet. Av dessa bedöms flera dessutom
            som särskilt utsatta. Samtidigt finns det väldigt många laglydiga,
            hederliga människor som är trötta på att det är kriminella som
            har tagit makten i dessa områden. För att öka tryggheten och se
            till att kriminella inte kan ta över gator eller torg eller områden
            bör en storsatsning på kameror i brottsutsatta områden genomföras.
            Vi vill att övervakningskameror ska komma på plats i samtliga
            av Sveriges 61 brottsutsatta områden.
          </p>
          <head type="h3" xml:id="i-89jDbk8fZQzwpReiZJUAWe">
            Beslag och husrannsakan
          </head>
          <p xml:id="i-R4i8v3nhzsAbnd2p946ist">
            I dag är det mesta av informationen i samhället elektroniskt
            lagrad, något som dagens regler om beslag och husrannsakan inte
            tar hänsyn till. Reglerna om beslag och husrannsakan är visserligen
            teknikneutrala men utgår från fysiska objekt och miljöer vilket
            kan orsaka problem utifrån hur dagens informationshantering till
            stor del ser ut. Enligt ett kommittédirektiv från mars i år ska
            en särskild utredare se över reglerna om beslag och husrannsakan,
            med syftet att skapa ändamålsenliga regler som möjliggör effektiva
            och rättssäkra brottsutredningar. Vi anser att det är bra att
            man har tillsatt en utredning, men man måste skyndsamt anpassa
            reglerna om beslag och husrannsakan till modern teknik och dagens
            förutsättningar.
          </p>
          <head type="h2" xml:id="i-DqcjMAu4kNqvedCSXRnxtS">
            Kommunala ordningsvakter
          </head>
          <p xml:id="i-R9cm8NuyugQZoJZtXgJkMB">
            Polisen har det grundläggande ansvaret för att upprätthålla lag
            och ordning. Vi vill att Sverige ska ha väsentligt fler poliser
            och kraftigt förstärka polisens resurser. En omfattande satsning
            på polisen är dock inte tillräcklig för att möta samtliga behov.
          </p>
          <p xml:id="i-NLVnzRXFN8eZ1e1Yr7XTCy">
            Ordningsvakter bidrar redan i dag till ett tryggare samhälle.
            För att utveckla detta arbete bör kommunala ordningsvakter i större
            utsträckning än i dag medverka till att upprätthålla allmän ordning
            i en kommun.
          </p>
          <p xml:id="i-U82osrkK9GgLAXcQLgn7tK">
            Det är i dag dock oklart för hur stora geografiska områden polisen
            får förordna ordningsvakter för att verka i en kommun. Det är
            också tveksamt i vilken utsträckning en kommun har befogenhet
            att vidta mer generella åtgärder för upprätthållande av allmän
            ordning inom kommunen, eftersom allmän ordning är en statlig angelägenhet.
            De mer allmänt hållna förordnanden som har meddelats för ordningsvakter
            i vissa kommuner befinner sig i en rättslig gråzon.
          </p>
          <p xml:id="i-KvQnEvuSb19ix57WX17f6k">
            Vi föreslår att det i lagstiftningen skapas en tydlig möjlighet
            för polisen att ge ordningsvakter ett generellt förordnande att
            medverka till att upprätthålla allmän ordning i hela kommunens
            geografiska område samt ett tydligt mandat till kommunerna att
            anställa ordningsvakter i detta syfte. Därmed ges kommunerna möjlighet
            att bättre använda sig av kommunala ordningsvakter för att trygga
            ordningen inom hela kommunens område. De kommunala ordningsvakterna
            ska tillsammans med polisen bidra till att upprätthålla allmän
            ordning på offentlig plats.
          </p>
          <p xml:id="i-NtRGXU2MfEMCDoa6Xh62UN">
            Den närmare användningen av de kommunala ordningsvakterna bör
            lämpligen lösas i särskilda samrådsorgan mellan kommun och polis
            på orten, som träffas regelbundet och beslutar om patrulleringsområden
            och liknande. Även om kommunen är arbetsgivare till ordningsvakterna
            skulle därmed ledningsansvaret för ordningsvakterna vara tydligt
            kopplat till polisen.
          </p>
          <p xml:id="i-399KUjpvfsNjF9fpo9HHxx">
            Ordningsvakter som får ett generellt förordnande som kommunal
            ordningsvakt bör få fler befogenheter än vad ordningsvakter har
            i dag. Exakt vilka befogenheter bör utredas närmare. Det skulle
            till exempel kunna handla om nya befogenheter såsom visitation
            utöver skyddsvisitation, rätt att avvisa eller avlägsna personer
            från platser dit tillträde förbjudits samt rätt att omhänderta
            misstänkta efterspanade personer för identifiering.
          </p>
          <p xml:id="i-XXzVpuNnEvDptZDifhJNXd">
            Med utökat arbetsområde och utökade befogenheter bör utbildningen
            för ordningsvakter förlängas. I dag måste den som vill bli ordningsvakt
            genomgå två veckors utbildning (80 lektionstimmar). Det bör finnas
            ett krav på kompletteringsutbildning i till exempel juridik och
            konflikthantering för att få ett generellt förordnande som kommunal
            ordningsvakt.
          </p>
          <head type="h2" xml:id="i-EPnao5MQSkaRmfEqKT1Dyv">
            Attacker mot blåljuspersonal
          </head>
          <p xml:id="i-AnqmtnoZ57k8pwLkW8CDb6">
            De senaste åren har vi sett många exempel på våld mot poliser,
            medarbetare inom räddningstjänsten samt ambulanspersonal. Gängkonflikterna
            sprider sig även ibland till sjukhusens akutmottagningar där kriminella
            utgör ett hot mot såväl patienter som medarbetare. Det är en oacceptabel
            utveckling som måste brytas. Det handlar både om att skydda personer
            som har samhällsviktiga uppgifter och om att värna respekten för
            grundläggande och viktiga samhällsfunktioner.
          </p>
          <p xml:id="i-5Ee7PaMYUiJQ9THL4dYuKm">
            Straffen för våld mot tjänsteman återspeglar inte allvaret i
            brottsligheten. I dag behandlas hot och våld mot tjänsteman i
            samma straffstadgande. Våld mot en polis är ett allvarligare brott
            än ett muntligt hot. För att fånga upp allvaret i den här brottsligheten
            bör våld mot tjänsteman få en egen brottsrubricering där straffet
            ska vara minst sex månaders fängelse.
          </p>
          <p xml:id="i-HNXXRVMdH4TqEkFfT3VePA">
            Medarbetare i räddningstjänsten och sjukvården omfattas i nuläget
            inte av samma skydd som till exempel poliser eftersom deras arbete
            endast delvis eller inte alls utgör myndighetsutövning. Detta
            bör ändras så att våld eller hot mot personal inom räddningstjänsten
            och sjukvård straffas lika hårt som våld eller hot mot poliser.
            Därför bör det införas ett nytt brott: våld mot alarmeringstjänstpersonal,
            där det inte uppställs något krav på att angreppet sker mot någon
            i dennes myndighetsutövning. Det är bra att regeringen nu sent
            omsider har tillsatt en utredning men det kommer att ta alldeles
            för lång tid innan lagstiftningen är på plats. Här finns enighet
            i riksdagen om att det straffrättsliga skyddet måste förändras
            och på Alliansens initiativ har också tillkännagivande i frågan
            riktats mot regeringen.
          </p>
          <p xml:id="i-QqEsAQTDftkKgLC3bFQpeY">
            Ibland riktas skadegörelse direkt mot polisbilar och andra utryckningsfordon.
            Att angreppen riktas mot sådana väsentliga samhällsfunktioner
            bör alltid vara försvårande när straffet bestäms. Vi vill därför
            införa en särskild straffskärpningsgrund som innebär att alla
            brott som innefattar ett angrepp mot viktiga samhällsfunktioner
            leder till skärpta straff. Vårdinrättningar bör till exempel anses
            som en sådan viktig samhällsfunktion.
          </p>
          <p xml:id="i-XQY5p4hGRnLAn1VLdW1hA4">
            Det är också angeläget att i ett större perspektiv se över hur
            arbetet med att förhindra brott mot blåsljuspersonal och anställda
            inom rättsväsendet kan utvecklas.
          </p>
          <p xml:id="i-SGMFEnFie5VVwSPsgqGoQ4">
            Rättspraxis ställer i dag relativt höga krav för att kränkningsersättning
            ska utgå då den som har utsatts för ett brott är en polis. Vi
            vill att kränkningsersättning ska kunna utgå i fler fall när poliser
            är brottsoffer. Att till exempel spotta en polis i ansiktet bör
            alltid leda till att kränkningsersättning utgår. Detsamma ska
            gälla när poliser utsätts för våld som är att jämföra med misshandel
            av normalgraden. Med anledning av detta har riksdagen, på initiativ
            av allianspartierna, under våren 2017 riktat tillkännagivande
            till regeringen om utökad kränkningsersättning för polisen.
          </p>
          <p xml:id="i-6pafMBgnohf9SH7uhd8DSG">
            Brottsförebyggande rådet, Brå, sammanställer inte någon statistik
            över angrepp mot blåljuspersonal. Polisen har inte heller någon
            nationell sammanställning av hur problemet har utvecklats över
            tid. Polisen bör därför ges i uppdrag att införa en tydligare
            uppföljning av angrepp mot polisen, räddningstjänsten och ambulansverksamheten.
            En ny brottskod skulle ge bättre möjligheter för en samlad statistik,
            men vi anser att berörda myndigheter bättre kan avgöra hur omfattningen
            av problemen över tid ska synliggöras. Brå bör också få ett uppdrag
            att genomföra en kartläggning av brottsutvecklingen när det gäller
            angrepp mot polisen, räddningstjänsten och ambulansverksamheten
            i socialt utsatta områden, samt vilka åtgärder man ser som verksamma
            mot problemen.
          </p>
          <head type="h2" xml:id="i-QMSP6a83onkhWktWuFqjzv">
            Kriminella gäng och nätverk
          </head>
          <p xml:id="i-JeZnnQFNFCiJtxCLKJuGjd">
            Sverige har allvarliga problem med brott kopplade till kriminella
            uppgörelser. Kriminella i Sverige flyttar fram sina positioner
            och viss brottslighet ökar på ett oroväckande sätt. Vi ser allt
            fler skjutningar och våldet från kriminella blir grövre. Polismyndigheten
            har rapporterat att det finns runt 5 000 kriminella aktörer och
            200 kriminella nätverk i de områden som är utsatta för allvarlig
            brottslighet runtom i landet. Det ansträngda läget gör att polisen
            tvingas prioritera bort grova brott som våldtäkter till förmån
            för gängrelaterade mord och skjutningar. Brottslighet kopplad
            till kriminella gäng riktar sig mot hela vårt samhälle.
          </p>
          <p xml:id="i-iyKppuRKs3rDJSVRgdkMd">
            Samtidigt ökar antalet brottsutsatta områden. Här har kriminella
            nätverk stor negativ påverkan på lokalsamhället. Områdena finns
            såväl i storstäder som på mindre orter, och de har alla som gemensam
            nämnare att de är socioekonomiskt utsatta. I dessa områden är
            misstron mot samhället utbredd och på många platser är polisen
            inte välkommen i området. Det är nödvändigt att samhället på ett
            tydligt och kraftfullt sätt tar sig an denna problematik.
          </p>
          <p xml:id="i-LRDEquUvAKpN4PYpmiVhos">
            Medborgarnas grundläggande rätt till trygghet ska gälla alla
            oavsett var i landet man är bosatt. Det är ohållbart att kriminella
            tillåts ta över hela bostadsområden. Det är av yttersta vikt att
            samhället återtar de områden där kriminaliteten har blivit dominerande.
            För att bidra till att återupprätta förtroendet hos de boende
            i dessa områden är det väsentligt med en kontinuerlig polisiär
            närvaro.
          </p>
          <p xml:id="i-WhspEieXR5iBxc7X8tn7WM">
            För att minska den organiserade brottsligheten måste också nyrekryteringen
            till de kriminella nätverken motverkas. Därför är insatser mot
            mängdbrott, narkotikahantering och egentligen all förekommande
            brottslighet centralt, eftersom det är där nätverken rekryterar
            och har sina hantlangare.
          </p>
          <p xml:id="i-Qv3oSEwCW7oMz8J5uaVmMm">
            Det straffrättsliga systemet bör mer än i dag användas för att
            komma till rätta med brottslighet som begås av kriminella grupperingar.
            Det behövs också fler och effektivare verktyg för att upprätthålla
            allmän ordning och säkerhet, för att fler brott ska klaras upp
            och för att vi bättre ska kunna ta kontroll över områden som är
            utsatta för allvarlig brottslighet.
          </p>
          <head type="h2" xml:id="i-Vqtp558qBBAbYheb75KsTJ">
            Inför en gängbestämmelse
          </head>
          <p xml:id="i-TqhsLXWrHAWFjQFbR1GuwM">
            Moderaterna vill skärpa straffen för gängrelaterad brottslighet.
            En särskild straffskärpningsgrund som kan leda till dubbla straff
            för vissa brott som har ett samband med uppgörelser i kriminella
            grupperingar (gängbestämmelse) bör införas. Med gänguppgörelse
            ska avses en konflikt mellan grupper av personer som innefattat
            användning av skjutvapen, andra särskilt farliga vapen och/eller
            explosiva ämnen. En straffskärpningsgrund av aktuellt slag finns
            sedan tidigare i Danmark.
          </p>
          <p xml:id="i-8NfvZggkmrNnZNFZkKsgPV">
            Exempel på brott som skulle kunna aktualisera tillämpning av
            gängbestämmelsen är misshandel, rån, olaga hot, olaga frihetsberövande,
            utpressning, hot och våld mot tjänsteman samt övergrepp i rättssak.
          </p>
          <p xml:id="i-WX3xxHXqkfUL5xtHo6APJ2">
            Även vid vissa andra brott ska gängbestämmelsen kunna aktualisera
            strängare straff. Det kan till exempel handla om mordbrand och
            dråp. I dessa fall skulle det bli omotiverat strängt med ett dubblerat
            fängelsestraff, och därför ska en individuell bedömning göras
            i varje enskilt fall.
          </p>
          <head type="h2" xml:id="i-XNZidHVfEyV3xF7DcNFyT1">
            Vistelseförbud
          </head>
          <p xml:id="i-2c1Grvze7z5od5d36ZupLb">
            För att motverka kriminella grupperingar vill vi även införa
            en ny sanktion för den som har begått brott – vistelseförbud.
            Vistelseförbud ska kunna aktualiseras för personer som har anknytning
            till kriminella grupperingar och som har begått upprepad brottslighet.
            Ett vistelseförbud ska innebära ett förbud att vistas i ett visst
            geografiskt område under en viss tid efter avtjänat fängelsestraff.
            Förbudet ska beslutas av domstol och kunna aktualiseras enbart
            i kombination med ett fängelsestraff.
          </p>
          <p xml:id="i-9GihWCcr3F9fdW3VXVRjQo">
            Att överträda vistelseförbud ska vara straffbart. Fängelse ska
            finnas i straffskalan. Den dömde ska kunna ansöka om att få dispens
            från vistelseförbudet om det föreligger särskilda skäl.
          </p>
          <head type="h2" xml:id="i-BZBFJAdeZxPPr7xpjAZzUA">
            Skärpta straff för vapenbrott
          </head>
          <p xml:id="i-4vWAJqPoc4xpsEsPu2v8X3">
            Minimistraffet för grovt vapenbrott bör höjas från ett års fängelse
            till två års fängelse. Skärpta straff tydliggör att det handlar
            om allvarlig brottslighet. Med ett skärpt minimistraff om fängelse
            i två år kommer den misstänkte som regel att omedelbart häktas
            i anslutning till brottet. Dessutom medför skärpningen bättre
            förutsättningar att utreda misstänkta brott.
          </p>
          <p xml:id="i-WoxT2pFssuLQc4j7Ekm8aF">
            Grovt vapenbrott aktualiseras bland annat då man har burit vapen
            på allmän plats, då vapnet varit av en särskilt farlig typ eller
            då gärningen annars ansetts ha varit av särskilt farlig art. Vi
            vill att fler vapenbrott ska betraktas som grova vapenbrott. Om
            man förvarar ett illegalt vapen i bostaden och det kan finnas
            en fara att vapnet kommer till brottslig användning ska vapenbrottet
            undantagslöst betraktas som grovt. Så är inte fallet i dag.
          </p>
          <p xml:id="i-nCjDidhPrudrYkywXcHwY">
            Vid bedömningen av om det kan befaras att vapnet kommer till
            brottslig användning ska det bland annat beaktas om den person
            som vapnet har påträffats hos är dömd för exempelvis våldsbrott,
            om vapnet i fråga till exempel har avslipade serienummer eller
            om vapnet förvarats tillsammans med sådant som narkotika eller
            brottsverktyg.
          </p>
          <head type="h2" xml:id="i-9kYARK3ADeR6cipCXmY5K7">
            Brott mot knivlagen
          </head>
          <p xml:id="i-LLboBtzoBq8Yx2JbVXjjPq">
            Straffskalan för brott mot knivlagen sträcker sig i dag från
            böter till fängelse i högst sex månader. Om brottet är grovt ska
            fängelse i högst ett år utdömas. En stor del av brotten mot knivlagen
            leder i dag enbart till böter.
          </p>
          <p xml:id="i-2NB4PVyv9P8ykg4QVaxnav">
            Risken för dödlig utgång är stor när knivar används som vapen
            och det är angeläget att antalet knivar som bärs på allmän plats
            minskar. Vi föreslår därför att fler brott mot knivlagen ska betraktas
            som grova. Om en kniv som innehas på allmän plats kan befaras
            komma till brottslig användning ska innehavet av kniven rubriceras
            som grovt brott.
          </p>
          <p xml:id="i-BJXpC5ejKypTfnSE58KEx8">
            Vid bedömning av om det kan befaras att kniven kommer till brottslig
            användning ska det bland annat beaktas om den person kniven har
            påträffats hos är dömd för till exempel våldsbrott, vilken typ
            av kniv det rör sig om samt när och var innehavet har ägt rum.
          </p>
          <head type="h2" xml:id="i-SLmMme9MZtCgb3NTq5Mx8D">
            Narkotikasmuggling
          </head>
          <p xml:id="i-EAPeYHQKHpQ3RcntuDm8te">
            Det är känt att det sker narkotikasmuggling med hjälp av postförsändelser.
            Denna smugglingsmetod har blivit vanligare, inte minst genom det
            utbud av narkotika som är tillgängligt genom internet. Det är
            även känt att det förekommer att annan brottslighet sker med hjälp
            av postförsändelser, såsom olaglig vapenhandel. Ungdomar handlar
            narkotika eller spice på internet som de sedan får hemlevererat
            i ett vanligt kuvert. Detta är något som har påpekats och skrivits
            om i media. Framväxten av den internetbaserade narkotikahandeln
            är oroande och medför stora utmaningar.
          </p>
          <p xml:id="i-AwMcGEnmF2smdABNhDQ5KB">
            Regeringens utredare har i april 2016 presenterat sin utredning
            (SOU 2016:27) om en översyn av postlagstiftningen. Utredningen
            har sett över postlagstiftningen för att bedöma om den motsvarar
            rådande och framtida behov. Enligt regeringens propositionsförteckning
            ska ett lagförslag presenteras för riksdagen under oktober månad.
            Det är viktigt att modern lagstiftning snabbt kommer på plats.
          </p>
          <p xml:id="i-4Dk7pvmQdhijJYQv8yEpmf">
            Det är beklagligt att regeringen inte i samband med postutredningen
            även låtit utreda de brottsbekämpande myndigheternas behov och
            brottsbekämpningsperspektivet i den nuvarande och framtida postlagstiftningen.
            Vi menar att det är viktigt att i den fortsatta beredningen ta
            hänsyn till och undersöka de brottsbekämpande myndigheternas behov
            och vilka effekter på brottsbekämpningen som eventuella nya regler
            kan innebära.
          </p>
          <p xml:id="i-Ct9r3tNmKTZn6m7Z4TL4vs">
            Vi anser därför att postlagen ska utformas även med utgångspunkt
            från brottsbekämpande myndigheters behov av att kunna ingripa
            och utreda handel och smuggling av narkotika och andra olagliga
            produkter.
          </p>
          <head type="h2" xml:id="i-QBR4hqtmP6Zv8Do9AyhUm2">
            En modern vittnesplikt
          </head>
          <p xml:id="i-43RvhzJ8XBY3StPrntAGyo">
            Grunderna för ett fungerande rättssamhälle är att vi alla vågar
            anmäla och vittna om brott. Polis och åklagare är beroende av
            vittnen för att kunna utreda och klara upp brott. I Sverige har
            vi vittnesplikt. Det innebär att man som huvudregel är skyldig
            att vittna i domstol om åklagaren eller den misstänkta personen
            och dess försvarare anser att det behövs. Undantag från vittnesplikten
            gäller bland annat om man är nära släkting till den åtalade. Det
            är viktigt att kunskap finns om skyldigheten att vittna och vad
            denna skyldighet innebär.
          </p>
          <p xml:id="i-SHSQYEJDkSHb36PZNqvL7W">
            Det är i dag ett problem att få personer att anmäla brott och
            att vittna i domstol eftersom många är rädda för att drabbas av
            allvarliga repressalier. Det gäller inte minst i landets mest
            brottsutsatta bostadsområden. Under senare år har det rapporterats
            om en ökning av hot och våld vid rättegångar. Det är en oacceptabel
            utveckling och hotar förutsättningarna för en riktig rättskipning.
            Rättssalarna ska präglas av ordning och säkerhet.
          </p>
          <p xml:id="i-E7zi699nGRG2rcAoWroTUP">
            Det förkommer också att den som anmäler ett brott eller vittnar
            utsätts för hot och våld, vilket är ytterst allvarligt. Straffen
            för övergrepp i rättssak bör därför skärpas. Ställt mot dagens
            problematik behövs dock fler insatser. Den långsiktiga målsättningen
            måste vara att alla vittnen ska kunna lita på att det skydd samhället
            kan erbjuda är tillräckligt.
          </p>
          <p xml:id="i-Y49ZPnxkMjfDvJv7VWp4Zd">
            Det finns i dag olika åtgärder som kan aktualiseras vid hot mot
            vittnen. Som hotad kan man få en kontaktperson hos polisen och
            få sina personuppgifter skyddade. Det kan också handla om tekniskt
            skydd i form av en larmtelefon med gps-funktion, inspelningsenhet
            och akustiskt larm. I särskilt allvarliga fall kan åtgärder såsom
            personskydd och fingerade personuppgifter bli aktuella.
          </p>
          <p xml:id="i-62GaLxW99ASPqYkisuEQG1">
            Var och en ska kunna känna sig trygg med att vittna. Vi vill
            därför att arbetet med vittnesskydd förstärks. Skyddsåtgärder
            bör utvecklas och sättas in i fler fall än i dag. De befintliga
            skyddsåtgärderna bör utvärderas. Det finns också behov av förbättrad
            information till vittnen och av att utveckla polisens arbete med
            risk- och hotbedömningar.
          </p>
          <head type="h2" xml:id="i-8dE7C1ktXNqrz2Ut7RRF2B">
            Stärk domstolarnas oberoende
          </head>
          <p xml:id="i-Dgb1cvC448eiVcVLBf2qu9">
            I dag är det i praktiken svårt att skilja på Domstolsverkets
            administrativa stödinsatser och sådan verksamhet som indirekt
            kan påverka domstolarnas dömande verksamhet. Exempelvis medför
            fördelningen av resurser maktutövning som kan påverka domstolarnas
            oberoende. Domstolsverket måste också ge tillstånd vid rekryteringen
            av nya ledamöter till de högsta rättsliga instanserna. I länder
            som Danmark och Norge leds domstolsväsendet inte av en förvaltningsmyndighet
            som är underordnad regeringen, utan av ett från regeringen och
            riksdagen självständigt juridiskt råd som består av bland annat
            välrenommerade domare. Det bör därför övervägas om Domstolsverket
            ska ersättas med ett självständigt juridiskt råd.
          </p>
          <p xml:id="i-5G9KmQmFbvCmG6CWg3tZj2">
            I dag utövar Justitiekanslern (JK), som lyder under regeringen,
            tillsyn över bland annat domstolarna. I det arbetet ingår att
            granska att domstolarna följer de regler som styr deras verksamhet
            och JK har möjlighet att väcka åtal mot domare. Då granskningen
            innebär vissa maktmedel bör det anses mindre problematiskt om
            granskningen utförs av ett organ under riksdagen. Tillsynen över
            domstolarna bör därför enbart utövas av JO, som är riksdagens
            ombudsmän.
          </p>
          <p xml:id="i-NrgumVM478itjm8MwM2w4q">
            Vidare bör Högsta domstolen och Högsta förvaltningsdomstolen
            få ökat inflytande över utnämningen av domare i de högsta instanserna.
            I dag är Domarnämnden fri att nominera och regeringen fri att
            utse någon annan sökande än den som någon av domstolarna har rekommenderat.
            Det bör därför övervägas om de högsta instanserna bör ges större
            inflytande över utnämningen av domare.
          </p>
          <head type="h2" xml:id="i-6itYZmarX8JtMyHDVmF32a">
            Unga lagöverträdare
          </head>
          <p xml:id="i-BLx5fqeJBiqd9qKm1AGxXc">
            Vi ska agera tydligt och skarpt mot brottslighet, men också mot
            de faktorer som kan leda till utanförskap och kriminalitet. För
            att bryta utvecklingen krävs det ett effektivt förebyggande arbete
            och att vi jobbar på flera fronter samtidigt. Jobb, skola och
            kvalificerat socialt arbete är avgörande. Reformer för att förbättra
            integrationen, öka kraven på att göra sig anställningsbar och
            inträdesjobb är centralt tillsammans med reformer för mer kunskap
            i skolan.
          </p>
          <p xml:id="i-P5xUaNzbmDVnbv1MTH9gkw">
            Ungdomar är överrepresenterade i statistiken över misstänkta.
            Detsamma gäller antalet lagföringar. Det är relativt vanligt att
            ungdomar vid något enstaka tillfälle begår brott. Men det är ett
            fåtal unga som står för majoriteten av brottsligheten bland ungdomar.
            Ju tidigare samhället reagerar när unga är på väg i en negativ
            riktning, desto större är möjligheten att bryta den negativa utvecklingen.
          </p>
          <p xml:id="i-AVenbCu1WPT7oEkyebEuSM">
            Insatser riktade mot unga som av olika anledningar riskerar att
            hamna snett och fara illa är därför särskilt viktiga både för
            att förebygga och för att tidigt kunna bryta en brottslig bana.
            Samtidigt är sociala problem ingen ursäkt för brottslighet. Att
            upprätthålla lag och ordning är en förutsättning för att vända
            utvecklingen. Det ska vara svårt att vara kriminell i Sverige,
            men lätt att bryta en kriminell livsstil.
          </p>
          <p xml:id="i-6Gbr9qKmJ936Dq6ueMFuzv">
            Moderaterna vill se fler och effektivare sociala insatsgrupper.
            Sociala insatsgrupper innebär en samverkan mellan socialtjänst,
            skola och polis för att på individnivå hjälpa unga att upphöra
            med att begå brott. Det kan handla om att stärka det sociala nätverket,
            särskilt stöd i skolarbetet, särskild yrkesträning, arbete och
            fritidssysselsättningar. Sociala insatsgrupper kan vara ett bra
            verktyg i det brottsförebyggande arbetet.
          </p>
          <p xml:id="i-Gmmx1DUCaCm8U23Vc1iLpB">
            I dag riktas insatserna främst till ungdomar med allvarlig risk
            för kriminalitet. Vi vill se fler sociala insatsgrupper som riktar
            in sitt arbete på tidiga insatser och att målgruppen breddas till
            att även fokusera på yngre personer. Forskning visar att det är
            svårt att bryta ett redan etablerat kriminellt beteendemönster.
            Barn och unga som tidigt uppvisar ett antisocialt beteende bör
            därför fångas upp och erbjudas hjälp och stöd för att undvika
            att beteendet resulterar i framtida kriminalitet.
          </p>
          <head type="h2" xml:id="i-RYwNb8jBQdwP1ZPJQSo7fJ">
            Tidiga och tydliga insatser
          </head>
          <p xml:id="i-AJ6uc4wzfVogEECPLGtRhk">
            Då ungdomar begår brott måste reaktionen vara snabb. Det gäller
            inte minst då det rör sig om allvarliga brott eller återfall i
            brott. En ung person som grips efter att till exempel ha kastat
            sten på räddningspersonal släpps normalt direkt efter ett polisförhör.
            Därefter vidtar en utdragen process. Detta är inte rimligt.
          </p>
          <p xml:id="i-K8b9cM2HqE1ji8vXoVjide">
            Vi vill att det införs en 24-timmarsgaranti som innebär att socialtjänsten,
            om det är lämpligt tillsammans med polis, ska kontakta den unges
            vårdnadshavare inom 24 timmar efter det att han eller hon har
            gripits för brott.
          </p>
          <p xml:id="i-QVeZ5N2SmP8FG9oUwTcPzL">
            Tiden mellan brott och straff måste också förkortas. De åtgärder
            som tar tid i Sverige är bland annat en följd av formerna för
            hur en brottsutredning bedrivs. Här bör inspiration för en snabbare
            hantering hämtas från andra länder. Det går att väsentligt snabba
            på processen med en bibehållen rättssäkerhet. Det handlar till
            exempel om att delgivningsregler kan förenklas och att ansvarig
            handläggare vid socialtjänsten hörs muntligen per telefon vid
            förhandlingen i stället för att ett särskilt skriftligt yttrande
            hämtas in.
          </p>
          <p xml:id="i-DVE13M66XuLUJX4QKiuBi">
            Om utredningsläget är tillräckligt klart redan i samband med
            att en ung person grips av polis bör domstol, under vissa förutsättningar,
            kunna döma ut en påföljd i väldigt nära anslutning till brottet.
            Utredningsläget får exempelvis i regel anses klart då gripandet
            sker på bar gärning. Domstolsprövning ska samtidigt alltid vara
            förenad med rätt till försvarare och till överklagande.
          </p>
          <p xml:id="i-SmjAoNnBax4Fu1okHPTXvJ">
            Därtill bör möjlighet att interimistiskt förordna om åtgärder
            i ungdomsmål, exempelvis övervakning i kombination med fotboja,
            övervägas. Detta förutsatt att en sådan åtgärd kan anses proportionerlig.
          </p>
          <p xml:id="i-SDAbj8zCF7z3QgqMGuqxGC">
            Vi vill på sikt inrätta nya särskilda ungdomsdomstolar. Sådana
            domstolar skulle ha den behörighet som nu är fördelad på allmän
            domstol (brottmål) och allmän förvaltningsdomstol (socialmål).
            Dessa ungdomsdomstolar skulle kunna bestämma om såväl ungdomspåföljder
            för gruppen 15–17 år som sociala åtgärder för både gruppen under
            15 år och gruppen 15–17 år.
          </p>
          <p xml:id="i-MgRqyYg5RT6SiqdGkaTBFU">
            Särskilda ungdomsdomstolar skulle ge bättre möjligheter till
            snabb och bestämd lagföring med tydliga reaktioner. Det skulle
            också ge möjlighet till snabbt insatta sociala åtgärder. Ytterligare
            en fördel med särskilda ungdomsdomstolar skulle vara att domarna
            och övrig personal skulle ha en särskilt bred kompetens att handlägga
            mål som gäller barn och unga. De särskilda ungdomsdomstolarna
            skulle kunna utformas som avdelningar vid ordinarie domstolar.
            Likvärdighet över hela landet ska säkerställas.
          </p>
          <head type="h2" xml:id="i-UGbd47ND844E5ikKx4HuLJ">
            Omhändertagande med stöd av LVU
          </head>
          <p xml:id="i-D63V17V7a5Wq5CMMUUfYcP">
            Om utredningsläget inte är klart i samband med att en ung person
            grips av polis bör omedelbart omhändertagande enligt lagen om
            vård av unga, LVU, kunna ske oftare än vad som är fallet i dag.
            Vi vill öka möjligheterna till detta.
          </p>
          <p xml:id="i-RMvX2VeYresbhnCYYaR65s">
            Vård enligt LVU, i form av placering i ett familjehem eller på
            ett särskilt boende, bör även användas i fler fall då ungdomar
            är i riskzonen för att hamna i kriminalitet. Vi vill ge Socialstyrelsen
            i uppdrag att utvärdera hur LVU tillämpas i dessa fall och ta
            fram allmänna råd i syfte att lagen ska få ett mer effektivt genomslag
            i praktiken, så att fler ungdomar kan få hjälp.
          </p>
          <p xml:id="i-Di5fnVCxrt5WoGM7YPDnFT">
            Unga som återkommande begår brott är ofta kända av både socialtjänsten
            och polisen. I dag är det dock endast socialnämnder som kan begära
            att en ung person omhändertas enligt LVU. Vi anser att även en
            åklagare, efter samråd med socialnämnden, bör ha möjlighet att
            göra en sådan ansökan hos domstol om det finns en påtaglig risk
            att den unge skadas genom missbruk, brottslig verksamhet eller
            något annat socialt nedbrytande beteende. Det skulle exempelvis
            innebära att en person som är 14 år och som är misstänkt för att
            tillsammans med personer som är över 15 år ha rånat eller misshandlat
            en annan person i vart fall delvis skulle kunna utredas i samma
            rättegång. Om särskilda ungdomsdomstolar inrättas skulle ungdomarna
            kunna bli föremål för en och samma rättegång. Samtidigt skulle
            dock de verktyg som står till buds för domstolen se olika ut beroende
            på gärningsmannens ålder. Personer över 15 år kan dömas i enlighet
            med det straffrättsliga systemet, medan den som är under 15 år
            i stället kan omhändertas enligt LVU.
          </p>
          <p xml:id="i-SC4dSAJmkwVDzGETkWmDNC">
            Behovet av individuellt anpassad tvångsvård för unga personer
            har ökat under senare år. Bland annat är problemen stora vad gäller
            ungdomar som lever på gatan i de svenska storstäderna. Främst
            rör det sig om ensamkommande hemlösa unga från Nordafrika. Antalet
            platser på så kallade Sisboenden (Statens institutionsstyrelse)
            måste därför bli fler och placeringarna bör ske betydligt snabbare
            än vad som ofta är fallet i dag.
          </p>
          <head type="h2" xml:id="i-7vLTvrpgLtgvDCvpDvtaje">
            Påföljder för unga vuxna
          </head>
          <p xml:id="i-7Pu4tE9troZTrZtqvZcnqa">
            Antalet ungdomspåföljder för gruppen 15–17 år bör utökas. Det
            handlar bland annat om att införa två nya påföljder: kontaktskyldighet
            för unga och ungdomsövervakning. Förslaget om kontaktskyldighet
            för unga är utformat som en skyldighet att hålla kontakt med en
            särskilt utsedd kontaktperson. Ungdomsövervakning innebär en kvalificerad
            övervakning.
          </p>
          <p xml:id="i-tcJE8Zp6ZnwHGaPBJx68K">
            För att ungdomsövervakning ska vara tillräckligt ingripande vid
            allvarlig brottslighet ska den kunna innehålla inskränkningar
            i rörelsefriheten, som förbud att lämna bostaden under helgkvällar
            och helgnätter eller förbud att vistas på vissa platser. Inskränkningarna
            ska kunna kontrolleras med fotboja.
          </p>
          <p xml:id="i-S7oTRofWd8YwiiaboXb13U">
            Ungdomspåföljderna bör också utvecklas ytterligare, bland annat
            vad gäller innehållet i ungdomstjänsten, och ungdomstjänsten ska
            kunna vara förlagd på en annan ort än den ort där den unge bor.
            När det rör sig om brott mot blåljuspersonal ska ungdomstjänst
            helt eller delvis kunna avtjänas inom ramen för polisens eller
            räddningstjänstens verksamheter. Syftet är att stärka dessa ungdomars
            tillit och respekt för viktiga samhällsfunktioner.
          </p>
          <p xml:id="i-PDuqPmAboQBSCBN8Nqm7W8">
            I dag särbehandlas unga vuxna i åldern 15–21 år straffrättsligt
            genom en så kallad straffrabatt. Den som har begått ett brott
            som 18-åring får till exempel regelmässigt sitt straff halverat
            jämfört med den som är 21 år. Den som är vuxen och begår ett brott
            ska också behandlas som vuxen av rättsväsendet. Vi vill därför
            att den generella straffrabatten för gruppen 18–21 år ska tas
            bort helt.
          </p>
          <p xml:id="i-FdaUUyo1sK3dhJgDDre3PM">
            I samband med det bör även gränsen för vid vilken ålder livstidsstraff
            kan bli aktuellt utredas. I en sådan utredning bör även straffskalan
            för de som är för unga för att kunna dömas till livstids fängelse
            ses över.
          </p>
          <head type="h2" xml:id="i-MxQcYnRDMUdGaYVRzoju6E">
            Åldersbedömning i brottmål
          </head>
          <p xml:id="i-FhdRex3CeDhf94dAmypMdT">
            Ytterligare en fråga som aktualiseras på området rör åldersbedömningar
            i brottmål. Det svenska rättssystemet är utformat med utgångspunkt
            i ett fungerande folkbokföringssystem. Här har det på senare tid
            blivit tydligt att dagens lagstiftning inte fullt ut svarar mot
            dagens behov.
          </p>
          <p xml:id="i-35SFhV8g4xS1Dp1jzru4MC">
            Högsta domstolen har i beslut den 28 oktober 2016 funnit att
            dagens resningsbestämmelser i brottmål inte omfattar situationer
            där en strängare påföljdsbestämmelse sannolikt skulle ha tillämpats
            om nya uppgifter om ålder hade lagts fram i det tidigare brottmålet.
            Resning beviljades därför inte. Fallet avsåg en person som dömts
            för grov våldtäkt. Domstolen utgick från att den tilltalade var
            16 år vid brottstillfället. Resning söktes senare eftersom den
            tidigare dömde enligt nya uppgifter var 20 år när han begick brottet.
          </p>
          <p xml:id="i-9aeubRxMGHRtKnQURRznfB">
            Vi anser att resningsbestämmelserna i brottmål bör kunna vara
            tillämpbara för det fall att en väsentligt strängare påföljd sannolikt
            skulle ha ådömts om den tilltalades riktiga ålder hade varit känd
            när domen meddelades och under förutsättning att det inte hade
            varit möjligt att presentera uppgifter om den tilltalades verkliga
            ålder i den tidigare rättegången.
          </p>
          <head type="h2" xml:id="i-SVepuLAGVn6d4ruBAjh8dt">
            Utvisning på grund av brott
          </head>
          <p xml:id="i-JtMqBfW6VeHLqTfMssmx3C">
            Dagens förutsättningar för utvisning på grund av brott har i
            huvudsak sett likadana ut sedan år 1994. Vi vill att dessa förutsättningar
            ändras. Om man kommer från ett annat land för att vistas eller
            bo i Sverige ska man respektera och följa den lagstiftning som
            gäller här.
          </p>
          <p xml:id="i-2rLqm7CLuh2VPkJ9VrnqrJ">
            För det första vill vi att brott med ett straffvärde på mellan
            sex och tolv månaders fängelse ska kunna leda till utvisning även
            utan att återfallsrisk bedöms föreligga. Så är inte fallet i dag.
            En sådan förändring skulle bland annat innebära att brott med
            hat- eller hedersmotiv skulle leda till utvisning i fler fall
            än i dag. För det andra vill vi att frågan om verkställighetshinder
            alltid ska prövas först i nära anslutning till den tidpunkt då
            verkställighet kan bli aktuellt och inte i förväg. Så görs inte
            regelmässigt i dag. Vi är även beredda att ytterligare utöka förutsättningarna
            för utvisning på grund av brott.
          </p>
          <p xml:id="i-C3cbBDWrEfD8b9diFpHeY3">
            Vi vill också säkerställa att åklagare alltid yrkar på utvisning
            då förutsättningarna i lagstiftningen för detta är uppfyllda.
            I detta ligger även att åklagare regelmässigt ska undersöka förekomst
            av eventuella utländska brottmålsdomar, vilket har betydelse både
            för frågan om utvisning, påföljdsval och för straffmätning.
          </p>
          <p xml:id="i-5sQ63EU5Ga4qEdNtk7wcHQ">
            Vi vill dessutom skärpa regelverket för återreseförbud. Begår
            man ett allvarligt brott såsom grov våldtäkt eller grovt rån och
            om man saknar anknytning till Sverige är det rimligt med ett återreseförbud
            på livstid. I dag aktualiseras livstids återreseförbud i regel
            först vid ett straffvärde på fängelse om åtta år eller längre.
          </p>
          <p xml:id="i-C8hu946PfApGR2SW1ergHL">
            Det är angeläget att den som begår brott och som följd av detta
            utvisas inte återvänder till Sverige i strid med återreseförbudet.
            Vi föreslår att straffminimum för olovlig vistelse i strid med
            återreseförbud på grund av brott enligt 20 kap. 2 § utlänningslagen
            ska höjas från fängelse 14 dagar till fängelse sex månader.
          </p>
          <head type="h2" xml:id="i-GK5k8R91mmu9tgsgpLJA3U">
            Övriga straffskärpningar m.m.
          </head>
          <head type="h3" xml:id="i-8dMk5wZS5TDFnQJfJvYKk9">
            Mängdrabatt och återfall i brott
          </head>
          <p xml:id="i-CAkZ4UnYJeWFFkvKcfVPvT">
            Det finns ett klart behov av att tydligare än i dag markera mot
            upprepad brottslighet för att visa att samhällets tolerans minskar.
            Det är en väsentlig skillnad mellan att begå ett enstaka brott
            och att begå brott efter brott. Återfallet utgör i sig en faktor
            som kraftigt ökar personens ansvar för det han eller hon har gjort.
            Straffet för den person som döms för flera brott i en och samma
            rättegång bör därför skärpas betydligt genom att dagens form av
            mängdrabatt tas bort.
          </p>
          <p xml:id="i-843RYzbKJsyf21cAWaNe8K">
            I dag har Sverige ett system där den person som döms för flera
            brott i en och samma rättegång åtnjuter en generös så kallad mängdrabatt,
            då följande tumregel tillämpas i domstol i många fall då en person
            döms för flera brott i en och samma rättegång: Domstolen utgår
            från straffvärdet för det grövsta brottet som personen döms för.
            Sedan adderas hälften av straffvärdet för det näst grövsta brottet
            och en tredjedel av straffvärdet för det därpå följande brottet
            och så vidare.
          </p>
          <p xml:id="i-UnZmZNSAgHKFZCX7FFbxWk">
            I stället för dagens system vill vi se en straffskärpning som
            i ett typiskt fall skulle medföra att fängelsevistelsen kan öka
            med ungefär 60–70 procent jämfört med dagens system. Detta genom
            en ny formel. Såväl det grövsta brottet som det näst grövsta brottet
            och det tredje grövsta brottet ska tillmätas hela straffvärdet.
            Först därefter ska avtrappningen börja.
          </p>
          <p xml:id="i-4gqSF8AeikzsDRMP7w45WS">
            Även straff för den person som döms för brott på nytt – efter
            att tidigare ha dömts för brott – bör skärpas. Att en person gör
            sig skyldig till nya brott efter en tidigare dom kan i dag beaktas
            i tre olika avseenden: dels genom påföljdsvalet, dels som skäl
            för förverkande av villkorligt medgiven frihet och dels när man
            bestämmer straffets längd. Enligt dagens system beaktas återfallet
            framför allt genom de två första alternativen. Möjligheten att
            därutöver skärpa straffet tillämpas i ytterst få fall.
          </p>
          <p xml:id="i-Gjc9hJs7ipZ2bbHP7BKByV">
            Straffskärpning på grund av återfall i brott måste bli betydligt
            vanligare. Vi vill därför införa en ny renodlad regel som tar
            sikte på straffskärpning i återfallssituationer. Återfallsskärpning
            bör som huvudregel ske oberoende av om villkorligt medgiven frihet
            förklaras förverkad.
          </p>
          <head type="h3" xml:id="i-Q4GzxSsh3qdExVj33agpoY">
            Villkorlig frigivning
          </head>
          <p xml:id="i-TPA4yiPRmuqfCNRATe71Xq">
            Den som avtjänar ett tidsbestämt fängelsestraff friges i dag
            som regel villkorligt efter två tredjedelar av strafftiden. Tidpunkten
            för villkorlig frigivning kan i dag skjutas upp helt eller delvis
            vid misskötsamhet.
          </p>
          <p xml:id="i-PDqHc8L6vcudapqDBsDbbr">
            Vi vill begränsa möjligheten till villkorlig frigivning. Villkorlig
            frigivning ska som regel ske efter tre fjärdedelar av strafftiden
            i stället för som nu efter två tredjedelar av strafftiden. Genom
            denna begränsning skärps straffen för samtliga personer som döms
            till fängelsestraff.
          </p>
          <head type="h3" xml:id="i-PatyArisPJdy4v1zhKe12x">
            Skärpta straff för rattfylleri och olovlig körning
          </head>
          <p xml:id="i-8WxEN5oLo5J8HfA3gfGzG7">
            Det finns flera exempel där notoriska rattfyllerister gång på
            gång satt både andras och sitt eget liv på spel. Dagens låga straffskala
            för rattfylleri, drograttfylleri och olovlig körning leder i många
            fall endast till bötespåföljd och innebär också att misstänkta
            personer inte kan anhållas och häktas.
          </p>
          <p xml:id="i-PT9o3FrANAi4XTFx7VYV1">
            Genom att skärpa straffskalorna så att straffmaximum är ett års
            fängelse, jämfört med dagens sex månader, skulle straffet stå
            i bättre proportion till brottens allvar. Det skulle även ge åklagare
            möjlighet att anhålla och begära en person som gjort sig skyldig
            till rattfylleri häktad. Vi vill därför att frågan om skärpta
            straff för rattfylleri, inklusive drograttfylleri samt olovlig
            körning, utreds.
          </p>
          <head type="h3" xml:id="i-GPMwM8mEetyqLWy6T5Te7a">
            Brott mot äldre
          </head>
          <p xml:id="i-LpCm995DVgQEsnHMmWFb8c">
            I Sverige ska alla kunna känna sig trygga – oavsett ålder, vem
            man är eller var man bor. I dag är dock tryggheten långtifrån
            självklar för alla. Enligt Brottsförebyggande rådet (Brå) är äldre
            personer ofta rädda för att utsättas för brott.
          </p>
          <p xml:id="i-Fw1FhGAG82ueuYbnDA7EGp">
            Det finns också kriminella individer och organiserade ligor som
            särskilt riktar in sig på att begå brott mot äldre människor.
            Exempel på sådan brottslighet är gärningsmän som utgett sig för
            att vara från hemtjänsten i syfte att råna äldre i deras hem,
            falska läkare som lurat äldre med erbjudande om nya mediciner
            och gärningsmän utklädda till hantverkare som stulit från ensamma
            äldre kvinnor. Därtill påpekar Brå i en rapport från våren 2016
            att äldre personer är en särskilt sårbar grupp för vissa typer
            av bedrägerier. Det gäller i första hand vissa faktura- och kortbedrägerier.
          </p>
          <p xml:id="i-WPp7CQUDVTMZ4os2SNoHiW">
            Gemensamt för alla brott som begås mot äldre är att kriminella
            individer utnyttjar människor som typiskt sett har svårare att
            värja sig. Det är kränkande, hänsynslöst och fullständigt oacceptabelt.
            Denna typ av brott riskerar också att sprida otrygghet och rädsla
            och medföra att många äldre drar sig för att till exempel gå utanför
            hemmet. För att öka tryggheten och därmed livskvalitén hos äldre
            och motverka denna typ av brottslighet behövs flera insatser.
          </p>
          <p xml:id="i-Bj8FjUXQq2kgHuNQf3nmfP">
            Rättsväsendet ska se särskilt allvarligt på brott mot äldre och
            andra som kan ha svårt att värja sig för brott. Därför vill vi
            att Åklagarmyndigheten ges i uppdrag att följa upp Alliansens
            straffskärpningsreform från 2010, som bland annat syftade till
            att straffskärpningsgrunderna i brottsbalken skulle få större
            genomslag, och om det behövs föreslå ytterligare skärpningar.
          </p>
          <head type="h3" xml:id="i-SMXUSFZvMTmTKK4rn45rwX">
            Sexualbrott mot barn
          </head>
          <p xml:id="i-Q6tyG6824vVerYRF5DFJhP">
            Sexuella övergrepp hör till det mest kränkande en människa kan
            utsättas för. Bakom brottsstatistiken och siffrorna handlar det
            många gånger om avskyvärda övergrepp som berövar offren deras
            frihet, integritet och trygghet. Många gånger är traumat något
            man tvingas bära med sig hela livet.
          </p>
          <p xml:id="i-GBTq7KGZHr8JuohuxSSHrh">
            Kriminalpolitiken ska kännetecknas av ett tydligt brottsofferperspektiv.
            Barn och unga är särskilt utsatta, inte sällan därför att de befinner
            sig i olika typer av beroendeställningar till förövaren.
          </p>
          <p xml:id="i-XQDzxLmf45sXBM4ouDDbma">
            Flera åtgärder krävs för att stärka arbetet mot sexuella övergrepp.
            Det handlar om ökad förmåga att ingripa mot och utreda sexualbrott,
            strängare straff för gärningsmännen och tydligare uppföljning
            av varje enskilt brottsoffer. Det är vi skyldiga både dem som
            tidigare utsatts för sexualbrott och dem som kommer att drabbas
            i framtiden. Vi måste samtidigt göra allt vi kan för att förhindra
            fler övergrepp.
          </p>
          <p xml:id="i-7JMV3S8LbcvuggykKr8sZx">
            Alliansregeringen skärpte reglerna för sexualbrott och preskriptionstiderna
            har utvidgats beträffande sexualbrott mot barn. Numera omfattas
            i princip alla sexualbrott mot barn av en förlängd preskriptionstid,
            som innebär att preskriptionstiden börjar löpa den dag barnet
            fyller 18 år.
          </p>
          <p xml:id="i-UCC1ghUJ1AKzr4tnXL4KSX">
            Att en gärningsman medvetet kan hålla sig undan rättvisan i åratal
            och därigenom gå fri från lagföring strider mot det allmänna rättsmedvetandet.
            Polisens förmåga att hitta förövare som undandrar sig rättvisan
            behöver förbättras för att fler ska kunna ställas inför rätta.
          </p>
          <p xml:id="i-3yt9CyCEjbBKq1SeNNggYX">
            Vi vill därför se över preskriptionstiden för sexualbrott mot
            barn och utreda om preskriptionstiden helt kan tas bort. Syftet
            är att stärka skyddet för barn och unga som har utsatts för sexuella
            övergrepp.
          </p>
          <p xml:id="i-UiL5ostQu2dGH4zcQyY5jj">
            Samtidigt är det även av stor betydelse att vi har en polis som
            har kapacitet och förmåga att hitta förövare som undandrar sig
            rättvisan. Polisen måste se till att fler misstänkta och åtalade
            kan ställas inför rätta. Fler människor måste känna tilltro till
            att polis och åklagare tar brotten på största allvar och att varje
            brottsanmälan utreds. Sverige ska ha en polis och ett rättsväsende
            som med kraft bekämpar sexualbrott.
          </p>
          <head type="h2" xml:id="i-QUBgKQYdU9eksiuyxkZ9Ce">
            Hatbrott
          </head>
          <p xml:id="i-DfNrF9zSpTD92tGoXiGLbe">
            I ett fritt och öppet samhälle ska man kunna leva med och älska
            vem man vill. Man ska få tro på det man vill. Oavsett varifrån
            man kommer eller hur man ser ut är det en självklarhet att man
            ska bemötas med respekt. Tyvärr ser verkligheten inte ut så. Det
            finns de som provoceras av andras kärlek, utseende eller religion.
            Det finns de som går över gränsen – som hotar, kränker och misshandlar
            personer på grund av deras sexuella läggning, etniska tillhörighet
            eller religion. Fördomar som bitit sig fast, okunskap och bristande
            respekt kan få allvarliga konsekvenser och är ett problem som
            måste tas på stort allvar.
          </p>
          <p xml:id="i-PjQ27mHs25BRYkBPL4jhrk">
            I Sverige anmäls cirka 5 000 hatbrott varje år. Hatbrott avser
            brotten hets mot folkgrupp och olaga diskriminering. Det kan även
            vara andra brott där ett motiv för brottet har varit att kränka
            en person, en folkgrupp eller en annan sådan grupp av personer
            på grund av ras, hudfärg, nationellt eller etniskt ursprung, trosbekännelse,
            sexuell läggning eller annan liknande omständighet. Moderaterna
            anser att även könsuttryck och könsidentitet uttryckligen ska
            omfattas av lagstiftningen.
          </p>
          <p xml:id="i-V8hfdQUbT9eVtkNjwSPCZH">
            Personuppklaringen är samtidigt låg. Ett stort problem är att
            hatbrotten inte tas på tillräckligt stort allvar. Det leder till
            att människor inte alltid vill anmäla sådana brott. Kunskapen
            om hatbrotten är inte tillräcklig, vare sig inom rättsväsendet
            eller bland allmänheten. Det krävs ett mer omfattande arbete mot
            hatbrott. Kunskapen om hatbrott i samhället i stort måste helt
            enkelt öka. Detsamma gäller det förhållandet att en sådan lagstiftning
            faktiskt finns och hur den ser ut. Många utsätts för hatbrott
            utan att vara medvetna om att de utsatts för ett sådant brott.
            Är man inte medveten om att brott begåtts görs inte heller någon
            polisanmälan. Ökad kunskap om hatbrott krävs hos dem som utsätts
            för brott, men också hos dem som kränker andra med ord och med
            handlingar. Det är viktigt att arbeta förebyggande med att tidigt
            involvera unga i diskussioner om attityder och värderingar. Det
            krävs ett tydligare fokus på dem som utsätter andra för hatbrott
            och hur sådan brottslighet kan motverkas på ett tidigt stadium.
          </p>
          <p xml:id="i-AHd6rZMcQj64Z3vrJFWLX6">
            Här är det viktigt med ett värdegrundsarbete som inleds tidigt.
            För att sprida budskapet om hur lagstiftningen ser ut krävs utbildning
            som når breda grupper, till exempel i skolor, i föreningar och
            hos myndigheter. Migrationsverket, som för många människor är
            den första myndighetskontakten i Sverige, kan exempelvis informera
            nyanlända om hatbrott.
          </p>
          <p xml:id="i-UrkdNWtWBka9F1kLtHbgvq">
            Polisens omorganisation har öppnat upp för en förbättrad bekämpning
            av hatbrott. För att tidigt under en utredning kunna upptäcka
            hatbrottsmotiv krävs det utbildning bland poliser. Det handlar
            bland annat om att ställa rätt frågor till målsäganden när anmälan
            görs, men också om att vid husrannsakningar säkra bevis avseende
            föremål som skulle kunna kopplas till hatbrott.
          </p>
          <p xml:id="i-NfYkRMNbXtGC8Aq6kzCaRG">
            I en rapport från polisens internrevision från september framgår
            det att polisen felaktigt bedömer ett stort antal hatbrott som
            mängdbrott. Det gör att brotten prioriteras lägre än om det hade
            varit fråga om ett brott med hatbrottsmotiv. Risken för direktavskrivning
            är också stor när brotten klassificeras som mängdbrott. När polisanmälan
            görs är det därför viktigt att målsäganden signalerar att vederbörande
            utsatts för ett hatbrott, men det krävs också att polisen blir
            bättre på att upptäcka när det faktiskt är fråga om ett hatbrott.
            Det kan polisen göra genom att exempelvis ställa frågor på ett
            sådant sätt att ett eventuellt hatbrottsmotiv framkommer.
          </p>
          <head type="h2" xml:id="i-2JqrHegSgbDcvwNLKzBxVR">
            Stoppa missbruket av svenska pass
          </head>
          <p xml:id="i-JpN3CboW5ZGJS5y5Es7eS2">
            Ett mycket stort antal svenska pass anmäls årligen som borttappade
            eller stulna till polisen. År 2016 rörde det sig om totalt 63
            628 pass och även år 2015 var det ett liknande orimligt högt antal.
            De anmälda passen kommer i vissa fall till användning i illegala
            syften. Det kan handla om människosmuggling eller om att personer
            med kopplingar till organiserad brottslighet eller terroristorganisationer
            använder andras pass för att kunna resa under falsk identitet
            och kringgå reseförbud. De åtgärder som vidtagits i Sverige, däribland
            den nya lagstiftning som trädde i kraft i april 2016, har inte
            varit tillräckliga. Vi vill därför se ytterligare skärpta åtgärder
            i syfte att motverka missbruket av pass. Passets status som värdehandling
            måste återupprättas.
          </p>
          <p xml:id="i-AcCs9jumpgHqXk4m6ay6tG">
            I dag ska en passansökan, enligt de nya regler som infördes i
            april 2016, avslås om det inom de senaste fem åren före ansökan
            har utfärdats tre pass och det inte finns särskilda skäl till
            att bifalla ansökan. Giltighetstiden för nya pass som utfärdas
            är fem år. Det gäller även om det tidigare passet har anmälts
            som borttappat eller stulet.
          </p>
          <p xml:id="i-9MDRa8p3SNHA7PbTQaUgrV">
            Giltighetstiden på det nya passet bör i stället begränsas till
            resterande giltighetstid på det passet som har anmälts som borttappat
            eller stulet. Vi är även öppna för ytterligare begränsningar i
            passlagstiftningen.
          </p>
          <p xml:id="i-NH5iF4WAHg7sMqhpNFEA1Y">
            Den som saknar möjlighet att skaffa ett giltigt pass kan ansöka
            om främlingspass eller resedokument hos Migrationsverket. Totalt
            utfärdades 87 000 främlingspass och resedokument åren 2014–2016.
            Även främlingspass och resedokument kan missbrukas. De begränsningar
            som infördes för pass år 2016 omfattade dock inte dessa resehandlingar.
            Vi vill att de begränsningar som har införts för pass också ska
            gälla för främlingspass och resedokument. Detsamma gäller de begränsningar
            som föreslås här.
          </p>
          <p xml:id="i-Gsi75js6NqJhHUFK8oG8TD">
            Ett pass är en handling som bör omgärdas av ett särskilt skydd
            mot missbruk. För missbruk av urkund utdöms i dag böter eller
            fängelse i högst sex månader. Är brottet grovt utdöms fängelse
            i högst två år. Av rättspraxis framgår dock att missbruk av pass
            vid inresa till landet inte per automatik bedöms som grovt missbruk
            av urkund. Det krävs försvårande omständigheter. Det vill vi ändra
            på. Missbruk av pass vid inresa bör alltid bedömas som grovt missbruk
            av urkund. Detsamma gäller missbruk av främlingspass och av resedokument
            vid inresa.
          </p>
          <p xml:id="i-QPgKqnqaAKBBnuxkVktRzr">
            Genom automatisk gränskontroll kan värdering av passets äkthet
            ske genom självbetjäning och identiteten kan kontrolleras genom
            bland annat ansiktsigenkänning. Detta tekniska stöd ger bättre
            förutsättningar för att kontrollera resenärer vid gränsen och
            ökar möjligheten att upptäcka missbruk genom så kallad look-alike-användning
            av pass.
          </p>
          <p xml:id="i-GEXCPKx3LaeY4EWBN6Pkor">
            Automatisk gränskontroll finns i flera länder i vår närhet, däribland
            Tyskland och Finland. Frågan om ett eventuellt införande av automatiska
            gränskontroller i Sverige har diskuterats under lång tid, men
            utan att det har lett till konkreta resultat. Ett pilotprojekt
            skulle ha ägt rum år 2015, men sköts i stället på framtiden. Det
            bör undersökas om system med automatiska gränskontroller kan införas
            i Sverige och arbetet bör ges hög prioritet.
          </p>
          <head type="h2" xml:id="i-2vhgkRj12TrTF2SMZqPAgL">
            Tiggeri
          </head>
          <p xml:id="i-N6xJG2ee5q7SnQvwthoKkH">
            Under flera års tid har vi sett ett omfattande och utbrett tiggeri
            i Sverige. Under ungefär lika lång tid har diskussioner förts
            om hur vi ska komma till rätta med problemen. Trots detta har
            mycket lite hänt.
          </p>
          <p xml:id="i-E5pdrW6ZzknbiP3Tj7hMis">
            Polisen gör i sin nationella lägesbild bedömningen att det finns
            flera grupperingar som tigger i Sverige och som styrs av kriminella
            aktörer. Det förekommer också multiexploatering där utsatta EU-medborgare,
            vid sidan av tiggeri, utnyttjas för bland annat prostitution.
            Det finns också uppgifter om grupperingar som tar betalt för och
            styr över användningen av offentliga platser för tiggeri. Flera
            brutala attacker mot tiggare har ägt rum. Det är uppenbart att
            det för den som kommer till Sverige för att tigga innebär att
            leva under mycket svåra förhållanden långt utanför samhällets
            kontrollmekanismer och skyddsnät.
          </p>
          <p xml:id="i-6REQYVwUYRkri1WDLNfCfx">
            Samtidigt är situationen även allvarlig i tiggarnas hemländer.
            Många av dem som tigger i Sverige kommer från Rumänien och Bulgarien,
            som är länder där det råder stor fattigdom och social utsatthet.
            Där förekommer det brist på utbildning, arbete och bostäder. Här
            har EU en viktig uppgift. Arbetet med att sätta press på de EU-länder
            vars medborgare tvingas söka sig till andra länder för att tigga
            måste fortsätta. Lösningen på problemen är dock inte tiggeri på
            Sveriges gator och torg. Att tigga är varken en väg ur fattigdom
            eller utanförskap.
          </p>
          <p xml:id="i-H5X5Y6BjETJG6UCCEfkRa6">
            Tiggeri skapar också otrygghet och oordning i och kring kollektivtrafiken
            och utanför butiker. Boplatser på gator och i parker medför sanitära
            olägenheter och nedskräpning. Dessutom handlar det om olovliga
            bosättningar som delvis har permanentats och som närmast kan liknas
            vid kåkstäder. Bosättningarna är olämpliga för vuxna och oacceptabla
            för barn.
          </p>
          <p xml:id="i-FMhLL2xriNg8aYBxeJLwPr">
            En av Moderaternas viktigaste uppgifter är att se till att Sverige
            ska fungera och säkra att lag och ordning upprätthålls. Vi ska
            inte tillåta att tiggeri normaliseras i Sverige.
          </p>
          <p xml:id="i-MCXtZowwsATQUAJ5PuZZhz">
            Vi vill att det införs ett nationellt förbud mot tiggeri. Förbudet
            ska innebära att aktiv och passiv insamling av pengar kriminaliseras.
            Ett straffrättsligt förbud blir generellt tillämpligt, vilket
            innebär att tiggeri även förbjuds på exempelvis tomt- och kvartersmark.
            Bestämmelsen ska dock inte träffa absoluta nödsituationer eller
            situationer där någon till exempel glömt plånboken och behöver
            be någon annan om pengar. Förbudet ska i stället ta sikte på situationer
            då tiggeri har blivit ett slags försörjning.
          </p>
          <p xml:id="i-8Bmsat5xfuLcKj7Ria9BK4">
            Ett nationellt förbud omfattar alla som tigger och gäller på
            alla platser. Det flyttar inte tiggeriet från en kommun till en
            annan eller från en plats till en annan inom kommunen. Inte heller
            skulle det vara möjligt att gå från dörr till dörr och tigga.
            Ett förbud mot tiggeri handlar inte om att förbjuda fattigdom.
            Förbudet behövs för att stoppa ordningsproblem och utnyttjandet
            av utsatta människor. Ett förbud mot tiggeri ska utformas utifrån
            de högt ställda krav på mänskliga rättigheter som gäller i Sverige.
            Det innebär bland annat att lagstiftningen ska gälla lika för
            alla och inte diskriminera någon grupp.
          </p>
          <p xml:id="i-SfJp6pmWRjB67D5P6ionhm">
            Det ska fortsatt vara möjligt för exempelvis ideella organisationer
            att ansöka om tillstånd för penninginsamling. Syftet är att skydda
            organisationer som i dag bedriver insamlingsverksamhet på offentliga
            platser. Det kan handla om organisationer såsom Frälsningsarmén
            eller Röda Korset som samlar in pengar till välgörande ändamål.
            Barn som säljer majblommor och liknande omfattas inte heller av
            förbudet då det handlar om försäljning.
          </p>
          <p xml:id="i-FgbUC9DoVZtkuTTMhjtxQT">
            Kopplat till tiggeri har även förekomsten av otillåtna bosättningar
            ökat. Bosättningarna innebär ofta både ordningsproblem och sanitära
            problem och leder till nedskräpning och förstörelse på platserna.
            Möjligheterna för markägare att snabbt få tillbaka rådigheten
            över sin mark behöver säkerställas och kostnaderna för markägarna
            bör begränsas ytterligare. I samband med detta behöver även genomförda
            förändringar på området följas upp.
          </p>
          <p xml:id="i-SJoBMWUmsNEyPZKTs2Fspb">
            Arbetet måste fortsätta med att sätta press på de EU-länder vars
            medborgare söker sig till andra länder för att tigga. Länder som
            Rumänien och Bulgarien måste vidta de reformer som krävs för att
            inkludera utsatta grupper som kränks, diskrimineras och lever
            i varaktigt utanförskap. Det krävs ett samlat agerande från EU:s
            medlemsländer som ytterst bör knytas till kännbara ekonomiska
            sanktioner om läget inte förbättras.
          </p>
          <head type="h2" xml:id="i-FQmWCY7UPhubYLjw2EyogD">
            Bekämpa välfärdsbrottslighet
          </head>
          <p xml:id="i-GqmknAbkZ2eyMaN65H1ZgD">
            I Sverige ska man göra rätt för sig. Den som utnyttjar våra välfärdssystem
            för fusk och missbruk tar sig rätten att leva på andras bekostnad.
            Det kan aldrig accepteras. Vare sig det gäller den som inte betalar
            skatt som man ska eller den som tar emot bidrag som man inte har
            rätt till. En regering som tar ansvar för ekonomin måste outtröttligt
            bekämpa skattefusk och bidragsfusk.
          </p>
          <p xml:id="i-B5bGLeRpi7A5UjVW2qsQ2t">
            Nuvarande system för utbetalningar från välfärdssystemen har
            mycket begränsade kontrollfunktioner och står inte i förbindelse
            med varandra. Detta leder till risker för att dubbelutbetalningar
            från olika system kan förekomma. Statskontoret bör snabbutreda
            hur införandet av ett myndighetsgemensamt utbetalningssystem eller
            en myndighetsgemensam utbetalningskontroll kan upprättas.
          </p>
          <p xml:id="i-7T46YdA3UpwNzQ3EvKk7AK">
            En underrättelseskyldighet, vid misstanke om felaktig utbetalning
            till enskilda, mellan myndigheter med stora välfärdsutbetalningar
            infördes 2008. Lagen omfattar dock inte socialtjänsten och inkluderar
            inte utbetalningar till juridiska personer. Lagen bör ändras för
            att säkerställa att fusk och missbruk som utförs av företag och
            organisationer fångas upp och att även socialtjänsten har möjlighet
            att underrätta andra myndigheter vid misstanke om felaktigheter
            eller brott.
          </p>
          <p xml:id="i-3i3hWHGb9DgJuaba6tC6A8">
            Utredningen Kvalificerad välfärdsbrottslighet (SOU 2017:37) har
            presenterat ett stort antal förslag för att förebygga, förhindra,
            upptäcka och bekämpa organiserad och systematisk ekonomisk brottslighet
            som riktas mot välfärdssystemen. Bland annat föreslås åtgärder
            för att säkerställa korrekta uppgifter i register och att ge Migrationsverket
            rätt att återkräva felaktigt utbetalat bistånd. Underrättelseskyldigheten
            vid felaktiga utbetalningar föreslås utvidgas både när det gäller
            vilken typ av bidrag det är frågan om och avseende aktörer. Dessutom
            anges att straffskalan för grovt bidragsbrott bör skärpas. Reformförslagen
            i utredningen bör genomföras skyndsamt.
          </p>
          <head type="h2" xml:id="i-CAUGgSjiCn3gtr8hGH8STr">
            Kriminalvården
          </head>
          <p xml:id="i-XBGmeAVPbhMafSjUS5n1ku">
            Moderaternas kriminalpolitik räds inte långa och kännbara straff
            när det är motiverat. Men oavsett vilka principer som styr straffets
            längd ska målet vara att den som straffats lämnar brottets bana
            efter avtjänat straff. Det finns därför skäl att utvärdera och
            utveckla innehållet i utdömda straff. Verkställigheten ska innehålla
            arbete, studier och behandling för att förbereda den intagne för
            ett liv i frihet, fritt från kriminalitet och missbruk.
          </p>
          <p xml:id="i-683FTvMT5cjnVeHSkuTXtf">
            På senare tid förekommer en ny grupp av unga vuxna på fängelserna
            i Sverige. Det rör sig om män från socialt utsatta områden med
            lågt förtroende för myndigheter. De är ofta redan i unga år tungt
            kriminellt belastade och har missbruksproblem. Våldet från deras
            sida är ofta grovt. Intresset för att lämna kriminaliteten är
            lågt. Här står kriminalvården inför nya utmaningar. Särskilda
            satsningar bör göras för att utforma lämpliga åtgärder för denna
            grupp.
          </p>
          <p xml:id="i-X9q2wNwsQ2dDYEikTXzGGV">
            Kriminalvården ska arbeta för att intagna redan i början av verkställigheten
            ska få hjälp att etablera kontakt med till exempel Kronofogdemyndigheten
            för att minska risken för att skulder ackumuleras under fängelsevistelsen.
          </p>
          <p xml:id="i-JJRAVEQ9Wq8wXj4wMDkbLn">
            Fokus på arbetsförberedande insatser under fängelsevistelsen
            bör förstärkas. En intagen är redan i dag skyldig att delta i
            de insatser som anvisas honom eller henne. Skyldigheten måste
            gälla fullt ut i praktiken; det finns behov av en ännu större
            grad av plikt för den enskilde att delta i arbete, studier och
            behandlingsprogram som bedöms lämpliga för att bryta ett brottsligt
            eller på annat sätt destruktivt beteende. Om man vägrar delta
            i arbete, studier eller behandling ska man få sämre möjligheter
            till permission. Tidpunkten för villkorlig frigivning ska kunna
            skjutas upp helt eller delvis. Det ska också kunna påverka på
            vilken anstalt man är placerad.
          </p>
          <p xml:id="i-4K4j1eLydXzZSWMqn1bVvc">
            Kvaliteten i de brottsförebyggande insatser som finns tillgängliga
            för intagna på fängelser ska vara hög. Behandlingsprogram ska
            vara noga utvärderade. Yrkesutbildning på anstalter ska i största
            möjliga utsträckning vara inriktad på yrken där det finns en brist
            på arbetskraft på svensk arbetsmarknad.
          </p>
          <p xml:id="i-HRDXvwNEaE9EhXKrErcEkT">
            Det ska finnas ett tydligt krav på samverkan mellan berörda myndigheter,
            såsom Kriminalvården, kommunerna och Arbetsförmedlingen, rörande
            personer som avtjänar och har avtjänat fängelsestraff.
          </p>
          <p xml:id="i-RVNdoqFPpjrXDytUBMMe9x">
            Kriminalvården ska präglas av säkerhet och ett aktivt arbete
            för att minska riskerna för hot och våld. Det kan göras genom
            ett strukturerat säkerhetsarbete, noggranna riskbedömningar, kontrollåtgärder
            för narkotikafria fängelser, rutiner för att hantera hot och våld
            mellan intagna och insatser som förhindrar att brott begås inifrån
            anstalterna. Det är också viktigt att hot och våld alltid leder
            till konsekvenser för den intagne.
          </p>
          <p xml:id="i-DA5ohx6tvPLWR3CXJkuaec">
            Ett nationellt pilotprojekt med sociala stödgrupper för unga
            vuxna i åldern 18–29 år som är dömda till fängelsestraff bör inrättas.
            Vi vill ge socialtjänsten en tydlig uppgift att, tillsammans med
            bland annat polisen och Arbetsförmedlingen, leda och samordna
            arbetet med att slussa in denna grupp i utbildning, praktik, arbete
            eller behandling efter det att fängelsestraffet har avtjänats.
            Arbetet ska ske på individnivå.
          </p>
          <p xml:id="i-NtXf37yGqTm9wfFiuvJ2gy">
            Vid misstanke om återfall i brott eller drogmissbruk ska personen
            som huvudregel lämna stödgruppen. Vid behov ska sekretessregler
            kunna lättas upp så att myndigheterna som ingår i stödgrupperna
            i större utsträckning ska kunna dela information med varandra.
          </p>
          <p xml:id="i-32NoPqztu4qpaAmp2GSDCo">
            Den som avtjänar ett tidsbestämt fängelsestraff friges i dag
            som regel villkorligt efter två tredjedelar av strafftiden. Vi
            vill att villkorlig frigivning i regel i stället ska ske efter
            tre fjärdedelar av strafftiden.
          </p>
          <p xml:id="i-74MBqDtJvJEAnHTrTpHHgm">
            Efter den villkorliga frigivningen gäller en prövotid som motsvarar
            den strafftid som återstår vid frigivningen, dock minst ett år.
            Ett syfte med den villkorliga frigivningen är att kontrollera
            övergången från vistelse i anstalt till vistelse i frihet. Om
            det behövs kan Kriminalvården besluta att den som är villkorligt
            frigiven ska stå under övervakning. Den som friges villkorligt
            kan även åläggas särskilda föreskrifter gällande sådant som vistelseort,
            utbildning eller vård och behandling. Om den frigivne missköter
            sina åligganden under prövotiden kan det medföra att övervakningstiden
            förlängs eller, vid allvarliga överträdelser som återfall i brott,
            att den villkorligt medgivna friheten förverkas.
          </p>
          <p xml:id="i-KLdX4KtX8oLuVRdNdjMYjN">
            Övergången från anstalt till ett liv i frihet är en särskilt
            kritisk tidpunkt när det gäller risken för återfall i brott. Det
            behövs en effektivare användning av den prövotid som följer efter
            villkorlig frigivning. Övervakning med uppföljning ska vara obligatoriskt
            under prövotiden. I dag är det upp till Kriminalvården att bestämma
            om övervakning ska bli aktuellt. Särskilda föreskrifter om exempelvis
            utbildning eller behandling ska också aktualiseras oftare än vad
            som är fallet i dag.
          </p>
          <p xml:id="i-TEDzmdR65wrZYL3DgC3dA9">
            Kriminalvård i frihet, frivård, är kriminalvård som äger rum
            ute i samhället. En frivårdspåföljd innebär både stöd och kontroll
            för de dömda. Frivården övervakar merparten av dem som är villkorligt
            frigivna, har skyddstillsyn, genomgår samhällstjänst eller övervakas
            med fotboja. Frivården behöver ses över och utvecklas i syfte
            att förbättra innehållet i brottsförebyggande program inom ramen
            för frivård samt för att skärpa åtgärderna vid misskötsamhet.
          </p>
        </div>
        <div type="motSignatures">
          <list>
            <item xml:id="i-FAe5AojY93j8MQHnbVNjje">
              Ulf Kristersson (M)
            </item>
            <item xml:id="i-Jks5ApSQoD6hMieJwBq5KE">
              Tobias Billström (M)
            </item>
            <item xml:id="i-HaTp2XoGtsnU1nQsn8EX8Z">
              Hans Wallmark (M)
            </item>
            <item xml:id="i-26vGovPP7JhRSyJ9biroPX">
              Ewa Thalén Finné (M)
            </item>
            <item xml:id="i-6Sr8rti5XUbE7oFu9PZZsC">
              Anti Avsan (M)
            </item>
            <item xml:id="i-16rY8gWK18WYNbAhWKyajv">
              Karin Enström (M)
            </item>
            <item xml:id="i-2MNBTwCmEQKprCQ1s8Qata">
              Lotta Finstorp (M)
            </item>
            <item xml:id="i-NNYvfVbeN2s8L9QgZB8Y68">
              Camilla Waltersson Grönvall (M)
            </item>
            <item xml:id="i-SKAp7mUJdPsodgZtSsMf41">
              Cecilia Magnusson (M)
            </item>
            <item xml:id="i-N6oJVYm64GJNF8fSXzjbih">
              Elisabeth Svantesson (M)
            </item>
          </list>
        </div>
      </div>
    </body>
  </text>
</TEI>
