<?xml version="1.0" encoding="utf-8"?>
<TEI xmlns="http://www.tei-c.org/ns/1.0" xmlns:xi="http://www.w3.org/2001/XInclude" xml:id="mot-198384--00902">
  <teiHeader>
    <fileDesc>
      <titleStmt>
        <title>Bättre naturvård</title>
        <author>Jan-Erik Wikström m. fl.</author>
      </titleStmt>
      <publicationStmt>
        <authority>SWERIK PROJECT</authority>
      </publicationStmt>
      <sourceDesc>
        <bibl>
          <title>Bättre naturvård</title>
          <idno type="rdwebb">G702902</idno>
          <rs type="number">902</rs>
          <ref type="dokument_url_text">http://data.riksdagen.se/dokument/G702902/text</ref>
          <ref type="dokument_url_html">http://data.riksdagen.se/dokument/G702902</ref>
          <ref type="dokumentstatus_url_xml">http://data.riksdagen.se/dokumentstatus/G702902</ref>
        </bibl>
      </sourceDesc>
    </fileDesc>
    <profileDesc>
      <particDesc>
        <listPerson>
          <person gender="man">
            <idno>i-P7oVLGoBfbz4RGE5XkQtLN</idno>
            <name>JAN-ERIK WIKSTRÖM</name>
            <state type="partyAffiliation" ref="Q110857">
              <desc>fp</desc>
            </state>
          </person>
          <person gender="man">
            <idno>i-NWjcGTLPrVzhsv5pBHnJbA</idno>
            <name>JÖRGEN ULLENHAG</name>
            <state type="partyAffiliation" ref="Q110857">
              <desc>fp</desc>
            </state>
          </person>
          <person gender="woman">
            <idno>i-A8ft8hMHUcZDSE5fKdjGpq</idno>
            <name>KERSTIN EKMAN</name>
            <state type="partyAffiliation" ref="Q110857">
              <desc>fp</desc>
            </state>
          </person>
          <person gender="man">
            <idno>i-9pZ6GzfD2R22bxSydJmuYz</idno>
            <name>KARL ERIK ERIKSSON</name>
            <state type="partyAffiliation" ref="Q110857">
              <desc>fp</desc>
            </state>
          </person>
        </listPerson>
      </particDesc>
      <correspDesc>
        <correspAction xml:id="i-5JsQDhqLfKtR2WAm1tEuER" type="signed"/>
        <correspContext corresp="i-5JsQDhqLfKtR2WAm1tEuER">
          <note type="signatory" corresp="i-P7oVLGoBfbz4RGE5XkQtLN"/>
          <note type="signatory" corresp="i-NWjcGTLPrVzhsv5pBHnJbA"/>
          <note type="signatory" corresp="i-A8ft8hMHUcZDSE5fKdjGpq"/>
          <note type="signatory" corresp="i-9pZ6GzfD2R22bxSydJmuYz"/>
        </correspContext>
      </correspDesc>
      <textClass>
        <catRef scheme="#docType" target="#mot"/>
      </textClass>
    </profileDesc>
  </teiHeader>
  <text>
    <body>
      <pb facs="riksdagen-motions-pdf/data/198384/mot_198384__902/mot_198384__902-001.pdf"/>
      <fw xml:id="i-JGoJEdBFwJ8Rk8PH83wVwr">
        Mot. 1983/84:902 2
      </fw>
      <div xml:id="i-QmZh62Xa3nQrQSpNdxAmHo" type="motHeader">
        <div xml:id="i-F1Ui3cdUA6GQYSZ9XffLbV" type="motTitle"/>
        <div xml:id="i-VjhtrpERmSwt9dtk2mvbC2" type="motSubmissionInfo"/>
      </div>
      <div xml:id="i-NsLsy2nTNQFv29Lx6LYYsr" type="motBody">
        <div xml:id="i-TueHLRYDTrEs7s9uENFf6a">
          <p xml:id="i-7iJBUE5zhPMHZAmWaYViXD">
            Mot. 1983/84
          </p>
          <p xml:id="i-LdCsgJbrvFugo8RcwPm67A">
            902-905 Motion
          </p>
          <p xml:id="i-SdGN9ChjUQkA5V9LFX9fFu">
            1983/84:902
          </p>
          <p xml:id="i-9qbSFEiixEQk2cNnF3R6Qi">
            Jan-Erik Wikström m. fl. Bättre naturvård
          </p>
          <p xml:id="i-WaQZMqgG9wW6nq8xCmmEYt">
            1 Bättre naturvård
          </p>
          <p xml:id="i-SvxHVBiKg8S3zw3DNEZEu8">
            Naturvården har i dag svårt att hävda sig. Skogsföretag avverkar
            oersättliga fjällskogar. Urskogar, hagar och våtmarker försvinner
            i snabb takt. Hotet mot de outbyggda Norrlandsälvarna är större
            än tidigare. De statliga naturvårdsanslagen skärs ned. Detta är
            en utveckling som är oacceptabel. Den förstör värden som inte
            kan återskapas. Det är nödvändigt att förbättra naturvårdens position.
            Det kan ske genom ökade insatser för att säkerställa och skydda
            särskilt värdefulla naturområden men också olika representativa
            naturtyper över hela landet. För dessa ändamål kan naturvårdslagen
            utnyttjas. Det bör också ske genom att bevarandeintressena ges
            större tyngd i samhällsplaneringen. Härvid bör den fysiska riksplaneringen
            vara ett viktigt medel. Riktlinjerna i denna bör lagfästas och
            naturvårdsintresset markeras ytterligare. Men dessutom krävs att
            hänsyn till naturvårdens krav tas i alla verksamheter. Det måste
            slås fast att alla samhällssektorer har ett ansvar för naturen.
            Vi ger i denna motion olika förslag till en förbättrad naturvårdspolitik.
            Först behandlas några naturtyper som i dag utsätts för speciellt
            allvarliga exploateringshot och där ytterligare planerings- och
            skyddsinsatser är nödvändiga — fjällen, älvarna och våtmarkerna.
            Vi tar därefter upp behovet av ytterligare insatser för att skydda
            djur och växter. Vidare behandlas behovet av ökad hänsyn till
            naturvården inom jordbruk, skogsbruk och mineralhantering. Ett
            centralt krav är lagstiftning om naturvårdshänsyn. Slutligen föreslås
            vissa skärpningar i naturvårdslagen.
          </p>
          <p xml:id="i-9c9A8xwTM4VcrFDEhqKGGM">
            2 Hotad natur — skyddsbehov 2.1 Fjällen
          </p>
          <p xml:id="i-AFKqueQ9NDBQUsmyRMcYnM">
            I fjällvärlden finns landets mest värdefulla naturområden med
            bl. a. alpina glaciärområden, högproduktiva älvdalar och hedområden
            med stora botaniska värden. Området är genom sin storlek, sin
            relativa orördhet och sina naturvärden unikt i Europa. Fjällvärlden
            erbjuder också utomordentliga rekreations- och turistvärden såväl
            sommar- som vintertid. Fjällområdet är också en bas för rennäringen.
            På olika sätt har statsmakterna sökt skydda fjällvärlden mot exploatering.
            Redan i seklets början avsattes nationalparker. Ytterligare parker
            har tillkommit senare. Sarek-Padjelanta-Stora Sjöfallet är ett
            av världens största
          </p>
          <p xml:id="i-X2rUGwygR63AHzsHoC7SHv">
            1 Riksdagen 1983/84. 3 saml. Nr 902-905
          </p>
          <pb facs="riksdagen-motions-pdf/data/198384/mot_198384__902/mot_198384__902-002.pdf"/>
          <p xml:id="i-XcdqaXKR6SPs9FoNhizdkh">
            sammanhängande skyddade områden. Genom riktlinjer i den fysiska
            riksplaneringen har de viktigaste delarna av fjällen givits ett
            visst skydd. I dessa s.k. obrutna fjällområden skall tyngre exploatering
            inte tillåtas. I praktiken är det dock inte lika väl ställt. Inte
            ens nationalparksskyddet — dvs. utfästelsen att till kommande
            generationer spara särskilt värdefulla naturtyper — har visat
            sig hållbart. I Stora Sjöfallets nationalpark har flagranta ingrepp
            och gränsändringar skett vid en rad tillfällen för att möjliggöra
            vattenkraftsutbyggnad. Omfattande vägbyggen har också utförts.
            Abisko nationalpark genombryts av den s.k. Norgevägen. Riktlinjerna
            i den fysiska riksplaneringen har visat sig mycket tänjbara så
            snart de ställts mot mer konkreta företagsekonomiska krav från
            skogsbruket eller på utbyggnad av fritidshus och vägar. Det finns
            en rad hot av detta slag även mot de mest skyddsvärda fjällområdena.
            Skyddet har inte hindrat planer på vattenkraftsutbyggnad. Önskemål
            finns om ytterligare vägdrag- ningar. Den mineralpolitiska utredningen
            föreslog omfattande prospekte- ring efter malm och mineraler.
            Sådan exploatering drabbar också rennäringen. Det är nödvändigt
            att ge det svenska fjällområdet ett bättre och mer varaktigt skydd
            mot exploatering. Området innehåller värden som måste bevaras
            för naturvård och för kommande generationer men också göras tillgängliga
            för fler människor. Vi vill i det följande peka på några åtgärder
            i detta syfte.
          </p>
          <p xml:id="i-WQLqX3hKy7dkZiwghCwcoi">
            Naturskydd
          </p>
          <p xml:id="i-QjqmMrgwZm7r8KEy7RDqz">
            Det starkaste naturskyddet är att inrätta nationalparker. Nationalparker
            bör inrättas kring Sjaunja och Taavavuoma i Norrbottens län samt
            i Rogenområdet i Jämtlands och Kopparbergs län. Myrområdet Sjaunja
            saknar motstycke i Europa. Får detta stora område vara i fred
            är det av oerhörd vikt för många fågelarter, som är beroende av
            ostörda häckningslokaler. Men Sjaunja har blivit alltmer lättillgängligt.
            Det räcker med en förhållandevis kort färd på snöskoter för att
            komma in i de känsliga delarna av området. För en del fåglar börjar
            den känsliga häckningsperioden medan snön är kvar och risken för
            störningar är stor. Redan för tio år sedan uttalade sig en enhällig
            riksdag för snara åtgärder för att bevara Sjaunjaområdet, men
            sedan dess har inte mycket hänt. Det finns numera ett förslag
            om ett naturreservat som dock hittills inte genomförts. Sjaunja
            är inte ett lämpligt område för ett naturreservat. Frånvaron av
            det starkare skydd som nationalparksinstitutet innebär kommer
            att medföra fortsatt stora risker för en påverkan som skadar den
            känsliga miljön i Sjaunjaområdet.
          </p>
          <pb facs="riksdagen-motions-pdf/data/198384/mot_198384__902/mot_198384__902-003.pdf"/>
          <fw xml:id="i-5VjDuC2v4paUnhdN7UxMGu">
            Mot. 1983/84:902 3
          </fw>
          <p xml:id="i-5CvbwLaScN8GoERwLWpx34">
            Dess naturvärden är unika för Europa och bör skyddas såsom nationalpark.
            Taavavuoma ligger norr om Kiruna i höjd med Karesuando. Där finns
            en mycket säregen natur, s.k. palsmyrar, som är av stort vetenskapligt
            intresse. I jorden finns evig tjäle och palsarna har kommit till
            genom tjälskjutning. Torven har lyfts upp till en mängd kupolformade
            kullar, som når flera meter över den omgivande myren. Palsarna
            tycks till stor del ha kommit till i slutet av bronsåldern och
            i början av järnåldern, då klimatet var mer bistert än nu. Det
            handlar alltså om formationer som är tusentals år gamla. Men de
            kan lätt förstöras av vädrets makter om de utsätts för skada genom
            eldning eller oförsiktig framfart med snöskoter. Områdets botaniska
            och ornitologiska värden är utomordentliga. Det har stort värde
            för många hotade fågelarter och ingår i den s. k. CW-listan som
            upptar våtmarker av internationellt intresse. Även här är inrättandet
            av nationalpark befogat. Denna bör också innefatta det närbelägna
            och likartade Pirtimäsuomaområdet. När det gäller att skydda våra
            värdefullaste naturområden handlar det inte bara om att inrätta
            nya nationalparker. Skylten ”nationalpark” är till för att vi
            skall påminnas om att här finns någonting som är omistligt. De
            vägar, kraftverk, dammar och kraftledningar som nu finns att se
            i Stora Sjöfallets nationalpark representerar inga naturvärden.
            Den fortsatta existensen av den nuvarande Stora Sjöfallets nationalpark
            kan inte undgå att luckra upp respekten inför den fridlysning
            som ett nationalparksbeslut skall innebära. Delar av nuvarande
            Stora Sjöfallets nationalpark som fortfarande har ett stort skyddsvärde,
            främst söder om sjön Akkajaure, bör införlivas med intilliggande
            Sareks nationalpark. Andra områden i de nordöstra delarna av den
            nuvarande parken bör slås ihop med en ny nationalpark i Sjaunjaområdet.
            Rogenområdet är ett särpräglat naturområde i den södra delen av
            fjällvärlden. Det saknar motsvarighet i Europa bortsett från angränsande
            områden i Norge, som redan gjorts till nationalpark. I området
            finns glesa urskogsartade barrskogar och blockmarker. Av särskilt
            intresse är s.k. rogenmorän, drumlinisering och rullstensåsar.
            Det är också en tillflykt för hotade djurarter. Rogenområdet är
            f.n. naturreservat. Dock är det angeläget att det, eftersom det
            hör till det mest unika och storslagna i landet, ges högsta skyddsvärde,
            dvs. att det avsätts som nationalpark. Det måste slutligen med
            skärpa understrykas att nationalpark innebär att ingen exploatering
            får ske, vilket riksdagen vid flera tillfällen slagit fast. I
            andra områden bör naturreservat kunna ge tillräckligt skydd. Det
            gäller bl. a. Norrbottensdelen av Tärna-Graddisområdet och vissa
            fjäll- och urskogsom- råden i nordvästra Jämtland.
          </p>
          <p xml:id="i-YXMxpthKnmkRXbczmLBUgX">
            1" Riksdagen 1983/84.3 saml. Nr 902-905
          </p>
          <pb facs="riksdagen-motions-pdf/data/198384/mot_198384__902/mot_198384__902-004.pdf"/>
          <fw xml:id="i-PNHCmW6Qp2pEGxuLzM3Z81">
            Mot. 1983/84:902 4
          </fw>
          <p xml:id="i-WULDwdLgKRPCpbFXn568Hv">
            Fjällskogarna
          </p>
          <p xml:id="i-SeXBBPqvwnDgazfEkJbKb">
            Utmed fjällranden finns barrskogsområden som länge undantagits
            från intensivt skogsbruk. De är våra sista större sammanhängande
            barrskogar av ursprunglig karaktär. Många av fjällskogarna är
            så orörda och naturliga som skog över huvud taget kan vara i vårt
            land. De är resultatet av tusentals år av naturlig utveckling.
            Det ursprungliga växt- och djurlivet finns bevarat. Arter som
            hotas i andra delar av landet har här en fristad. Dessa skogar
            är nödvändiga för forskningen och som referensområden. Tillsammans
            med anslutande fjällområden bildar de naturliga ekologiska enheter
            utan motstycke i Västeuropa. Fjällskogarna är också viktiga för
            rennäringen. Detta beror främst på att trädlavarna under vissa
            perioder behövs som föda åt renarna. Fjällskogarna har hittills
            av biologiska och ekonomiska skäl varit undantagna från skogsbruk
            i stor utsträckning. Nu är situationen en annan. Vi har fått förbättrade
            föryngringsmetoder och nya trädslag. Det statliga stödet till
            skogsbruksåtgärder i dessa områden har ökat kraftigt. Domänverkets
            s. k. skogsodlingsgräns har avskaffats. Fjällskogarna har nu börjar
            exploateras framför allt av domänverket. Denna exploatering innebär
            vägar, kalavverkningar och andra ingrepp i tidigare orörda områden.
            Unika naturvärden spolieras. Samerna får sina försörjningsmöjligheter
            ytterligare beskurna. På vissa håll är det osäkert om ny skog
            kommer upp — åtminstone tar det mycket lång tid. Många är oroade
            för hotet mot fjällskogen. Naturvårdsverket har tidigare begärt
            ett tioårigt avverkningsförbud i avvaktan på närmare utredningar
            om vad som måste skyddas. Naturskyddsorganisationer har instämt
            i detta krav. Vetenskapsakademien har krävt snara åtgärder för
            att skydda fjällskogarna. Riksdagens revisorer har slagit larm.
            Motsättningarna mellan samerna och domänverket har ökat sedan
            domänverket avverkat i områden av stort värde för rennäringen.
            Vi får inte för marginella virkeskvantiteters skull offra våra
            värdefullaste fjällskogar. Områden av stort värde för naturvård
            och rennäring måste bevaras. Skogsbruk i dessa skogar är i allmänhet
            olönsamt. Sysselsättning och avkastning i skogsbruket kan ökas
            genom intensifierad skogsvård på övriga skogsmarker. F.n. pågår
            inventeringar av fjällskogarna. Därefter måste planeringsåt- gärder
            vidtas så att det klargörs vilka områden som skall bevaras. Det
            finns riksdagsuttalanden om återhållsamhet. Trots detta planeras
            och genomförs avverkningar. I avvaktan på att ett säkerställandeprogram
            fastställs bör några avverkningar inte ske om naturvårdens och
            rennäringens företrädare motsätter sig dessa. Det måste vidare
            slås fast att skogsavverkning inom s.k. obrutna fjällområden inte
            skall tillåtas. Riksdagen bör göra ett uttalande härom.
          </p>
          <pb facs="riksdagen-motions-pdf/data/198384/mot_198384__902/mot_198384__902-005.pdf"/>
          <fw xml:id="i-CcbnDNDFAuSJ8QC64Ru9cH">
            Mot. 1983/84:902 5
          </fw>
          <p xml:id="i-SVAh3k6xhC1qXsM6Coe917">
            Fjällturism
          </p>
          <p xml:id="i-4atkWJoWZkQDGZo5h8YXPL">
            Som nämnts finns inom fjällområdet mycket stora förutsättningar
            för rekreation och olika former av turism. De skyddsåtgärder vi
            tidigare förordat har även syftet att ge människor möjligheter
            till naturupplevelser. Rätt utformad kan turismen förenas med
            kraven på naturskydd. Särskild hänsyn måste tas till rennäringens
            intressen. Åtgärder på turismens område måste ske i samråd med
            samerna. För samerna erbjuder turismen också goda möjligheter
            till sysselsättning. Fjällvärlden erbjuder en rik variation av
            rekreation, såsom längre turer med övernattning i tält eller i
            stugor längs leder. Det finns också möjligheter till kortare turer,
            liksom till dagsturer från en fast förläggning. Pionjär på området
            är Svenska turistföreningen (STF) som gjort oerhört mycket för
            att väcka intresse för fjällturism och som driver olika fjällanläggningar
            på ideell grund. En måttlig utbyggnad av leder och övernattningsstugor
            behövs för att ta emot fler turister. Likaså krävs vid flera av
            de större fjällanläggningarna renoveringar och utbyggnader. Det
            är nödvändigt att tillskjuta allmänna medel för att utbyggnader
            skall komma till stånd och för att verksamheten skall kunna drivas
            vidare enligt den filosofi om låga priser och relativ avsaknad
            av lyx som hittills karakteriserat den. Fjällturism i enkla former
            måste ses som en del i en social rekreations- och turistpolitik
            som bör ha samhällets stöd. Genom olika beslut av tidigare regeringar
            har medel kunnat anvisas som bidrag till ombyggnader och upprustningar
            av en del av STF:s fjällstationer. Bidrag till STF:s fjällanläggningar
            utgår under jordbruksdepartementets anslag I:2. Budgetförslaget
            hänvisar till en kommande proposition om turism och rekreation.
            Omkostnaderna för fjällanläggningar är av naturliga skäl större
            än för andra turistanläggningar. STF, som i stor utsträckning
            finansierar sin verksamhet genom medlemsavgifter och frivilliga
            bidrag från medlemmarna, har stora svårigheter att få fram tillräckliga
            medel för underhåll. Det är heller inte möjligt att höja logipriser
            m.m. alltför mycket om verksamhetens rekreationspolitiska och
            sociala inriktning skall kunna bibehållas. Naturvårdsverket har
            begärt att anslaget till STF:s fjällverksamhet skall uppgå till
            850 000 kr. Det är angeläget att anslaget inte underskrider vad
            naturvårdsverket begär. Tyngre utbyggnader för fjällturism bör
            förläggas till platser som redan nu har anläggningar. Det gäller
            t.ex. Riksgränsen, Abisko, Kvikkjokk och Hemavan för att ta några
            exempel från norra fjällområdena. I anslutning till dessa behöver
            också viss basverksamhet byggas ut. Det gäller t.ex. s.k. fjällpatruller,
            som nu finns enbart i Norrbotten. Långfärder vintertid på skidor
            innebär risker. Det är nödvändigt att fjällsäkerhetsverksamheten
            får sådana resurser att olyckor kan undvikas. I anslutning till
            de större
          </p>
          <pb facs="riksdagen-motions-pdf/data/198384/mot_198384__902/mot_198384__902-006.pdf"/>
          <fw xml:id="i-8Mm4HUNSR7ERiBPwFT2Fgf">
            Mot. 1983/84:902 6
          </fw>
          <p xml:id="i-MEqizQf7pr4Sj4rgUEdmMx">
            vandringslederna eller till nationalparkerna behövs informationscentraler.
            Turistsatsningar av detta slag ger åtskilliga arbetstillfällen
            i glesbygd och ger ett värdefullt komplement till den mer kommersiella
            turismen.
          </p>
          <p xml:id="i-Nn44WBWdnztmqEdKxL1aeW">
            2.2 Älvarna
          </p>
          <p xml:id="i-RAVhAFLZnQbzH4xv3w6mpQ">
            Den absoluta merparten av våra älvar är i dag exploaterade för
            kraftändamål. I dag återstår bara fyra huvudälvar — Torne älv,
            Kalix älv, Pite älv och Vindelälven — och några s.k. skogsälvar
            outbyggda. I ytterligare några älvar återstår kortare sträckor
            som inte exploaterats, liksom en del källområden i fjällvärlden.
            En utbyggd älv kan aldrig återställas. Kraftutbyggnad innebär
            i allmänhet att långa sträckor av älven torrläggs medan andra
            överdäms. Fisket förstörs och rennäringen blir hårt drabbad, och
            därmed basen för den samiska kulturen. Genom riksdagsbeslut har
            ett antal älvar och älvsträckor undantagits från utbyggnad. Detta
            har dock inte hindrat olika kraftbolag att planera för och projektera
            utbyggnader också i dessa skyddade älvar. Det är också olycksbådande
            att socialdemokrater i olika sammanhang förordat utbyggnad även
            av de skyddade älvarna. Detta gäller i synnerhet Kalix älv. Folkpartiets
            uppfattning är entydig. Älvutbyggnadsepoken är slut. De undantagna
            älvarna och älvsträckorna måste nu ges ett lagstadgat skydd mot
            utbyggnad. Den enda utbyggnad som får medges är ombyggnader och
            effektiviseringar i redan utbyggda älvar och ett fåtal nya projekt
            som kan accepteras från naturvårdssynpunkt. Riksdagen har uttalat
            att vattenkraften år 1990 bör ge ett bidrag till vår energiförsörjning
            med 65 TWh och på längre sikt 66 TWh. Vattenkraftberedningen har
            nyligen gjort bedömningen att det är möjligt att nå denna produktionsnivå
            utan att ta i anspråk de undantagna älvarna. Av nyligen avlämnade
            tilläggsdirektiv till energikommittén kan man se att socialdemokraterna
            håller öppet för en utbyggnad väsentligt utöver denna nivå. Riksdagen
            bör nu uttala att den tidigare beslutade utbyggnadsnivån skall
            utgöra det slutliga riktvärdet för den svenska vattenkraftsproduktionen
            och att det skall uppnås huvudsakligen genom ombyggnader och effektivisering-
            ar. Därmed skulle det också slås fast att elbehovet efter kärnkraftsavveck-
            lingen får tillgodoses med hjälp av annan produktion förutom genom
            effektivare elvanvändning.
          </p>
          <p xml:id="i-HnnWbx5nQmvp3Wcvdemsav">
            2.3 Våtmarker
          </p>
          <p xml:id="i-F1FzcME4BNM5NgpK9zRLsk">
            I landet finns 6-7 miljoner hektar mark, huvudsakligen våtmarker
            av olika slag, som inte ger någon direkt produktiv avkastning
            för jord- och
          </p>
          <pb facs="riksdagen-motions-pdf/data/198384/mot_198384__902/mot_198384__902-007.pdf"/>
          <fw xml:id="i-ELgYGTrTPrA5e8gwVXx5PN">
            Mot. 1983/84:902 Ed
          </fw>
          <p xml:id="i-MoxAYz3TMq6VnpHXCn886E">
            skogsbruket. Dessa områden är ekologiskt sett av utomordentligt
            stor betydelse. De spelar stor roll för vattenbalansen. Deras
            betydelse ökar i takt med den ökande intensiteten i skogs- och
            jordbruket. De utgör refugier, dvs. ostörda områden för djur och
            växter. De bidrar också i hög grad till omväxlingen i landskapet.
            Våtmarkerna kan genom nya tekniska landvinningar numera utnyttjas
            i betydligt större utsträckning än man kunde tänka sig för 10-20
            år sedan. De är därför intressanta för ett expanderande skogsbruk.
            Då förutsätts förutom dikning också omfattande skogsgödsling.
            Dessa våtmarker är emellertid också av intresse för energiförsörjningen.
            Många av dem innehåller stora mängder torv, som kan brytas och
            utnyttjas som bränsle. De är också intressanta för s.k. energiskogsodling.
            De samlade intressen och anspråk som redovisats eller kan räknas
            fram är väsentligt större än den totala areal av våtmarker, som
            finns att tillgå. Och då har ändå inte naturvårdsintressena beaktats.
            I den fysiska planeringen måste dessa områden på alla nivåer ägnas
            ett avsevärt större intresse än hittills. Beslutsunderlaget måste
            förbättras genom en planmässig satsning på forskning och på rikstäckande
            inventeringar. Naturvårdens synpunkter måste komma in redan i
            planeringsarbetets begynnelseskeden. Inventeringar av olika våtmarkers
            värde för bl. a. naturvården har utförts och pågår också f.n.
            i bl.a. naturvårdsverkets regi. En första rapport från SNV redovisades
            i december 1983. Den avser några län i södra Sverige. Den visar
            att nästan alla våtmarker skadats och att det är mycket angeläget
            med snara skyddsåtgärder för många särskilt skyddsvärda områden,
            t.ex. reservatsbildning. Rapporten visar också att nuvarande anmälnings-
            och samrådsförfarande för dikning är otillräckligt. Enligt vår
            mening bör tillståndsplikt införas. Någon ersättning bör inte
            utgå vid nekat tillstånd. Detta innebär i praktiken en enklare
            och mindre byråkratisk handläggning. Det är vidare angeläget att
            inventeringarna påskyndas och intensifieras. Statligt stöd bör
            vidare inte utgå för våtmarksexploatering som strider mot starka
            naturvårdsintressen.
          </p>
          <p xml:id="i-64VfAfn3Xc3ERdpzhZJbAY">
            3 Naturvård
          </p>
          <p xml:id="i-91w7ajxPYs6FdSL4XQ46xF">
            Naturvård kan inte klaras enbart med hjälp av naturvårdslag,
            genom reservatsbildning och planeringsinsatser. Det krävs dessutom
            ett allmänt hänsynstagande till naturen inom alla verksamheter
            i samhället. Detta gäller särskilt jordbruket, skogsbruket och
            mineralhanteringen. Dessa verksamhe- ter måste ges ett eget naturvårdsansvar.
            Den traditionella naturvårdspolitiken kommer knappast att få tillräckliga
            ekonomiska eller personella resurser för att klara alla problem.
            Genom att införa krav på naturvårdshänsyn som en del av politiken
            för andra sektorer kan den egentliga naturvårdsorganisationen
            koncentrera sig på de mest
          </p>
          <pb facs="riksdagen-motions-pdf/data/198384/mot_198384__902/mot_198384__902-008.pdf"/>
          <fw xml:id="i-5HKUPBv3SdkPxLJhuAtybM">
            Mot. 1983/84:902 8
          </fw>
          <p xml:id="i-NRMuUxTd9BvzBt7upGxkyJ">
            angelägna arbetsuppgifterna och därutöver ha ett bevakningsansvar
            för helheten. Den kan därmed också avlastas en del rutinåtgärder.
            Därmed
          </p>
          <p xml:id="i-AhWDhjLLh6DFqPLLeZZtcV">
            tillgodoses också krav på minskad reglering.
          </p>
          <p xml:id="i-SKDwvJugrei1g83Luok9iF">
            3.1 Flora- och faunavård
          </p>
          <p xml:id="i-QZ7Kh6hx1BW3HbdGTMGyz9">
            En viktig uppgift för naturvården är att slå vakt om floran och
            faunan. Våra inhemska växt- och djurarter representerar stora
            värden både i sig och som delar av ekosystem. Att de bevaras i
            sin naturliga miljö är ett grundläggande naturvårdskrav. Flora-
            och faunavården utgör dock en starkt försummad del av naturvården.
            Kunskapen om våra växt- och djurarters status är begränsad särskilt
            i fråga om det lägre växt- och djurlivet, men man har säkert konstaterat
            att flera hundra växt- och djurarter hotas av utrotning. I de
            flesta fall är huvudorsaken miljöförändringar, oftast till följd
            av det moderna jord- och skogsbruket. Exempelvis bedöms 241 djurarter
            som är bundna till skogsmiljö vara utrotningshotade. De flesta
            av dessa är skalbaggar, och praktiskt taget samtliga är knutna
            till gammal skog eller till gamla, döende och multnande träd.
            Flora- och faunavårdsarbetet måste ges en ökad tyngd. Arbetet
            måste bedrivas längs flera linjer. Lämpliga instrument finns till
            stor del, men de måste användas i större utsträckning och på ett
            mer målmedvetet sätt. Av grundläggande betydelse är att bibehålla
            eller återskapa lämpliga miljöer för de aktuella arterna. Särskilt
            värdefulla miljöer måste avsättas som naturreservat e. d. Detta
            är dock inte tillräckligt, utan därutöver krävs ökad hänsyn till
            växt- och djurlivet från jord- och skogsbrukets sida. Tvingande
            regler om tillräckligt långtgående sådan hänsyn är nödvändiga.
            Växtarter som hotas av blomplockning måste skyddas genom fridlysning
            enligt naturvårdslagen. På samma sätt måste djurarter som hotas
            av förföljelse, insamling e. d. fridlysas enligt jaktlagstiftningen
            eller naturvårds- lagen. Till skydd för djurarter som hotas av
            störning (främst fåglar och sälar) måste komma till stånd djurskyddsområden
            enligt naturvårdslagen, reglering av småbåtstrafik med stöd av
            sjötrafikförordningen e. d. Vidare krävs kontinuerlig inventering
            och kartläggning av åtskilliga växt- och djurarter liksom i många
            fall aktiva insatser för djurlivet i form av utfodring, bevakning
            av bon, uppfödning och återinplantering m.m. En databank för utrotningshotade
            växt- och djurarter bör snarast byggas upp. På dessa områden görs
            stora ideella insatser av naturskyddare, ornitologer, jägare m.
            fl., vilkas betydelse inte kan överskattas. Däremot är samhällets
            engagemang helt otillräckligt. Arbetet hämmas i hög grad av brist
            på medel. Från naturvårdshåll har länge efterlysts ett särskilt
            faunavårdsanslag som kan användas dels för myndigheternas eget
            faunavårdsarbete, dels för bidrag till de ideella organisationernas
            arbete på detta område.
          </p>
          <pb facs="riksdagen-motions-pdf/data/198384/mot_198384__902/mot_198384__902-009.pdf"/>
          <fw xml:id="i-FkpbTmzmpyZBhbKHSN2TS4">
            Mot. 1983/84:902 9
          </fw>
          <fw xml:id="i-7iBkBr3iwrpwEnsx6PCKAp">
            I motion 1983/84:896 föreslår vi att ett anslag för flora- och
            faunavård inrättas och att 1 milj. kr. anslås.
          </fw>
          <p xml:id="i-XZ1khZ1dqDPwnjW6VKsbvd">
            3.2 Jordbruket
          </p>
          <p xml:id="i-7cysG2g1RrrDZ8pBV1fRmY">
            Modernt jordbruk innebär också en rad naturvårdsproblem. Jordbruks-
            landskapet består av monokulturer. Olika ursprungliga naturinslag
            söker man bli kvitt. Det sker genom ogräsbekämpning, dikning av
            smärre återstående våtmarker, borttagande av åkerholmar etc. Syftet
            är att effektivisera jordbruket. De långsiktiga ekologiska konsekvenserna
            är dock inte klarlagda. Mycket tyder på att det finns inslag i
            dagens rationella jordbruksdrift som på sikt innebär ett hot också
            mot jordbrukets långsiktiga effektivitet. Regeringen har nu föreslagit
            lagregler om naturvårdshänsyn inom jordbruket. Det är bra, men
            vi vill understryka vikten av att lagstiftningen ges stringenta
            former. Erfarenheterna från skogsbruket, där det finns entydiga
            och ambitiösa bestämmelser i skogsvårdslagen, visar att det inte
            räcker med portalparagrafer. De måste följas av klara regler också
            i tillämpningsföre- skrifter. Statligt stöd till rationalisering
            inom jordbruket bör vidare inte utgå till sådana åtgärder som
            strider mot starka naturvårdsintressen.
          </p>
          <p xml:id="i-CjMugR9fbKEMDk1zBzReDw">
            3.3 Skogsbruket
          </p>
          <p xml:id="i-KC2aE9TPAziX1oRtmFWjDc">
            Skogen är vår viktigaste naturresurs. Den ger sysselsättning
            och stora exportinkomster. Men skogsbruk är inte den enda nyttan
            vi kan ha av skogen. Den har livsviktiga ekologiska funktioner,
            och den ger rekreationsmöjligheter. Den är viktig som producent
            av vilt, bär och svamp. Skogsbruk måste bedrivas rationellt men
            med hänsyn till att skogen har olika användningsområden. Det är
            då nödvändigt att skogsbruket tar tillräcklig hänsyn till bl.a.
            naturvårdens krav. Sådan hänsyn kan innebära att de mest radikala
            metoderna inte används i områden med särskilda natur- eller friluftslivsvär-
            den, att hyggenas storlek begränsas, att man låter bli att avverka
            i vissa känsliga områden, att ursprungliga skogstyper bevaras
            m. m. I skogsvårdslagen finns bestämmelser om naturvårdshänsyn.
            Dessa anger att skogsbruket måste bedrivas under vissa restriktioner.
            De begränsningar man kunnat göra med hänvisning till skogsvårdslagen
            har dock varit få och av ringa omfattning. Så snart som konflikter
            uppstått mellan skogsbruket och naturvården har frågan om insatser
            enligt naturvårdslagen aktualiserats. Sådana insatser borde inte
            vara nödvändiga om intentionerna bakom skogsvårdslagens bestämmelser
            fått fullt genomslag. Bristen på pengar har sedan gjort att man
            inte kunnat skapa naturreservat i tillräcklig omfattning. Detta
            innebär att de återstående resterna av naturskogar, urskogar och
            andra värdefulla områden snabbt håller på att försvinna.
          </p>
          <pb facs="riksdagen-motions-pdf/data/198384/mot_198384__902/mot_198384__902-010.pdf"/>
          <fw xml:id="i-S7rWa33FJ26c7inAwSzcoT">
            Mot. 1983/84:902 10
          </fw>
          <p xml:id="i-EpXWGaPFXfJK4B36z1qgFC">
            Det är därför nödvändigt att snabbt få till stånd en utvärdering
            av bestämmelserna om naturvårdshänsyn och att en skärpning av
            bestämmel- serna kommer till stånd. Det behöver inte nödvändigtvis
            innebära ändringar i paragraferna i skogsvårdslagen. Snarare gäller
            det de förordningar och föreskrifter som utfärdas utifrån lagen.
            Det bör påpekas att de inskränkningar i skogsbruket som här diskuterats
            är av den karaktären att någon ersättning till markägaren inte
            skall utgå. Den nu flytande gränsen för när ersättning skall utgå
            måste preciseras. Om mer omfattande inskränkningar krävs får reservatsbildning
            ske. Av gammelskogen återstår i dag bara mindre fragment. Naturvårdsverket
            har nyligen redovisat delresultat från den pågående urskogsinventeringen.
            Det finns bara omkring 45 000 hektar urskog eller urskogsartad
            skog kvar i landet; Norrbottens län och fjällregionen frånräknade.
            Det är ungefär 2 Joo av den produktiva skogsmarken. Dessa 45 000
            hektar finns på tillsammans drygt 300 platser. En stor del av
            arealen finns på ett fåtal objekt, bl. a. Gotska sandön, Tandövala
            i Kopparbergs län och Stenbitshöjden i Västerbotten. Det är högst
            angeläget att spara dessa gamla skogar. De utgör hela och relativt
            opåverkade ekosystem. En rad arter återfinns bara i dessa områden.
            De behövs som referenser vid skoglig forskning och som genbanker.
            Vi har ett ansvar för kommande generationer att orörda naturtyper
            bevaras. Gammelskogens situation är ytterst allvarlig. Anspråken
            från skogsbruket är stora. Inventeringarna är tidsödande och görs
            med knappa resurser. Resurserna för att skydda områdena genom
            att bilda naturreservat är alltför små. Det finns uppenbara risker
            att också merparten av de små rester som finns kvar av gammelskogen
            kommer att försvinna medan naturvården inventerar och väntar på
            bättre anslag. Därför måste samtliga kända sådana områden ges
            ett tillfälligt skydd mot avverkning i enlighet med vad naturvårdsverket
            tidigare föreslagit. Det är därför nödvändigt att inventeringarna
            snarast kan fullföljas och åtföljas av ett ambitiöst bevarandeprogram.
            Det är inget drastiskt krav att några promille av vår skogsmark
            bevaras. Ett sådant bevarandeprogram kommer givetvis att dra kostnader,
            särskilt för att betala skogsägarna för att de låter skogen stå
            kvar. Med tanke på den betydelse gammelskogen har också för skogsbruket
            är det rimligt att skogsbruket kollektivt finansierar bevarandeprogrammet.
            En annan hotad naturtyp är ädellövskogarna, som finns i Syd- och
            Mellansverige. Folkpartiregeringen uppdrog åt naturvårdsverket
            och skogsstyrelsen att ta fram ett förslag till skydd för dessa
            skogstyper. Det är tillfredsställande att regeringen nu redovisar
            ett sådant lagförslag. Vissa ändringar bör därutöver göras i skogsvårdslagen,
            som innebär att från naturvårdssynpunkt värdefulla lövskogar undantas
            från dagens krav på avverkning och barrskogsplantering. Vidare
            vill vi understryka att värdefulla lövurskogar måste undantas
            från skogsbruk och skyddas enligt naturvårds- lagen.
          </p>
          <pb facs="riksdagen-motions-pdf/data/198384/mot_198384__902/mot_198384__902-011.pdf"/>
          <fw xml:id="i-3jNJyD23gekzvLLRNALbJ9">
            Mot. 1983/84:902 1
          </fw>
          <p xml:id="i-EzcYuEYSWJBMfu1VmbGqpd">
            De s.k. 5:3-skogarna har under det senaste året kommit att diskuteras.
            5:3-skogar är områden som inte utnyttjas tillräckligt effektivt
            ur skoglig synvinkel. Konflikten uppstår i de fall dessa områden
            också har betydande intresse från natur- och friluftssynpunkt.
            Olika tvångs- och stimulansåtgärder har införts för avverkning
            och insatser i syfte att öka skogsproduktionen i dessa områden.
            Vi ifrågasätter inte behovet av ökade skogliga insatser. Det är
            dock ytterst angeläget att detta program utformas så att tillräcklig
            hänsyn tas till naturvård och friluftsliv. Så sker inte f. n.
            Statliga medel bör inte utgå för insatser i sådana områden som
            av naturvårdsmyndigheterna anges som viktiga för naturvård och
            friluftsliv. För att förhindra detta krävs inventeringar, som
            bör finansieras inom ramen för de anslag som utgår för skogsvård.
            Dessutom krävs klara instruktioner till skogsmyndigheterna som
            förhindrar att för naturvården värdefulla 5:3-skogar avverkas
            innan inventeringarna slutförts och bedömts. Under de närmaste
            åren bör bidrag endast utgå för barrdominerade skogar. Många av
            de skogsbruksåtgärder som är mest negativa för naturvården möjliggörs
            eller stimuleras i hög grad genom statsbidrag. Stödet till skogsbruket
            bör utformas så att det inte utgår till beredskapsarbeten eller
            skogsbruksåtgärder som strider mot starka naturvårdsintressen.
            Denna princip har sin betydelse när det gäller 5:3-skogarna och
            fjällskogarna, dikning av våtmarker m. m. Principen att skogsbruket
            självt bör finansiera sådana naturvårdsinsatser som i ett långsiktigt
            perspektiv är till nytta också för skogsbruket bör slås fast.
            Försurningen börjar nu ge skador på skog och skogsmark även i
            Sverige. I detta läge är det än mer angeläget än tidigare att
            skogsbruket omprövar sina metoder så att det inte självt bidrar
            till försurningen. Det är främst skogsgödslingen, helträdsutnyttjandet
            och trädslagsblandningen som är av betydelse för försurningen
            och måste omprövas. Föreskrifter om en anpassning av skogsbruksmetoderna
            så att den accelererande försurningen motverkas måste utfärdas.
          </p>
          <p xml:id="i-35izi1MXcBxUABoVxbgv6V">
            3.4 Mineralhantering
          </p>
          <p xml:id="i-Tpiu8DkNNRJwtV9qCT5jzP">
            Mineralhanteringen är sannolikt den näring där hänsynen till
            naturvård är minst. I analogi med vad som gäller för skogsbruket
            och vad som föreslagits rörande jordbruket bör regler om naturvårdshänsyn
            införas också i den lagstiftning som styr mineralhanteringen.
            Motiven är lika starka.
          </p>
          <p xml:id="i-MMgBMim8gyoV2qD19dVd4e">
            4 Anslag för naturvård
          </p>
          <p xml:id="i-2Q9vUEouGxCiSLcUzvwLSN">
            Det anslag som anvisas i statsbudgeten för förvärv av värdefulla
            naturområden är av central betydelse för naturvårdsarbetet. Det
            hölls under den förra socialdemokratiska regeringsperioden på
            en låg nivå och urholkades successivt. Folkpartiregeringen genomförde
            1979 en kraftig
          </p>
          <pb facs="riksdagen-motions-pdf/data/198384/mot_198384__902/mot_198384__902-012.pdf"/>
          <fw xml:id="i-Ri3f8m8jkqP7ReYbfLiSeq">
            Mot. 1983/84:902 12
          </fw>
          <p xml:id="i-NYcSZuAAjyJniU8G6jQd1D">
            höjning av anslaget. Det utgick då med 25 milj. kr. Senare beslutades
            också att mark för ett sammanlagt värde av 10 milj. kr. årligen
            skulle överföras från domänfonden till naturvårdsfonden. Denna
            mark skulle särskilt användas för att möjliggöra markbyten i samband
            med reservatsbildning, vilket skulle avsevärt underlätta sådan.
            Socialdemokrater och moderater avskaffade förra året denna överföring.
            Detta innebär en kraftig minskning av resurserna för reservatsbildning.
            I årets budgetförslag föreslås att anslaget ligger kvar på 20
            milj. kr., dvs. en fortsatt urholkning. Denna kraftigt minskade
            ambitionsnivå för naturvården kan inte accepteras. Behoven är
            mycket stora. Utvärderingar som gjorts visar att de mål som satts
            upp vad avser reservatsbildning långt ifrån uppnåtts. Läget är
            prekärt eftersom ett stort antal naturområden nu hotas av exploatering
            och måste avsättas som reservat i en nära framtid. Det gäller
            särskilt urskogar och naturskogar. Naturvårdsverket har begärt
            tilläggsanslag och i årets petita prioriterat detta anslag. Vi
            föreslår i motion 1983/84:900 att överföringen från domänfonden
            återinförs till ett belopp av 15 milj. kr. och att anslaget höjs
            till 40 milj. kr.
          </p>
          <p xml:id="i-7Z6tuSyazA4eEfCes3UWxL">
            5 Naturvårdslagen
          </p>
          <p xml:id="i-ELgY1zPbfS5eeYTKnMjZdc">
            Som framgår av motionen är naturvårdslagen i vissa avseenden
            otillräcklig. Den fyller inte de krav som den ställs inför i dag.
            Det är därför tid för en allmän översyn av lagen. Därvid bör man
            också eftersträva att i en ny naturvårdslag inarbeta bestämmelser
            och regler från annan lagstiftning, så att man får en samlad naturvårdslagstiftning.
            Lagen bör också utgå från att regler om naturvårdshänsyn skall
            införas i den lagstiftning, som reglerar verksamheter som påverkar
            naturen. Härmed kan också naturvårdsarbetet koncentreras och förenklas.
            Ett mer konkret kommunalt ansvar bör slås fast. I avvaktan härpå
            vill vi föreslå sådana ändringar i nuvarande lag att naturvårdsverket
            får möjligheter att direkt hos regeringen initiera skyddsåtgärder
            för värdefulla naturområden. Denna möjlighet skulle kunna utnyttjas
            i de fall då länsstyrelserna underlåter att vidta sådana åtgärder.
            Det finns en rad exempel på att värdefull natur förstörts, därför
            att berörd länsstyrelse trots påpekanden från naturvårdsverket
            inte tagit upp frågan om skydd enligt naturvårdslagen. I dessa
            fall har naturvårdsverket nu ingen möjlighet att föra upp frågan
            till regeringen.
          </p>
          <p xml:id="i-DVzE2ZXwbnK1xnyMAUsehG">
            6 Fysisk riksplanering
          </p>
          <p xml:id="i-LeMF5RCcppdLYJnx2ZxZsQ">
            Den fysiska riksplaneringen är ett utomordentligt viktigt medel
            också inom naturvårdspolitiken. Den har väsentligt bidragit till
            att öka kunskapen om naturförhållanden och skapat ökad förståelse
            för naturvård. Den har
          </p>
          <pb facs="riksdagen-motions-pdf/data/198384/mot_198384__902/mot_198384__902-013.pdf"/>
          <fw xml:id="i-LiuQHmcUm4tjwkzEoZoCZo">
            Mot. 1983/84:902 13
          </fw>
          <p xml:id="i-Vp9Kef5xgCaL4jgRn5QNN9">
            också bidragit till att styra in olika exploateringsföretag till
            områden av mindre intresse för naturvården. Flera av riktlinjerna
            inom den fysiska riksplaneringen syftar till att skydda viktiga
            naturområden. Under senare år har riktlinjernas värde urholkats.
            Detta gäller särskilt på skogsområdet. Folkpartiet har länge hävdat
            den fysiska riksplaneringens betydelse och att riktlinjerna borde
            ges en ökad tyngd och konkretiseras genom att de lagregleras.
            Regeringen har förutskickat en naturresurslag som bl.a. tar upp
            riktlinjerna. Denna skall samordnas med en ny plan- och bygglag.
            Vi vill starkt understryka att naturvårdsaspekterna ges en framskjuten
            plats i denna lag. Den lagrådsremiss som mittenregeringen avlämnade
            1982, men som nuvarande regering återkallade, bör i detta avseende
            ligga till grund för naturresurslagen. Vi får anledning att närmare
            återkomma till denna fråga när regeringsförslaget föreligger.
            Vi vill dock redan nu framhålla att den socialdemokratiska lagrådsremissen
            av ny plan- och bygglag har väsentliga brister från naturvårdssynpunkt.
          </p>
          <p xml:id="i-GzMaKkspaKHcahcw62kDri">
            7 Hemställan
          </p>
          <p xml:id="i-5HCe8hZuHSoRQ9zvEvDzbq">
            Med hänvisning till ovanstående hemställs” 1. att riksdagen som
            sin mening ger regeringen till känna vad som i motionen anförts
            om Stora Sjöfallets nationalpark, 2.att riksdagen hos regeringen
            begär förslag om inrättande av en nationalpark i Sjaunjaområdet,
            3. att riksdagen hos regeringen begär förslag om inrättande av
            en nationalpark i Taavavuoma, 4.att riksdagen hos regeringen begär
            förslag om inrättande av en nationalpark i Rogenområdet, 5.att
            riksdagen hos regeringen begär att inventerings- och planeringsarbetet
            för fjällskogarna snarast genomförs och att ett säkerställande
            program fastläggs samt att i avvaktan härpå sådana avverkningar
            inte tillåts som naturvårdens och rennäringens företrädare motsätter
            sig, 6. att riksdagen som sin mening ger regeringen till känna
            vad som i övrigt anförts i motionen om skydd för fjällvärlden,
            7. att riksdagen som sin mening ger regeringen till känna vad
            som i motionen anförts om skydd för våtmarker innebärande a) intensifierad
            inventering av våtmarker, b) klassning av deras skyddsvärde, c)
            avgränsning och skydd för de våtmarksområden som inte får
          </p>
          <p xml:id="i-JdvnQJtgmsCriR3rYiCRUT">
            + Se även motionerna 1983/84:903-905.
          </p>
          <pb facs="riksdagen-motions-pdf/data/198384/mot_198384__902/mot_198384__902-014.pdf"/>
          <fw xml:id="i-9h4bhvcQJ5GZcRBCFweDFR">
            Mot. 1983/84:902 14
          </fw>
          <p xml:id="i-34hnMUhqHBMcpuxYWxTPSy">
            10.
          </p>
          <p xml:id="i-9xfWd2R1bq1x8442itiZ3c">
            IE
          </p>
          <p xml:id="i-QjSRFVToQnBsM1zScGscCe">
            0
          </p>
          <p xml:id="i-A4KgauTUeafYRaFuM8azJB">
            13:
          </p>
          <p xml:id="i-VT9wp6Z4PowatEYhmRgQbe">
            14.
          </p>
          <p xml:id="i-EfW4p9qSqM58rmK8GEsb3g">
            15;
          </p>
          <p xml:id="i-LA6LVBDaE5At51QeatpZPW">
            exploateras för skogsbruk eller energiutvinning, d) införande
            av tillståndsplikt för våtmarksdikning,
          </p>
          <p xml:id="i-EgSyWr1HWoGvnxSwFyMU31">
            . att riksdagen som sin mening ger regeringen till känna vad
            som i
          </p>
          <p xml:id="i-79cWrKqJu1NypJgBW73tuA">
            motionen anförts om ökade insatser för flora och fauna,
          </p>
          <p xml:id="i-PsnY43PnZhjVpBWbjkTakn">
            . att riksdagen som sin mening ger regeringen till känna vad
            som
          </p>
          <p xml:id="i-7KaQ8KUTWEa6K6T9mCWrH3">
            anförts i motionen om regleringen av jordbrukets hänsyn till
            naturvården, att riksdagen hos regeringen begär utvärdering och
            skärpning av gällande regler för skogsbrukets hänsyn till naturvården,
            att riksdagen hos regeringen begär att inventeringen av återstående
            urskogar (gammelskogar) påskyndas och att ett bevarandepro- gram
            utarbetas och genomförs samt att i avvaktan härpå avverkning av
            sådana skogar ej tillåts, att riksdagen hos regeringen begär att
            kompletterande bestämmel- ser utfärdas så att programmet för skogsvård
            i de s. k. 5:3-skogarna bedrivs så att väsentliga naturvårdsintressen
            inte skadas, att riksdagen som sin mening ger regeringen till
            känna vad som i motionen anförts om skogsbrukets kollektiva finansiering
            av vissa naturvårdsinsatser, att riksdagen som sin mening ger
            regeringen till känna att statsbidrag inte bör utgå till åtgärder
            som strider mot starka naturvårdsintressen, att riksdagen hos
            regeringen begär en översyn av och ändringar i naturvårdslagen
            i enlighet med vad som anförs i motionen.
          </p>
          <p xml:id="i-2tJgDMA98jHFGWTuAo8urf" type="date">
            Stockholm den 20 januari 1984
          </p>
          <div xml:id="i-Tpjyau12rFgJ3z547j1L1g" type="signatureBlock">
            <p who="i-P7oVLGoBfbz4RGE5XkQtLN" type="signature">
              JAN-ERIK WIKSTRÖM (fp)
            </p>
            <p who="i-NWjcGTLPrVzhsv5pBHnJbA" type="signature">
              JÖRGEN ULLENHAG (fp)
            </p>
            <p who="i-A8ft8hMHUcZDSE5fKdjGpq" type="signature">
              KERSTIN EKMAN (fp)
            </p>
            <p who="i-9pZ6GzfD2R22bxSydJmuYz" type="signature">
              KARL ERIK ERIKSSON (fp)
            </p>
          </div>
        </div>
      </div>
    </body>
  </text>
</TEI>
