<?xml version="1.0" encoding="utf-8"?>
<TEI xmlns="http://www.tei-c.org/ns/1.0" xmlns:xi="http://www.w3.org/2001/XInclude" xml:id="mot-202122-UU-00921">
  <teiHeader>
    <fileDesc>
      <titleStmt>
        <title>En svensk utvecklingspolitik för rättvisa, jämställdhet och hållbar utveckling</title>
        <author corresp="i-8voj19hLWTGJHkxNP79tRb">av Nooshi Dadgostar m.fl. (V)</author>
      </titleStmt>
      <publicationStmt>
        <authority>SWERIK PROJECT</authority>
      </publicationStmt>
      <sourceDesc>
        <bibl>
          <title>Motion 2021/22:921 av Nooshi Dadgostar m.fl. (V)</title>
          <idno type="rdwebb">H902921</idno>
          <rs type="number">921</rs>
          <orgName type="comitteeAbbreviation">UU</orgName>
          <ref type="dokument_url_text">http://data.riksdagen.se/dokument/H902921/text</ref>
          <ref type="dokument_url_html">http://data.riksdagen.se/dokument/H902921</ref>
          <ref type="dokumentstatus_url_xml">http://data.riksdagen.se/dokumentstatus/H902921</ref>
          <ref type="docx">http://data.riksdagen.se/fil/B2734D19-3616-4C10-AB4D-D23F555783C8</ref>
          <ref type="pdf">http://data.riksdagen.se/fil/A2F86F26-53F3-4D37-B343-4E78C9184B95</ref>
        </bibl>
      </sourceDesc>
    </fileDesc>
    <profileDesc>
      <particDesc>
        <listPerson>
          <person gender="woman">
            <idno>i-8voj19hLWTGJHkxNP79tRb</idno>
            <name>Nooshi Dadgostar</name>
            <state type="partyAffiliation" ref="Q110837">
              <desc>V</desc>
            </state>
          </person>
          <person gender="woman">
            <idno>i-6CAgZyR6FvVqYZHQfCw5HJ</idno>
            <name>Hanna Gunnarsson</name>
            <state type="partyAffiliation" ref="Q110837">
              <desc>V</desc>
            </state>
          </person>
          <person gender="man">
            <idno>i-QhdbBfCQXCqPEr4GTwvK8F</idno>
            <name>Tony Haddou</name>
            <state type="partyAffiliation" ref="Q110837">
              <desc>V</desc>
            </state>
          </person>
          <person gender="woman">
            <idno>i-3SiHjpmKqDX1ahURx9ZWt3</idno>
            <name>Maj Karlsson</name>
            <state type="partyAffiliation" ref="Q110837">
              <desc>V</desc>
            </state>
          </person>
          <person gender="woman">
            <idno>i-9XTMNkDLu5u66FsWiwysh1</idno>
            <name>Karin Rågsjö</name>
            <state type="partyAffiliation" ref="Q110837">
              <desc>V</desc>
            </state>
          </person>
          <person gender="man">
            <idno>i-HG8uLqLT7SnwSx5YRobkVr</idno>
            <name>Håkan Svenneling</name>
            <state type="partyAffiliation" ref="Q110837">
              <desc>V</desc>
            </state>
          </person>
          <person gender="woman">
            <idno>i-3YXCipudYA4N8ZNFk2PrxQ</idno>
            <name>Jessica Wetterling</name>
            <state type="partyAffiliation" ref="Q110837">
              <desc>V</desc>
            </state>
          </person>
          <person gender="woman">
            <idno>i-CgLZxiLTqtr669ULBLHcuK</idno>
            <name>Yasmine Posio</name>
            <state type="partyAffiliation" ref="Q110837">
              <desc>V</desc>
            </state>
          </person>
        </listPerson>
      </particDesc>
      <correspDesc>
        <correspAction type="status" subtype="closed"/>
        <correspAction xml:id="i-BUuPJtaJe5FsqH59vWJGQe" type="signed"/>
        <correspContext corresp="i-BUuPJtaJe5FsqH59vWJGQe">
          <note type="signatory" corresp="i-8voj19hLWTGJHkxNP79tRb"/>
          <note type="signatory" corresp="i-6CAgZyR6FvVqYZHQfCw5HJ"/>
          <note type="signatory" corresp="i-QhdbBfCQXCqPEr4GTwvK8F"/>
          <note type="signatory" corresp="i-3SiHjpmKqDX1ahURx9ZWt3"/>
          <note type="signatory" corresp="i-9XTMNkDLu5u66FsWiwysh1"/>
          <note type="signatory" corresp="i-HG8uLqLT7SnwSx5YRobkVr"/>
          <note type="signatory" corresp="i-3YXCipudYA4N8ZNFk2PrxQ"/>
          <note type="signatory" corresp="i-CgLZxiLTqtr669ULBLHcuK"/>
        </correspContext>
        <correspAction xml:id="i-7TGEbUuPiFCCAjtofJEqUY" type="submitted">
          <date when="2021-09-29"/>
          <time when="11:19:04"/>
        </correspAction>
        <correspAction xml:id="i-ReqxDmoGDeP62JMxFZ33oF" type="reviewed">
          <date when="2021-09-29"/>
          <time when="17:20:47"/>
        </correspAction>
        <correspAction xml:id="i-Sb8gwfm1rvrrTWFDcmmhpk" type="referred">
          <date when="2021-10-14"/>
        </correspAction>
        <correspAction xml:id="i-G82w9yGuBFgWY5yEtvsk5o" type="assigned">
          <date when="2022-10-05"/>
          <time when="09:37:28"/>
        </correspAction>
        <correspContext corresp="i-G82w9yGuBFgWY5yEtvsk5o">
          <ref type="assignedTo">Utrikesutskottet</ref>
        </correspContext>
        <correspAction xml:id="i-iAcEmR6ChHMpcsiGVWsoJ" type="behandlas_i"/>
        <correspContext corresp="i-iAcEmR6ChHMpcsiGVWsoJ">
          <ref type="uppgift">2021/22:UU2</ref>
          <ref type="ref_dok_id">H901UU2</ref>
          <ref type="ref_dok_typ">bet</ref>
          <ref type="ref_dok_rm">2021/22</ref>
          <ref type="ref_dok_bet">UU2</ref>
          <ref type="ref_dok_titel">Utgiftsområde 7 Internationellt bistånd</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction xml:id="i-2bNp2bi21iYExrAzY5vrqC" type="behandlas_i"/>
        <correspContext corresp="i-2bNp2bi21iYExrAzY5vrqC">
          <ref type="uppgift">2021/22:AU7</ref>
          <ref type="ref_dok_id">H901AU7</ref>
          <ref type="ref_dok_typ">bet</ref>
          <ref type="ref_dok_rm">2021/22</ref>
          <ref type="ref_dok_bet">AU7</ref>
          <ref type="ref_dok_titel">Arbetsrätt</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction xml:id="i-5fXkWDAJMeX4wUbBmPjNsk" type="behandlas_i"/>
        <correspContext corresp="i-5fXkWDAJMeX4wUbBmPjNsk">
          <ref type="uppgift">2021/22:UU6</ref>
          <ref type="ref_dok_id">H901UU6</ref>
          <ref type="ref_dok_typ">bet</ref>
          <ref type="ref_dok_rm">2021/22</ref>
          <ref type="ref_dok_bet">UU6</ref>
          <ref type="ref_dok_titel">Internationellt utvecklingsbistånd</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction xml:id="i-C3FhN4wemaJwcB15FQ55zK" type="behandlas_i"/>
        <correspContext corresp="i-C3FhN4wemaJwcB15FQ55zK">
          <ref type="uppgift">2021/22:NU19</ref>
          <ref type="ref_dok_id">H901NU19</ref>
          <ref type="ref_dok_typ">bet</ref>
          <ref type="ref_dok_rm">2021/22</ref>
          <ref type="ref_dok_bet">NU19</ref>
          <ref type="ref_dok_titel">Handelspolitik</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction xml:id="i-3py4MZZjf4mcgRVroHwxX9" type="behandlas_i"/>
        <correspContext corresp="i-3py4MZZjf4mcgRVroHwxX9">
          <ref type="uppgift">2021/22:UU8</ref>
          <ref type="ref_dok_id">H901UU8</ref>
          <ref type="ref_dok_typ">bet</ref>
          <ref type="ref_dok_rm">2021/22</ref>
          <ref type="ref_dok_bet">UU8</ref>
          <ref type="ref_dok_titel">Riksrevisionens rapport om svenskt bistånd till multilaterala organisationer</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction xml:id="i-7kdPk45A6r6bmQFzkHckEv" type="behandlas_i"/>
        <correspContext corresp="i-7kdPk45A6r6bmQFzkHckEv">
          <ref type="uppgift">2021/22:UU10</ref>
          <ref type="ref_dok_id">H901UU10</ref>
          <ref type="ref_dok_typ">bet</ref>
          <ref type="ref_dok_rm">2021/22</ref>
          <ref type="ref_dok_bet">UU10</ref>
          <ref type="ref_dok_titel">Verksamheten i Europeiska unionen under 2021</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction xml:id="i-67MfbTuBe18EZgcPGAWhA2" type="behandlas_i"/>
        <correspContext corresp="i-67MfbTuBe18EZgcPGAWhA2">
          <ref type="uppgift">2021/22:UU9</ref>
          <ref type="ref_dok_id">H901UU9</ref>
          <ref type="ref_dok_typ">bet</ref>
          <ref type="ref_dok_rm">2021/22</ref>
          <ref type="ref_dok_bet">UU9</ref>
          <ref type="ref_dok_titel">Strategisk exportkontroll 2021 - krigsmateriel och produkter med dubbla användningsområden</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
      </correspDesc>
      <textClass>
        <catRef scheme="#docType" target="#mot"/>
        <catRef scheme="#motionType" target="#parti"/>
        <catRef scheme="#motionType" target="#fristående"/>
      </textClass>
    </profileDesc>
  </teiHeader>
  <text>
    <body>
      <div xml:id="i-D9ihETY2T79xyycx5ysud2" type="motHeader">
        <div xml:id="i-UFCsNyFnvx1UYjYBdLfPmz" type="motTitle">
          Motion till riksdagen 2021/22:921 av Nooshi Dadgostar m.fl. (V)
          En svensk utvecklingspolitik för rättvisa, jämställdhet och hållbar
          utveckling
        </div>
      </div>
      <div xml:id="i-4h3Jqh4uRZAvfet1VVt7Tp" type="motBody">
        <div xml:id="i-5YdbAHectSL6j6apbkxyWS" type="TOC">
          <head xml:id="i-A4A9gShSsr69qD1pn5M6Vc">
            1 Innehållsförteckning
          </head>
          <list xml:id="i-AcnRpzup4P5Jwr7PfszNPP">
            <item xml:id="i-7eUA8N2eCcrmWBL1ECbQ8Y" style="indent-level: 1">
              2Förslag till riksdagsbeslut
            </item>
            <item xml:id="i-TBNvdFf3FFrscBDGbSLAvb" style="indent-level: 1">
              3Inledning
            </item>
            <item xml:id="i-NF2pEAEfQ6cKvi44QQgr7M" style="indent-level: 2">
              3.1En orättvis värld
            </item>
            <item xml:id="i-WuaH2ERFMp7qU7YrcamEwH" style="indent-level: 2">
              3.2Utvecklings- och biståndspolitik
            </item>
            <item xml:id="i-73vcy6op32DjVgYZLLs5Y7" style="indent-level: 1">
              4Demokrati och mänskliga rättigheter
            </item>
            <item xml:id="i-UGBkEGVvjQFSs7gfHjzq29" style="indent-level: 1">
              5En feministisk utvecklingspolitik
            </item>
            <item xml:id="i-4FKVMkgGQnCGihEse5namH" style="indent-level: 1">
              6Barns rättigheter
            </item>
            <item xml:id="i-HAtuaB4532DUwH7WUBEPXs" style="indent-level: 1">
              7Hbtq-frågor i utvecklingspolitiken
            </item>
            <item xml:id="i-KXcTuw8L1LjDDXnpTqMrNU" style="indent-level: 1">
              8Funktionshinderperspektiv i utvecklingspolitiken
            </item>
            <item xml:id="i-GkNPKad7tjmKxPhcQRgUuS" style="indent-level: 1">
              9Folkrörelsernas roll i utvecklingspolitiken
            </item>
            <item xml:id="i-8SjXmK12mHfgDTsfVBhJ6L" style="indent-level: 1">
              10Fackliga rättigheter i utvecklingspolitiken
            </item>
            <item xml:id="i-QvyGQVtX7eqTAxwMF8qYiK" style="indent-level: 1">
              11Sveriges politik för global utveckling och Agenda 2030
            </item>
            <item xml:id="i-UF8zebgLfcbJV79Ev7iarm" style="indent-level: 1">
              12Coronapandemins ojämlika effekter
            </item>
            <item xml:id="i-Jdi2yppuTKkTmpsHAcdXv7" style="indent-level: 1">
              13En utvecklingspolitik för rättvisa, jämställdhet och hållbar
              utveckling
            </item>
            <item xml:id="i-XqG7hHP16Z55B4tRgYJBEA" style="indent-level: 2">
              13.1Klimaträttvisa
            </item>
            <item xml:id="i-81CoS4op5ucQFmguMWSzsN" style="indent-level: 2">
              13.2Migration
            </item>
            <item xml:id="i-MtjY6dL5NzdWuFrBERefqV" style="indent-level: 2">
              13.3Vapenexport
            </item>
            <item xml:id="i-QvrepxoStN9v5suwDtUFQA" style="indent-level: 2">
              13.4Skatteflykt och skatteundandragande
            </item>
            <item xml:id="i-L7dr2gENb3P8KxZjPTrVw6" style="indent-level: 2">
              13.5Vatten, sanitet och hygien
            </item>
            <item xml:id="i-79qvyeDXyDpdu56ihjSXNF" style="indent-level: 2">
              13.6EU:s utvecklingspolitik
            </item>
            <item xml:id="i-E4EAQMpaCKpeydsTUxmMk2" style="indent-level: 2">
              13.7Handel och företags ansvar
            </item>
            <item xml:id="i-14sw9Kof6WWWDYpcvVzZPv" style="indent-level: 2">
              13.8Skuldavskrivningar
            </item>
            <item xml:id="i-EdCvhPX9FDz2y8PA7MPunx" style="indent-level: 2">
              13.9IMF och Världsbanken
            </item>
            <item xml:id="i-SZ34b8FtW3GvGjdrbiNaww" style="indent-level: 1">
              14En biståndspolitik för rättvisa, jämställdhet och hållbar utveckling
            </item>
            <item xml:id="i-MU6MyTGeFMoQmK73HkV1uf" style="indent-level: 2">
              14.1En feministisk biståndspolitik
            </item>
            <item xml:id="i-7FiFdwMcufE22jmND3mvw9" style="indent-level: 2">
              14.2Klimatbistånd
            </item>
            <item xml:id="i-6MdYLWnXY5ixDyo9CKWvis" style="indent-level: 2">
              14.3Rätten till utbildning
            </item>
            <item xml:id="i-2uQryBFeYUkcZGZ88s8Bu6" style="indent-level: 2">
              14.4Hållbart jordbruk
            </item>
            <item xml:id="i-JFqUWiZrF6AADkZeuBUSX6" style="indent-level: 2">
              14.5Privatsektorbistånd
            </item>
            <item xml:id="i-59c3HaXEvYrcHdAZQmffK3" style="indent-level: 2">
              14.6Värna biståndet
            </item>
            <item xml:id="i-PG71xq3f4n3vX686sZQzaf" style="indent-level: 2">
              14.7Öka biståndets förutsägbarhet
            </item>
            <item xml:id="i-RuYsqTWLwdNxdVTVCM8UEH" style="indent-level: 2">
              14.8Transparens
            </item>
            <item xml:id="i-Kpy8NaZddZ8PGqzGiYiWoX" style="indent-level: 2">
              14.9Det multilaterala biståndet
            </item>
          </list>
        </div>
        <div xml:id="i-TrSE5jUiLHroALcPW2gwJR" type="motProposal" subtype="förslag">
          <head xml:id="i-T4r4ebJtpJ8xLkr5W3ubmE">
            2 Förslag till riksdagsbeslut
          </head>
          <list xml:id="i-DJCkVaYpnqLoeyuWSPkbxy" style="ol">
            <item xml:id="i-TSC94MeeQxiedWyB1khT8q">
              Riksdagen ställer sig bakom det som anförs i motionen om att
              regeringen bör integrera analys av civilsamhällets villkor och
              förslag för att främja civilsamhällets demokratiska utrymme i
              samtliga strategier som rör utvecklingssamarbetet, och detta tillkännager
              riksdagen för regeringen.
            </item>
            <item xml:id="i-V5JtMSAPgXHLqJSKBVG4Lx">
              Riksdagen ställer sig bakom det som anförs i motionen om att
              regeringen bör utarbeta en strategi för att öka samverkan med
              likasinnade stater i syfte att värna det demokratiska utrymmet
              och tillkännager detta för regeringen.
            </item>
            <item xml:id="i-StjnPGJ4Awe89jWvgyHK5x">
              Riksdagen ställer sig bakom det som anförs i motionen om att
              regeringen bör verka för effektiv finansiering till civilsamhället
              i multilaterala organisationer och i den internationella givarsamordningen
              och tillkännager detta för regeringen.
            </item>
            <item xml:id="i-7VjffJ2Df6A7a1t4taWPcL">
              Riksdagen ställer sig bakom det som anförs i motionen om att
              jämställdhetsperspektivet måste omsättas i praktiken genom hela
              den svenska utvecklingspolitiken och tillkännager detta för regeringen.
            </item>
            <item xml:id="i-HaK1bccTehEyHxNpkfxv7W">
              Riksdagen ställer sig bakom det som anförs i motionen om att
              regeringen snarast bör återkomma med förslag på åtgärder utifrån
              Sidas kartläggning av myndighetens arbete med barnrättsperspektivet
              och tillkännager detta för regeringen.
            </item>
            <item xml:id="i-FWKLmtUMdNTbG2hJrcunnN">
              Riksdagen ställer sig bakom det som anförs i motionen om att
              Sverige som enskilt land såväl som medlem i EU och FN bör verka
              för att stärka barnrättsperspektivet inom det humanitära biståndet
              och tillkännager detta för regeringen.
            </item>
            <item xml:id="i-JWp1mgkaAyowTMhZmG1eWU">
              Riksdagen ställer sig bakom det som anförs i motionen om att
              regeringen bör återkomma till riksdagen med förslag på hur stödet
              till hbtq-organisationer i mottagarländerna kan förstärkas och
              göras mer flexibelt och tillkännager detta för regeringen.
            </item>
            <item xml:id="i-AV18bNfFuavWXfvLBLtKWe">
              Riksdagen ställer sig bakom det som anförs i motionen om att
              målsättningar kring funktionsnedsättning bör skrivas ut så att
              insatser blir mätbara och tillkännager detta för regeringen.
            </item>
            <item xml:id="i-34DdByzBYdNotqsjwuvh5m">
              Riksdagen ställer sig bakom det som anförs i motionen om att
              Sverige bör stärka informationsstödet till folkrörelser och frivilligorganisationer,
              och detta tillkännager riksdagen för regeringen.
            </item>
            <item xml:id="i-9ihCTzzD7KimYxtn4UUibS">
              Riksdagen ställer sig bakom det som anförs i motionen om att
              Sverige bör verka för att Global Deal får ett tydligt stöd och
              tillräcklig finansiering och tillkännager detta för regeringen.
            </item>
            <item xml:id="i-7J9ABwfeKQcaTaRV2nDRjR">
              Riksdagen ställer sig bakom det som anförs i motionen om att
              regeringen bör återkomma med tydliga förslag på hur man ska hantera
              de hinder för utveckling som beskrivs i skrivelsen Politiken för
              global utveckling i genomförandet av Agenda 2030 och tillkännager
              detta för regeringen.
            </item>
            <item xml:id="i-iBvHMWiv2LvoPbeTctAKL">
              Riksdagen ställer sig bakom det som anförs i motionen om att
              Sverige måste koppla allt bistånds- och utvecklingsarbete till
              uppfyllandet av Agenda 2030 och Sveriges politik för global utveckling
              och tillkännager detta för regeringen.
            </item>
            <item xml:id="i-WTRwvLTCSmx3824GN4dk7P">
              Riksdagen ställer sig bakom det som anförs i motionen om att
              regeringen bör slå fast att Sverige aldrig som enskilt land eller
              som medlem i EU ska medverka till att bistånd används för att
              stoppa människor på flykt och tillkännager detta för regeringen.
            </item>
            <item xml:id="i-SxrsmzWU1qNXtAst6nxBp6">
              Riksdagen ställer sig bakom det som anförs i motionen om att
              regeringen bör avstå från vapenexport i sitt exportfrämjande arbete
              och tillkännager detta för regeringen.
            </item>
            <item xml:id="i-7zfpfVRz2Vki9fz1QBXdBi">
              Riksdagen ställer sig bakom det som anförs i motionen om att
              Sverige, som enskilt land såväl som medlem i EU och FN, inom IMF
              och Världsbanken bör verka för att privatisering av vattenresurser
              stoppas, och detta tillkännager riksdagen för regeringen.
            </item>
            <item xml:id="i-2bSAX8tBRuP6DrZLKHWHp6">
              Riksdagen ställer sig bakom det som anförs i motionen om att
              Sveriges arbete med vatten och sanitet behöver fokusera på att
              långsiktigt stärka och bygga nationella system och institutioner
              som kan tillhandahålla hållbara vatten- och sanitetstjänster och
              tillkännager detta för regeringen.
            </item>
            <item xml:id="i-Px3xS5xujjYWPxSsb3cecU">
              Riksdagen ställer sig bakom det som anförs i motionen om att
              Sverige aktivt bör verka för att EU och dess medlemsländer snarast
              tar fram en tydlig färdplan för hur de ska nå sina biståndsmål,
              och detta tillkännager riksdagen för regeringen.
            </item>
            <item xml:id="i-UvdcCfJT2WPf6hAUWbKntK">
              Riksdagen ställer sig bakom det som anförs i motionen om att
              Sverige bör verka för en ökad samstämmighet och effektivitet i
              EU:s utvecklingspolitik, och detta tillkännager riksdagen för
              regeringen.
            </item>
            <item xml:id="i-UTNvvXuWAGYNQ2haFAwRox">
              Riksdagen ställer sig bakom det som anförs i motionen om att
              regeringen bör återkomma med förslag om ökad insyn i den verksamhet
              som Exportkreditnämnden (EKN) och Svensk Exportkredit (SEK) bedriver
              och tillkännager detta för regeringen.
            </item>
            <item xml:id="i-W7kn3V43eE44MUxdFzbChA">
              Riksdagen ställer sig bakom det som anförs i motionen om att
              Sverige ska verka för att de fattigaste länderna får totala och
              villkorslösa skuldavskrivningar, och detta tillkännager riksdagen
              för regeringen.
            </item>
            <item xml:id="i-SRScYLqNJwEs5GHst961CM">
              Riksdagen ställer sig bakom det som anförs i motionen om att
              Sverige bör driva på för en global skuldrevision enligt norsk
              modell för att undersöka vilka fordringar som är legitima och
              tillkännager detta för regeringen.
            </item>
            <item xml:id="i-KHYMFteZHAr6nhe3VmJFZx">
              Riksdagen ställer sig bakom det som anförs i motionen om att
              Sverige som enskilt land såväl som i EU och FN bör agera för att
              uppmärksamma frågan om den växande skuldbördan och ta fram en
              strategi för att förebygga kommande skuldkriser, och detta tillkännager
              riksdagen för regeringen.
            </item>
            <item xml:id="i-5SVdjt4WKJm6HMdCi7CGof">
              Riksdagen ställer sig bakom det som anförs i motionen om att
              Sverige bör verka för en fortsatt revidering av röstfördelningen
              i IMF:s och Världsbankens högsta beslutande organ, guvernörsstyrelsen,
              för att öka utvecklingsländernas inflytande, och detta tillkännager
              riksdagen för regeringen.
            </item>
            <item xml:id="i-XMq6VvFnykfsyKmDuFBcnL">
              Riksdagen ställer sig bakom det som anförs i motionen om att
              Sverige i IMF och Världsbanken bör verka för en reformering av
              institutionernas makroekonomiska krav för att öka möjligheterna
              för låntagare att själva utforma sin ekonomiska politik, och detta
              tillkännager riksdagen för regeringen.
            </item>
            <item xml:id="i-K3kHDgYFgumdhrpBTZV1kh">
              Riksdagen ställer sig bakom det som anförs i motionen om att
              regeringen bör verka för att IMF:s och Världsbankens verksamhet
              anpassas till Agenda 2030 och tillkännager detta för regeringen.
            </item>
            <item xml:id="i-XP5Wko7c8fphJQ4YDm6sn6">
              Riksdagen ställer sig bakom det som anförs i motionen om att
              Sverige som enskilt land såväl som medlem i EU och FN ska verka
              för att allt utvecklingsbistånd ska följa biståndseffektivitetsagendan,
              utgå från respektive mottagarlands egna behov, respektera dess
              suveränitet och inte förknippas med ekonomiska villkor, och detta
              tillkännager riksdagen för regeringen.
            </item>
            <item xml:id="i-DNSwbozbw2XLPYbPyy4jRa">
              Riksdagen ställer sig bakom det som anförs i motionen om att
              Sverige bör ha som mål att minst 50 procent av biståndet ska gå
              till flickor och kvinnor, och detta tillkännager riksdagen för
              regeringen.
            </item>
            <item xml:id="i-LhG5RCPefMZpiuA2EFraAF">
              Riksdagen ställer sig bakom det som anförs i motionen om att
              Sverige bör verka för att EU, relevanta FN-organ, Världsbanken
              och de regionala utvecklingsbankerna förstärker sitt jämställdhetsarbete
              med målet att minst 50 procent av allt utvecklingssamarbete ska
              gå till flickor och kvinnor, och detta tillkännager riksdagen
              för regeringen.
            </item>
            <item xml:id="i-M1adPpEQqyeEfcy4S8wzcp">
              Riksdagen ställer sig bakom det som anförs i motionen om att
              regeringen bör öka andelen bistånd som avsätts för arbete med
              sexuell och reproduktiv hälsa och rättigheter (SRHR) till minst
              10 procent av den totala biståndsbudgeten samt verka inom EU och
              FN för att övriga biståndsgivare följer Sveriges exempel, och
              detta tillkännager riksdagen för regeringen.
            </item>
            <item xml:id="i-QWNvQb7CJiRKvhqdwreUu5">
              Riksdagen ställer sig bakom det som anförs i motionen om att
              regeringen bör öka stödet till sexuell och reproduktiv hälsa och
              rättigheter (SRHR) i det humanitära biståndet och tillkännager
              detta för regeringen.
            </item>
            <item xml:id="i-RtMpufveokZBxJZukM8kt7">
              Riksdagen ställer sig bakom det som anförs i motionen om att
              Sverige inom utvecklingssamarbetet bör verka för inkluderande
              utbildning av hög kvalitet och trygga skolor för både flickor
              och pojkar, och detta tillkännager riksdagen för regeringen.
            </item>
            <item xml:id="i-KYNLaeD34hBZP24vGqaUHs">
              Riksdagen ställer sig bakom det som anförs i motionen om att
              Sverige bör prioritera bistånd inom jordbruk till småskaliga bönder
              och agroekologiska metoder, och detta tillkännager riksdagen för
              regeringen.
            </item>
            <item xml:id="i-EPpqUzhyrze4T6JmFjsgWg">
              Riksdagen ställer sig bakom det som anförs i motionen om att
              Sverige bör utöka stödet till civilsamhällsorganisationer i partnerländer
              och i Sverige inom bistånd till jordbruk, och detta tillkännager
              riksdagen för regeringen.
            </item>
            <item xml:id="i-WhcngNoXhqwyyzm1cTiNrV">
              Riksdagen ställer sig bakom det som anförs i motionen om att
              regeringen bör säkerställa att alla aktörer som arbetar med bistånd
              och utvecklingssamarbete, inklusive de inom den privata sektorn,
              ska följa Sveriges politik för global utveckling samt den svenska
              politikens utvecklingsmål, och detta tillkännager riksdagen för
              regeringen.
            </item>
            <item xml:id="i-7PoeDLFnL9HUhA3B9cmogn">
              Riksdagen ställer sig bakom det som anförs i motionen om att
              regeringen bör verka för att förändringarna i DAC:s regelverk
              inte leder till en urholkning av biståndet och tillkännager detta
              för regeringen.
            </item>
            <item xml:id="i-CbrfZ7pXrVpafNrHe7aNUQ">
              Riksdagen ställer sig bakom det som anförs i motionen om att
              Sverige bör följa Norges exempel och införa ett förbud mot att
              bistånd, exportkrediter, investeringsstöd eller andra former av
              stöd till näringslivet kanaliseras via skatteparadis, och detta
              tillkännager riksdagen för regeringen.
            </item>
            <item xml:id="i-TvvtE2zgYP1ZtorhQMzpBv">
              Riksdagen ställer sig bakom det som anförs i motionen om att
              Sverige inom EU bör verka för att stoppa förslaget att biståndspengar
              ska kunna användas till militär verksamhet, och detta tillkännager
              riksdagen för regeringen.
            </item>
            <item xml:id="i-Ktdgx3fAGGEs7Uq9fSCFfD">
              Riksdagen ställer sig bakom det som anförs i motionen om att
              Sverige bör verka för förändringar av DAC:s regelverk så att biståndet
              värnas och kostnader för flyktingmottagande, skuldavskrivningar
              och utländska studenter inte ska kunna räknas som bistånd, och
              detta tillkännager riksdagen för regeringen.
            </item>
            <item xml:id="i-BPBuSNY1pVG3jBKLHPkRwo">
              Riksdagen ställer sig bakom det som anförs i motionen om att
              regeringen bör återkomma med förslag om hur biståndets bristande
              förutsägbarhet till följd av växelkursfluktuationer kan motverkas
              och tillkännager detta för regeringen.
            </item>
            <item xml:id="i-GLR65aqkZdmjScF8xPbuWi">
              Riksdagen ställer sig bakom det som anförs i motionen om att
              regeringen bör återkomma med förslag om hur banker kan säkerställa
              transaktioner genom biståndsaktörer för att utföra biståndsinsatser
              i s.k. högriskländer och tillkännager detta för regeringen.
            </item>
            <item xml:id="i-Pczh4bGZvGNwjPsea1ZZvW">
              Riksdagen ställer sig bakom det som anförs i motionen om att
              regeringen bör stärka transparensen inom biståndet inom de områden
              där det i dag finns brister och tillkännager detta för regeringen.
            </item>
            <item xml:id="i-LU1a2aZKMCG5zfSoFYQwyA">
              Riksdagen ställer sig bakom det som anförs i motionen om att
              Sverige bör verka för att fler länder ökar sitt kärnstöd till
              det multilaterala biståndet, och detta tillkännager riksdagen
              för regeringen.
            </item>
          </list>
        </div>
        <div xml:id="i-2JQbqrz9M7k3cziaKypJrA" type="motContent">
          <head xml:id="i-J8p3BjfPjEuwmDd6Lqxcbm" type="h1">
            3 Inledning
          </head>
          <p xml:id="i-E7CeUiA79VwjCZMkDUoKgr">
            Vänsterpartiet vill se en rättvis och jämlik värld där alla människor
            har samma möjlig­heter och frihet att leva det liv de vill. Vi
            vill se en värld för nuvarande och kommande generation som inte
            överskrider planetens gränser. En värld där alla människor kan
            leva i frihet från fattigdom, frihet från orättvisor, frihet från
            våld, frihet från rasism, frihet till våra kroppar och till vår
            kärlek och frihet att se våra barn växa upp i trygghet och få
            den kunskap och det stöd de behöver för att bli det bästa de kan.
            Vi vill att alla människor ska kunna ha ett arbetsliv där vi förverkligar
            oss själva och där vi får en god lön och pension. Varje människas
            frihet hänger samman med alla människors frihet, med ett samhälle
            som tillåter och gör den möjlig. Det är i rättvisa och jämlika
            samhällen männi­skors frihet växer sig som starkast. Vänsterpartiet
            arbetar för att skapa ett samhälle för alla – inte bara några
            få.
          </p>
          <head xml:id="i-Ur3TgcGwcf1uqCXsSrqtv5" type="h2">
            3.1 En orättvis värld
          </head>
          <p xml:id="i-6TfyiDbS83KeoRc3xv91Kh">
            Den extrema fattigdomen i världen – antalet människor som lever
            på mindre än 1,9 USD per dag – minskade kraftigt under de senaste
            decennierna fram till 2016. Dock lever fortfarande mer än halva
            jordens befolkning på mellan 2 och 10 USD om dagen. 8 av 10 barn
            får i dag vaccin mot mässling. Medellivslängden i världen har
            stigit till över 70 år och barnadödligheten sjunkit till under
            4 procent. Mödradödligheten har halverats till följd av en snabb
            utveckling på 2000-talet, även om millenniemålet om att minska
            mödradödligheten med tre fjärdedelar inte nåddes. Barnadödligheten
            har också halverats och minskat i alla världens regioner.
          </p>
          <p xml:id="i-QodL372dT6u4ZwEq6ydMpP">
            Samtidigt rapporterar FN att andelen svältande människor av världens
            befolkning ökar för femte året i rad. Sedan 2016 har andelen svältande
            människor ökat, efter över ett decennium av minskning. Antalet
            svältande började stiga redan 2014. Världen är inte på väg att
            uppnå det globala målet om att avskaffa hunger till 2030. 26 procent
            av världens befolkning – ungefär 2 miljarder människor – hade
            otillräckligt med mat under 2019 till följd av konflikter, klimatpåverkan
            och bristande resurser. Effekterna av coronapandemin har ytterligare
            kraftigt ökat svälten med upp till 161 miljoner människor under
            2020.
          </p>
          <p xml:id="i-WfvRqyumfs8v2URNKL1nFJ">
            Vår värld är trots en hel del förbättringar fortfarande präglad
            av djupa orättvisor. Klyftorna är stora mellan fattiga och rika
            människor, fattiga och rika länder och mellan kvinnor och män.
            Den rikaste procenten äger lika mycket som de övriga 99 procenten.
            Redan innan coronapandemin upplevde världen klyftor på extrema
            nivåer som ständigt växte; nu har coronakrisen bidragit till en
            ökning av ekonomisk ojämlikhet i nästan alla världens länder –
            samtidigt. Det har aldrig hänt när statistik har förts. Enligt
            Oxfams rapport The Inequality Virus var förmögenhetstillväxten
            bland de 10 rikaste miljar­därerna sedan pandemin började mer
            än tillräcklig för att förhindra att någon i världen föll i fattigdom
            p.g.a. viruset och för att betala för vaccin för hela jordens
            befolkning. Om kvinnor och män var lika representerade i de sektorer
            som har påverkats negativt av coronapandemin hade 112 miljoner
            färre kvinnor varit i hög risk att förlora sina inkomster eller
            jobb.
          </p>
          <p xml:id="i-THu64pZLRKTCiTttu2ngsT">
            Fattigdomen, ojämlikheten och ojämställdheten får konsekvenser.
            Över 2 miljarder människor saknar i dag tillgång till rent vatten.
            Var 90:e sekund dör en kvinna till följd av komplikationer vid
            en graviditet. Av dessa dödsfall sker 99 procent i fattiga länder.
            Samtidigt ser vi hur demokratin är på tillbakagång runt om i världen.
            Reaktionära, patriarkala och rasistiska strömningar, ofta med
            stöd av en ekonomisk elit, skördar framgångar genom att rikta
            udden mot de redan mest utsatta och förstöra miljön och klimatet.
            I denna tid behövs en kraftfull politik för jämlikhet, rättvisa
            och hållbar global utveckling.
          </p>
          <head xml:id="i-NyYjjeWEUHmqCmrsWJgrGA" type="h2">
            3.2 Utvecklings- och biståndspolitik
          </head>
          <p xml:id="i-SHiTHbcQNttXcXDgdc1jzR">
            Det finns tillräckligt med resurser för att utrota fattigdomen
            och ge alla människor ett värdigt liv. I stället för en rättvis
            fördelning hamnar merparten av världens resurser fortfarande i
            den rika delen av världen och hos den rikaste delen av befolkningen.
            Vår värld är orättvis därför att det finns de som tjänar på orättvisorna.
            Vänsterpartiet menar att utveckling och fattigdomsbekämpning kräver
            en rad åtgärder på en rad områden: en klimatpolitik där de rika
            länderna och de multinationella företagen tar sitt ansvar, ett
            arbete för jämställdhet där kvinnor i fattiga länder sätter dagordningen,
            tydligare globala regler för utländska investeringar och rättvisa
            handelsregler, ett stopp för skatteflykt och skatteundandragande,
            ett skarpare regelverk för vapenhandel, skuldavskrivningar samt
            en effektiv biståndspolitik som följer och slår vakt om biståndets
            principer. I grunden anser vi att det krävs en ny ekonomisk världsordning
            med en tydlig omfördelning av makt och resurser från rika länder
            och rika människor till fattiga länder och fattiga människor,
            och från män till kvinnor.
          </p>
          <p xml:id="i-8oAqRfPc5SXwwbaDaWjSER">
            Biståndspolitiken är en del av utvecklingspolitiken, en viktig
            komponent för att nå utvecklingsmålen och utrota fattigdomen,
            men långt ifrån den enda vägen. Det samlade globala biståndet
            uppgår till omkring 175 miljarder USD per år. För varje biståndskrona
            som går från den rika delen av världen till den fattiga går över
            tio kronor i motsatt riktning i form av skatte- och kapitalflykt.
            Att vända denna utveckling är en central del i arbetet med att
            skapa en mer jämlik värld. Utifrån det samlade biståndets relativt
            sett små summor är det extra viktigt att värna biståndet. Det
            är också centralt att den samstämmighetspolitik som slagits fast
            både inom den svenska utvecklingspolitiken och inom EU och FN
            får ett mer kraftfullt genomslag. Det är endast så vi kan nå en
            mer rättvis värld.
          </p>
          <p xml:id="i-EFSVJ4pozebHmhkEqwhX5e">
            När det gäller biståndet ledde finanskrisen 2008 till att världens
            givarländer i allt mindre utsträckning lever upp till sina biståndsåtaganden.
            Detta samtidigt som krisen slog som hårdast mot många fattiga
            länder som fått det ännu svårare att på egen hand ta sig ur fattigdom.
            Den trenden har kommit igen under coronapandemin; allt fler länder
            minskar på sitt bistånd på samma gång som förtrycket slår hårdast
            mot de mest utsatta. I dag är vi långt ifrån FN:s mål från 1970
            om att givarländerna ska avsätta 0,7 procent av sin BNI till bistånd.
            Även om det globala biståndet ökar räknat i USD så har det legat
            stilla på 0,3 procent av givarländernas BNI sedan 2005. Samtidigt
            ser vi hur utrikespolitiken och biståndspolitiken påverkas av
            nationalistiska strömningar och inrikespolitiska ambitioner.
          </p>
          <p xml:id="i-CFyXJzRxc85EWiZQW3T5xb">
            Den svenska utvecklingspolitiken har förbättrats i och med regeringsskiftet
            2014. Uppdateringen av Sveriges politik för global utveckling
            (PGU) och sammankopplingen med Agenda 2030 samt det nya policyramverket
            är steg i rätt riktning. Så också den feministiska utrikespolitiken
            som innehåller många förslag som Vänsterpartiet tidigare motionerat
            om och drivit. Men ska vi få till en jämlik och jämställd värld
            som är hållbar för kommande generationer måste mer till och att
            vi är beredda på att göra det som krävs.
          </p>
          <head xml:id="i-K4aTJoJ1P98xXaPpMaK4XF" type="h1">
            4 Demokrati och mänskliga rättigheter
          </head>
          <p xml:id="i-HMXTrgtG7y7Aku5zf4gRYw">
            För Vänsterpartiet är demokrati och mänskliga rättigheter inte
            förhandlingsbara. Vi försvarar FN:s deklaration om de mänskliga
            rättigheterna där mötesfrihet, organisa­tionsfrihet, strejkrätt,
            yttrandefrihet, religions- och övertygelsefrihet samt allmänna,
            fria och hemliga val framhålls som nödvändiga beståndsdelar i
            ett demokratiskt samhälle. Lika stor vikt läggs vid sociala framsteg
            och förbättrade levnadsvillkor. Det innebär att rätten till arbete,
            utbildning, bostad, vård, omsorg och kultur är nödvändig för ett
            människovärdigt liv och ett demokratiskt samhälle. När alla människor
            på allvar har möjlighet att bestämma över sina egna liv kan verklig
            demokrati uppnås.
          </p>
          <p xml:id="i-Qfxs7eED2P25TQvu9sxa9z">
            Amnesty konstaterar i sin årsrapport om situationen för de mänskliga
            rättigheterna 2020/21 att pandemin har blottat en systematisk
            ojämlikhet över hela världen där etniska minoriteter, hälso- och
            sjukvårdsarbetare och kvinnor hör till dem som drabbats värst.
            Framväxten av en allt mer demoniserande politik märks världen
            över, med militär­maktens kupp och övergrepp på sin egen befolkning
            i Myanmar som ett tydligt exem­pel, och Kinas systematiska övergrepp
            mot uigurer som ett annat. Krigen i Jemen och Syrien, konflikten
            i Sydsudan, stridigheterna i Etiopien och omvärldens oförmåga
            att hantera dem samt ta hand om de människor som flyr från våldet
            beskrivs också som misslyckanden för världssamfundet. Den rika
            delen av världens, framför allt EU:s och USA:s, oförmåga att stå
            upp för flyktingars mänskliga rättigheter möter skarp kritik från
            Amnesty.
          </p>
          <p xml:id="i-7GLkoA2anUbQ5UgwG616wH">
            I flera länder runt om i världen är situationen fortsatt svår
            när det gäller mötesfrihet och föreningsfrihet. I Turkiet ökar
            gripandet av kvinnorättskämpar som organiserar sig och demonstrerar
            för kvinnors rättigheter, i samband med landets utträde ur Europa­rådets
            konvention mot våld mot kvinnor (Istanbulkonventionen). Kinas
            behandling av individer och organisationer som uppfattas som regimkritiska
            är hårdare än tidigare. I Ryssland arresteras fredliga demonstranter,
            journalister och åskådare. Vissa av dem häktas godtyckligt, andra
            döms till böter efter orättvisa rättegångar. Polis tillåts använda
            övervåld och uppmuntrar även andra grupper att utföra våld mot
            demonstranter. Under 2020 har strejker och demonstrationer förbjudits
            i Belarus, Guinea, Senegal och Togo och mötts av extrem brutalitet
            i Bolivia, Chile och Ecuador. I Iran och Irak har mass­arresteringar
            genomförts vid protester. I Colombia har användning av dödliga
            vapen mot demonstranter, överdriven och olaglig användning av
            mindre dödliga vapen som tårgas, olagliga kvarhållanden och tortyr
            riktats mot människor i protesterna i Cali som började i april
            2021 och spred sig över landet.
          </p>
          <p xml:id="i-BprFXNxjqUoWkXDwp164uF">
            Amnesty uttrycker också fortsatt oro över hur staters fokusering
            på terrorbekämp­ning och säkerhet omdefinierar relationen mellan
            individers fri- och rättigheter och staters makt. De beskriver
            utvecklingen som ett skifte från ett synsätt där det är regeringars
            skyldighet att garantera medborgarnas säkerhet så att de kan åtnjuta
            sina rättigheter till ett synsätt där regeringar måste inskränka
            människors rättigheter för att kunna garantera deras säkerhet.
            Organisationen exemplifierar EU:s agenda för terror­bekämpning,
            lanserad i december 2020, som utlovade att utnyttja teknologi
            för att skydda människor från våldsamma attacker. Men agendan
            har i stället kraftigt utökat övervakningskapaciteten och användningen
            av prediktiv teknologi på bekostnad av yttrandefrihet och rätten
            till integritet, rättvis rättegång och icke-diskriminering. Regeringar
            i Frankrike, Italien, Malta och på annat håll har fortsatt att
            hindra och kriminalisera civilsamhällesorganisationer vars arbete
            involverar att rädda eller tillhandahålla humanitärt bistånd till
            migranter och asylsökande, i terrorbekämpningens namn.
          </p>
          <p xml:id="i-5EsSuegUXzVmjXLSuWWKDx">
            Samtidigt beskriver Amnesty hur inskränkningar av mänskliga rättigheter
            möter motstånd runt om i världen. Inte minst de feministiska rörelser
            som arrangerat omfattande protester mot inskränkt aborträtt och
            drivit kampanjer i kölvattnet av metoo. De omfattande demonstrationerna
            av Black Lives Matter-rörelsen i USA, som spridit sig över hela
            världen, och protesterna i Indien mot repressiva jordbrukslagar
            och mot växande antimuslimism är andra positiva exempel.
          </p>
          <p xml:id="i-Fwkth7MbYXyGKkHzP2qosr">
            Det oberoende forskningsinstitutet V‑Dem Institute vid Göteborgs
            universitet granskar den demokratiska utvecklingen i världen.
            I sin årsrapport för 2021 beskriver de att om 2019 var året av
            protester, blev 2020 året av nedstängning p.g.a. corona­pandemin.
            Demokratin i världen har stadigt växt sig starkare under 1900-talet
            och gör det i vissa länder än i dag. Dock är demokratins nivå
            som den genomsnittliga globala medborgaren åtnjöt 2020 nere på
            nivåer världen hade runt 1990. Den vanligaste typen av regim är
            diktaturer med val, inte minst efter att världens tidigare största
            demokrati, Indien, nu kategoriseras av V‑Dem Institute som en
            diktatur med val. Utvecklingen följer vanligtvis ett liknande
            mönster. Styrande regeringar attackerar först media, facklig organisering
            och civilsamhället och polariserar samhällen genom att inte respektera
            motståndare och sprida falsk information, för att sedan undergräva
            formella institutioner och val. V‑Dem Institute exemplifierar
            tillbakagången med utvecklingen i G20-länder som Brasilien, Turkiet,
            Indien och USA. De nämner även Polen som det land som haft störst
            tillbakagång av demokratiska rättigheter det senast årtiondet.
          </p>
          <p xml:id="i-3qNVeim7rsXksUhn9tBahH">
            Det lokala ägarskapet är en viktig princip inom biståndet. När
            givarländer låter sina egna intressen styra civilsamhällets insatser
            bryter de inte bara mot principen om hur biståndet ska utformas,
            utan de ger också stöd för auktoritära regimers påståenden om
            att civilsamhället är styrt utifrån – en argumentation som ofta
            används av auktoritära regimer för att misstänkliggöra organisationer
            och ibland även kriminalisera dem genom att kategorisera dem som
            utländska agenter eller spioner.
          </p>
          <p xml:id="i-LjDv7qBYsPYH95djvaMjDn">
            Sida konstaterar i skrivelsen Utnyttjande av utvecklingssamarbetet
            för att motverka det krympande utrymmet för civilsamhället, att
            medan alla 41 nu gällande strategier för svenskt utvecklingssamarbete
            på bilateral, regional och global nivå innehåller skriv­ningar
            om demokrati och/eller mänskliga rättigheter, så nämner endast
            ett fåtal demokratiskt utrymme alternativt gynnsamt samhällsklimat
            för det civila samhället. Vänsterpartiet menar att en översyn
            av strategierna är ett bra steg för att se till att det krympande
            utrymmet finns med som perspektiv i hela det svenska utvecklingsarbetet.
          </p>
          <p xml:id="i-CxLJswXF9T3fZBSdsFFE2t">
            Regeringen bör integrera analys av civilsamhällets villkor och
            förslag för att främja civilsamhällets demokratiska utrymme i
            samtliga strategier som rör utvecklings­samarbetet. Detta bör
            riksdagen ställa sig bakom och ge regeringen till känna.
          </p>
          <p xml:id="i-TtEhZJEd2XdvQjvqit3XaB">
            Sida menar att Sveriges ansträngningar för att värna det demokratiska
            utrymmet skulle kunna stärkas genom ökat internationellt samarbete
            med andra givare. Genom att öka samarbetet och utveckla en gemensam
            kommunikation med andra givare och utvecklingsaktörer blir påverkansarbetet
            i frågor som rör det krympande utrymmet mer effektivt. Vänsterpartiet
            instämmer i att en tydligare samordning med andra likasinnade
            stater är en bra väg framåt för att värna det demokratiska utrymmet.
            Det är en strategi som varit framgångsrik inom andra områden,
            exempelvis sexuell och reproduktiv hälsa och rättigheter (SRHR).
          </p>
          <p xml:id="i-5oTXrBttf3D7VDL25snM6G">
            Regeringen bör utarbeta en strategi för att öka samverkan med
            likasinnade stater i syfte att värna det demokratiska utrymmet.
            Detta bör riksdagen ställa sig bakom och ge regeringen till känna.
          </p>
          <p xml:id="i-GA1w32WP95xbETHvNssGRp">
            Mot bakgrund av de ökande hoten mot människorätts- och miljöförsvarare
            är det mycket viktigt att Sverige påverkar andra givare och multilaterala
            organisationer att ge tydligt och långsiktigt stöd till civilsamhällets
            utsatta aktörer. Stödet ska utgå från organisationernas egna analyser,
            behov och agendor.
          </p>
          <p xml:id="i-EByM2pcdncNYXya6ouAZEK">
            Regeringen bör verka för effektiv finansiering till civilsamhället
            i multilaterala organisationer och i den internationella givarsamordningen.
            Detta bör riksdagen ställa sig bakom och ge regeringen till känna.
          </p>
          <p xml:id="i-NNurjyYkUfAR3RgLGG1psx">
            I en oroande tid måste Sverige vara en konsekvent och tydlig
            försvarare av mänskliga rättigheter och demokrati. Dessa perspektiv
            måste alltid genomsyra vår utvecklingspolitik. Vänsterpartiets
            politik för att möta denna utveckling utvecklas i vår motion Demokratins
            krympande utrymme (2018/19:723).
          </p>
          <head xml:id="i-7vwiPQTFP9633n7fz7vrum" type="h1">
            5 En feministisk utvecklingspolitik
          </head>
          <p xml:id="i-G16PbnAKNv3iBf1f92YLQW">
            Kränkningar av kvinnors rättigheter är det vanligaste och mest
            omfattande brottet mot de mänskliga rättigheterna. Världen över
            begränsas kvinnors liv av diskriminerande lagstiftningar och samhällsnormer.
            Könsdiskriminering är en stor orsak till fattigdom, och kvinnor
            som oftast har det verkliga försörjningsansvaret för familjen
            saknar ofta de mest basala rättigheterna.
          </p>
          <p xml:id="i-SK69JFW5a1Q1ubbLiSnzX2">
            Kvinnors rättigheter är en nyckel till utveckling. Att öka kvinnors
            möjligheter till utbildning och försörjning bidrar till att förbättra
            den enskilda kvinnans ställning och främja jämställdhet i stort
            och bidrar dessutom till hela samhällets utveckling. Samtidigt
            är det viktigt att understryka att kvinnor världen över i högsta
            grad själva är aktörer. Det är därför avgörande att det är kvinnor
            i fattiga länder som sätter dagordningen för arbetet med jämställdhet
            i utvecklingspolitiken och att Sverige verkar för att kvinnor
            finns representerade och inkluderas i alla former av beslutsprocesser.
          </p>
          <p xml:id="i-FdKTbPxos7rbRh7UnoR21h">
            Den pågående coronapandemin har slagit hårt globalt, inte minst
            vad gäller SRHR. När pengar, personal och medicinsk utrustning
            går till att bekämpa coronaviruset så får andra delar av vården
            stå tillbaka. Nedstängda fabriker och begränsade transporter har
            lett till en brist på preventivmedel och abortmediciner vilket
            riskerar att resultera i oönskade graviditeter såväl som ökad
            mödradödlighet, könssjukdomar och hiv. Socialt stigma och tabu
            gör att många kvinnor och flickor får tillgång till preventivmedel
            endast genom enskilda, ibland hemliga, möten med läkare eller
            barnmorska. När rörelse­friheten minskar så blir detta inte längre
            möjligt.
          </p>
          <p xml:id="i-SSGosd6trrwVNjzBkGvzvX">
            Den svenska utvecklingspolitiken ska utgå från två perspektiv:
            fattiga människors perspektiv på utveckling och ett rättighetsperspektiv.
            Både fattigdom och inskränk­ningar av de mänskliga rättigheterna
            tar sig olika uttryck för flickor och kvinnor respektive pojkar
            och män. För att nå framgång på dessa områden behöver ett tydligt
            könsperspektiv inkluderas så att flickors/kvinnors och pojkars/mäns
            skilda villkor synliggörs och politiken utformas så att den undanröjer
            förtryck och diskriminering p.g.a. kön. Vänsterpartiet har tidigare
            drivit på för att jämställdhet ska göras till ett tredje perspektiv
            inom ramen för den svenska globala utvecklingspolitiken och välkomnar
            därför att regeringen infört jämställdhet som ett av tre tematiska
            perspektiv i policyramverket för utvecklingssamarbetet. Det räcker
            dock inte att stanna vid ett formulerat perspektiv. Perspektivet
            behöver tydligt omsättas i praktiken, och längre ned i denna motion
            återkommer vi med konkreta förslag om hur det ska göras inom biståndspolitiken.
          </p>
          <p xml:id="i-WndaraHAj8DxX3tY667jf">
            Jämställdhetsperspektivet måste omsättas i praktiken genom hela
            den svenska utvecklingspolitiken. Detta bör riksdagen ställa sig
            bakom och ge regeringen till känna.
          </p>
          <head xml:id="i-8eyQds4HhfsBdtKQnaNvhm" type="h1">
            6 Barns rättigheter
          </head>
          <p xml:id="i-XKp6auywwqAfXZpvS1TTkU">
            Barn utgör en tredjedel av världens befolkning och närmare hälften
            av befolkningen i de minst utvecklade länderna. Barns rättigheter
            kränks systematiskt världen över och barn utestängs från inflytande.
            15 000 barn dör varje dag och var femte minut dör ett barn till
            följd av våld. Omkring 50 000 flickor gifts bort dagligen och
            fler än 30 miljoner barn befinner sig på flykt. 144 miljoner barn
            saknar tillräckligt med näring för att växa som de ska och över
            700 miljoner barn levde i fattigdom 2020. Ett samhälle som kränker
            barns rättigheter och som inte ser barn som viktiga aktörer fortsätter
            att vara ett samhälle som lägger grunden för framtida fattigdom,
            ojämlikhet mellan flickor/kvinnor och pojkar/män och bristande
            respekt för de mänskliga rättigheterna. Sverige har, som det första
            landet i världen att förbjuda barnaga och som en av initiativtagarna
            bakom FN:s barnkonvention, en viktig roll i arbetet för alla barns
            rättigheter. För Vänsterpartiet är det därför självklart att se
            arbetet för barns rättigheter som en central del i vårt arbete
            för jämställdhet, demokrati och fattigdomsbekämpning.
          </p>
          <p xml:id="i-2zG6WFsYY1KLucwwQ4Grnm">
            De globala utvecklingsmålen, som antogs hösten 2015, har stort
            fokus på barn och unga. 19 av 169 delmål nämner barn uttryckligen,
            och inom ramen för målen åtar sig världens länder att arbeta mot
            våld mot barn, för att stoppa barnäktenskap, barnarbete och andra
            skadliga sedvänjor, se till att alla barn får tillgång till utbildning
            och att de ska kunna känna sig trygga i skolan.
          </p>
          <p xml:id="i-RuDqDRSFM25E2QGNvfZavM">
            Vänsterpartiet har sedan flera år tillbaka drivit frågan att
            ett barnrättsperspektiv ska införas i de för utvecklingspolitiken
            styrande policydokumenten och att regeringen ska se till att barnkonsekvensanalyser
            alltid genomförs vid svenska biståndsprojekt, något som även påpekats
            av FN:s barnrättskommitté. Det är därför glädjande att barnrätts­perspektivet
            numera finns med i policyramverket och att Sida 2016 fick i uppdrag
            av regeringen att kartlägga hur de arbetar med barnrättsperspektivet.
            Kartläggningen som presenterades i maj 2017 visar på en hel del
            brister och presenterar flera förslag på åtgärder. Över fyra år
            senare har några tydliga åtgärder inte presenterats av regeringen.
            Vänsterpartiet vill se att regeringen nu agerar för att säkerställa
            att barnrättsperspektivet stärks i det svenska utvecklingssamarbetet
            och att visionerna i biståndsramverket efterlevs.
          </p>
          <p xml:id="i-AThzAKeM27ykJLANUUuaLM">
            Regeringen bör snarast återkomma med förslag på åtgärder utifrån
            Sidas kartläggning av myndighetens arbete med barnrättsperspektivet.
            Detta bör riksdagen ställa sig bakom och ge regeringen till känna.
          </p>
          <p xml:id="i-MyXpG2pH8o9bjTGY8LGH9w">
            FN:s barnkonvention är central för arbetet med barns rättigheter.
            Vänsterpartiet välkomnar att barnkonventionen inkorporerades i
            svensk lag den 1 januari 2020. Barnkonventionen ställer inte bara
            krav på hur vi agerar i Sverige. Enligt artikel 4.2 i barnkonventionen
            ska Sverige stödja andra länder i deras arbete med att implementera
            barnkonventionen. Barn i väpnade konflikter och på flykt är särskilt
            utsatta. 420 miljoner barn börjar sin dag i en konfliktzon. Barn
            befinner sig dessutom allt oftare i frontlinjen då attacker på
            skolor och sjukhus ökar och tidigare säkra platser har blivit
            strategiska mål. Vissa tvångsrekryteras som barnsoldater eller
            hålls som sexslavar. Barn på flykt nekas i många fall skolgång
            och lider brist på mat och vatten. Vissa separeras från sina familjer.
            Flickor är extra utsatta. Risken för barnäktenskap, barnmammor
            och sexuellt våld ökar under livet på flykt. Om barn inte får
            hjälp att bearbeta sina upp­levelser av konflikter riskerar detta
            att få förödande konsekvenser för deras mentala utveckling.
          </p>
          <p xml:id="i-W6MUXuYKExp1X2Zd8uU21J">
            Vänsterpartiet menar att Sverige har en viktig roll att spela
            i arbetet för att stärka rättigheterna för barn i konflikt och
            på flykt. Under Sveriges två år som medlem i FN:s säkerhetsråd
            (2017–2018) och inom det ordförande för säkerhetsrådets formella
            arbetsgrupp om barn och väpnad konflikt, Children and Armed Conflict
            (CAAC), genomfördes bl.a. viktiga resolutioner om barn och väpnad
            konflikt. Efter tiden i säkerhetsrådet verkar dock frågan ha försvunnit
            från den svenska agendan.
          </p>
          <p xml:id="i-Fi97W4xt9uwtqKyds7NR2G">
            Sverige bör som enskilt land såväl som medlem i EU och FN verka
            för att stärka barnrättsperspektivet inom det humanitära biståndet.
            Detta bör riksdagen ställa sig bakom och ge regeringen till känna.
          </p>
          <p xml:id="i-4QgExNKEEHqntAyDQNMZ6U">
            Vänsterpartiets politik för att stärka barns rättigheter i utvecklingspolitiken
            utvecklas i vår motion En svensk utrikes- och utvecklingspolitik
            för barns rättigheter (2015/16:123). Vår syn på barnkonventionen
            och dess inkorporering i svensk lag utvecklas i vår motion med
            anledning av prop. 2017/18:186 Inkorporering av FN:s konvention
            om barnets rättigheter (2017/18:4082).
          </p>
          <head xml:id="i-Rqc7vkcxkvroK2GNdYmbgw" type="h1">
            7 Hbtq-frågor i utvecklingspolitiken
          </head>
          <p xml:id="i-5QBvzyJRb9JkK1j32bbFCC">
            På flera platser i världen hårdnar förtrycket av hbtq-personer.
            I ett åttiotal stater är samkönade relationer förbjudna. Men även
            i länder där förtrycket är hårt organiserar sig hbtq-personer
            för sina rättigheter. Dessa aktivister har mod och vilja, men
            de behöver stöd i ofta mycket svåra miljöer.
          </p>
          <p xml:id="i-5fEjaqmmrez5oysq3mXwUg">
            Det finns goda exempel på hur Sverige gjort skillnad. Under 2000-talet
            har vi kunnat se att hbtq-personers mänskliga rättigheter har
            förts in som mål i allt fler strategier för svenskt utvecklingssamarbete.
            Enskilda ambassader har gett lokala hbtq-aktivister ett aktivt
            stöd. Genom Sveriges stöd till projektledning, ledarskap och påverkansarbete
            via Riksförbundet för homosexuellas, bisexuellas, transpersoners,
            queeras och intersexpersoners rättigheter (RFSL), har ett stort
            antal av hbtq-rörelsens egna ledare fått ledarskapsutbildning
            och ökad kunskap om rättighetsbaserat arbete. Sverige stöder också
            ett flertal små hbtq-organisationer. Stödet till organisationer
            som arbetar med hbtq-frågor i fattiga länder är i dag inte omfattande
            mätt i kronor, men för de enskilda organisationerna har det en
            avgörande betydelse. Dock finns det ofta hinder för att stödja
            hbtq-organisationer. I länder där samkönade relationer är förbjudna
            finns det stora svårigheter för en hbtq-organisation att ens registrera
            sig och många små hbtq-organisationer i fattiga länder har haft
            svårt att leva upp till de höga krav på revision och uppföljning
            som Sverige ställer. För att Sveriges insatser ska bli meningsfulla
            är det centralt att de projekt och biståndsprogram som genomförs
            planeras och följs upp i dialog med hbtq-rörelsen i det berörda
            landet.
          </p>
          <p xml:id="i-WCZDt2N7cAo4PGk6zg7AqS">
            I dag läggs ansvaret för många projekt på de svenska organisationer,
            t.ex. RFSL, som förmedlar stödet. Det innebär en stor ekonomisk
            risk för dessa organisationer som ofta har begränsade resurser.
            Dagens ordning begränsar därför ibland möjligheterna att gå in
            i projekt i de länder där förtrycket är som hårdast och behovet
            av stöd som störst. Om Sverige ska kunna stödja hbtq-organisationer
            även i länder där situationen för hbtq-personer är som svårast
            krävs en ökad flexibilitet och att man inte lägger det ekono­miska
            ansvaret enbart på aktörer i det civila samhället.
          </p>
          <p xml:id="i-jqvABuJBZjZRtAPCEnEaa">
            Regeringen bör återkomma till riksdagen med förslag på hur stödet
            till hbtq-organisationer i mottagarländerna kan förstärkas och
            göras mer flexibelt. Detta bör riksdagen ställa sig bakom och
            ge regeringen till känna.
          </p>
          <p xml:id="i-SNX1ERLyvK4PM79yeifdSh">
            Vänsterpartiets politik angående internationella hbtq-frågor
            finns närmare beskriven i vår motion Hbtq-frågor i världen (2019/20:3356).
          </p>
          <head xml:id="i-GLoAjxLuvCLXqeLX9FKdju" type="h1">
            8 Funktionshinderperspektiv i utvecklingspolitiken
          </head>
          <p xml:id="i-Sv8vW9Rsox1QEVXBpb87Jj">
            Inkludering av personer med funktionsnedsättning i arbetet med
            Agenda 2030 är bristfälligt både globalt och inom det svenska
            internationella utvecklingssamarbetet. De insatser som görs är
            för få i relation till problemets omfattning. För att ledordet
            ”Leave No One Behind” (”Ingen ska lämnas utanför”) i Agenda 2030
            ska infrias krävs det att arbetet växlar upp betydligt för alla
            de personer i världen som lever med en funktionsnedsättning.
          </p>
          <p xml:id="i-FfBym8eesUV5uxQoU9YCnU">
            Över en miljard människor lever med funktionsnedsättning och
            80 procent av alla med funktionsnedsättning beräknas leva i fattigdom.
            800 miljoner människor med funktionsnedsättning lever i låg- och
            medelinkomstländer. En av fem bland världens allra fattigaste
            har en funktionsnedsättning, och antalet förväntas öka. Diskrimineringen
            och stigmatiseringen som personer med funktionsnedsättning utsätts
            för låser fast dem i ojämlikhet vilket leder till att de ligger
            efter i alla socioekonomiska mätningar över hälsa, utbildning,
            hunger, välstånd och möjlighet till deltagande i samhällslivet.
            Personer med funktionsnedsättning tillhör också de som drabbas
            allra hårdast av klimatförändringen och coronapandemin.
          </p>
          <p xml:id="i-8eGFUCEXmoRz1dmhsTL8PW">
            Personer med funktionsnedsättning återfinns i alla grupper och
            sammanhang och borde inkluderas i alla biståndsinsatser. Kvinnor
            och flickor drabbas särskilt hårt; de underordnas både p.g.a.
            sitt kön och p.g.a. sin funktionsnedsättning. De löper dessutom
            en betydligt högre risk att utsättas för våld och sexuella övergrepp,
            samtidigt som deras tillgång till rättssystemet är sämre. Unga
            kvinnor och flickor med funktionsnedsättning drabbas av könsrelaterat
            våld tio gånger mer än unga kvinnor och flickor utan någon funktionsnedsättning
            enligt FN:s befolkningsfond (UNFPA).
          </p>
          <p xml:id="i-6CTpfX1gVYtqxWXXUZFU7z">
            2020 angav Sida att 0,5 procent av biståndet gick till insatser
            som har personer med funktionsnedsättning som huvudsaklig målgrupp.
            Däremot saknas tydligt uppsatta mål. För att Sveriges utvecklingspolitik
            ska göra framsteg med att inkludera personer med funktionsnedsättning
            måste det åtminstone finnas mål att sträva efter, uppnå och följa
            upp.
          </p>
          <p xml:id="i-EK3fgYfp5Pt24DShazzHrz">
            Målsättningar kring funktionsnedsättning bör skrivas ut så att
            insatser blir mätbara. Detta bör riksdagen ställa sig bakom och
            ge regeringen till känna.
          </p>
          <head xml:id="i-2d7S87haf7Zzd3PrhctKM4" type="h1">
            9 Folkrörelsernas roll i utvecklingspolitiken
          </head>
          <p xml:id="i-RiA3BqhyS8td4Bgh9DQoCW">
            Folkrörelser och frivilligorganisationer i Sverige har spelat
            och spelar en viktig roll inom utvecklingspolitiken. En framgångsrik
            svensk utvecklingspolitik förutsätter att vi arbetar via de multilaterala
            organisationerna, med bilateralt samarbete och genom folkrörelserna.
            Tack vare alla de svenskar som ideellt har engagerat sig i solidaritets-
            och biståndsarbetet har svensk utvecklingspolitik dessutom fått
            en tydligare folklig förankring och tillförts viktiga perspektiv.
            Det är viktigt att inte gå miste om, då folkrörelsers intresse
            för specifika frågor ger värdefull kunskap och knyter an med andra
            liknande rörelser runt om i världen. Denna typ av solidarisk globalisering
            ska vi värna. Biståndsorganisationer, kvinnorörelser, hbtq-rörelser,
            fackliga organisationer, demokratiska politiska partier och religiösa
            samfund bidrar med kunskap och påverkansarbete och knyter samman
            världen i specifika frågor.
          </p>
          <p xml:id="i-UG7swi8LeaZor7WKYUXQGy">
            En viktig, om än liten, del av folkrörelsernas arbete har varit
            deras informations­arbete. Ett svenskt bistånd av hög kvalitet
            förutsätter en svensk biståndsdebatt av hög kvalitet. Vi behöver
            ta till vara den enorma kompetens och erfarenhet som finns i folkrörelserna,
            både när det kommer till utformningen av biståndet och i den breda
            utvecklingsdebatten. Under den borgerliga regeringen skars anslagen
            för informations­arbetet kraftigt ned och en egeninsats infördes.
            En direkt konsekvens blev att flera mindre resursstarka organisationer
            fick svårt att delta i utvecklingsdebatten och en rad tidskrifter
            om utvecklingsfrågor tvingades lägga ned. Sedan några år tillbaka
            finns inte längre ett system för egeninsatser; i stället kan organisationer
            få stöd via informations­anslaget. Det är fortsatt viktigt att
            det finns ett informationsanslag så att de kunskaper, erfarenheter
            och nätverk som byggs upp via svenska organisationers utvecklings­samarbete
            också kan ge tillbaka i form av information, förslag och förståelse
            av verkligheter som partners till svenska folkrörelser verkar
            i. Informationsstödet har en viktig roll att fylla och det bör
            stärkas.
          </p>
          <p xml:id="i-NuJif12U8suBPd9LqNBnjJ">
            Sverige bör stärka informationsstödet till folkrörelser och frivilligorganisationer.
            Detta bör riksdagen ställa sig bakom och ge regeringen till känna.
          </p>
          <p xml:id="i-Nvp9AAxSoRMqqQKCAMrR2T">
            Civilsamhället har en central roll i demokratiska system och
            för den demokratiska utvecklingen. Det fungerar både som vakthund
            och som visselblåsare när övergrepp har begåtts eller rättigheter
            kränkts, som ansvarsutkrävare för utlovade reformer och beslut,
            men också som informationskälla för såväl befolkningen inom det
            aktuella landet som omvärlden. Sedan en tid tillbaka har vi sett
            hur regimer på flera håll i världen begränsar folkrörelsernas
            och civilsamhällets utrymme. Flera länder har infört lagar som
            begränsar möjligheterna för frivilligorganisationer att ta emot
            bidrag från andra länder. Vänsterpartiets politik för att möta
            denna utveckling beskrivs närmare i vår motion Demokratins krympande
            utrymme (2018/19:723).
          </p>
          <head xml:id="i-Dfa9nqr18L7aqmL6sfbm7T" type="h1">
            10 Fackliga rättigheter i utvecklingspolitiken
          </head>
          <p xml:id="i-RgSUi67MoLQLHT9ZjsruHN">
            Att få organisera sig i fria och oberoende fackföreningar är
            en grundläggande mänsklig rättighet. Trots det är det i många
            av världens länder fortfarande förknippat med stor fara. Runt
            om i världen avskedas, trakasseras, fängslas och t.o.m. mördas
            modiga kvinnor och män bara för att de valt att organisera sig
            på sina arbetsplatser och krävt sina grundläggande rättigheter.
          </p>
          <p xml:id="i-UJgdpT3oKCM1i5NirQpUL5">
            Att säkerställa löntagarnas rättigheter på arbetsmarknaden är
            centralt för att lägga grunden för en socialt, ekonomiskt och
            miljömässigt hållbar utveckling. Ska fattig­domen och de ekonomiska
            klyftorna minska krävs fria fackföreningar som garanterar att
            den ekonomiska tillväxten kommer fler till del och att företagens
            vinster fördelas på ett mer rättvist sätt. Klyftorna mellan kvinnor
            och män kommer inte att kunna bekämpas om man inte säkerställer
            kvinnors rättigheter på arbetsmarknaden.
          </p>
          <p xml:id="i-Pvmio64zB2n1rs7J8g1SZ6">
            Fackliga rättigheter hotas världen över, enligt världsfacket
            International Trade Union Confederation (ITUC). I deras globala
            rättighetsindex för 2020, som rankar situationen i 142 länder
            utifrån 97 internationellt erkända indikatorer, beskriver de en
            oroväckande utveckling som en viktig orsak till att inkomstklyftorna
            i världen ökar. Länder som Kambodja, Bangladesh, Indien, Turkiet
            och Kina, där många svenska företag i dag har sin produktion,
            tillhör de sämst rankade. ITUC identifierar tre centrala områden
            i årets rapport: ett krympande demokratiskt utrymme både inom
            länder och på arbetsplatser, användande av övervakning för att
            skrämma arbetare och betydelsen av fungerande lagstiftning.
          </p>
          <p xml:id="i-NyUCM3N1ULARknrJzn4uwC">
            När S-MP-regeringen tillträdde lanserade den Global Deal, ett
            internationellt initiativ för att främja välfungerande arbetsmarknadsrelationer
            mellan arbetsgivare och löntagare och anständiga arbeten, med
            tydliga referenser till ILO:s Decent Work Agenda. Global Deal
            lanserades tillsammans med ILO och OECD som har tagit över ansvaret
            för att driva vidare satsningen. Syftet med Global Deal är att
            utveckla en plattform för att lyfta frågan om partssamverkan och
            att stärka befintliga samverkans­strukturer. Satsningen har varit
            framgångsrik och intresset är stort: en lång rad stater, företag,
            fackföreningar och andra organisationer har anslutit sig. Fackföreningar
            beskriver hur satsningen möjliggjort en öppen dialog med företag
            där de kunnat framföra skarp kritik och verka för förbättringar.
            Samtidigt har möjligheterna till ansvarsutkrävande ifrågasatts,
            som är av vikt för att satsningen ska få effekt. När ansvaret
            för Global Deal har flyttats till OECD och ILO är det särskilt
            viktigt att det påbörjade arbetet fortsatt får tydligt stöd från
            svenskt håll.
          </p>
          <p xml:id="i-4f5x2AszcgU3vF2xjYoLiG">
            Sverige bör verka för att Global Deal får ett tydligt stöd och
            tillräcklig finansiering. Detta bör riksdagen ställa sig bakom
            och ge regeringen till känna.
          </p>
          <head xml:id="i-N7sdRiCUpJLUdixJhSngLH" type="h1">
            11 Sveriges politik för global utveckling och Agenda 2030
          </head>
          <p xml:id="i-L3Vm4WcbnBHJNfBjRmXrf5">
            Grunden för svensk utvecklingspolitik är Sveriges politik för
            global utveckling (PGU). Det har gått 18 år sedan en enig riksdag
            antog propositionen Gemensamt ansvar: Sveriges politik för global
            utveckling, och därigenom slog fast att utvecklingspolitiken skulle
            genomsyras av ett rättighetsperspektiv och utgå från de fattigas
            perspektiv på utveckling. Samtidigt slog riksdagen fast att svensk
            politik måste vara samstämmig, dvs. alla politikområden måste
            bidra till att uppfylla utvecklingspolitikens mål om rättvis och
            hållbar global utveckling. Vänsterpartiet välkomnade PGU. För
            oss är det centralt att svensk utvecklingspolitik utgår från PGU,
            att internationell utvecklings­politik handlar om mer än bara
            bistånd och att det krävs samstämmighet mellan alla politikområden
            för att nå utvecklingspolitikens mål.
          </p>
          <p xml:id="i-TF7PgRck4j6wZgWQfW8oFe">
            PGU var visionär och nydanande när den kom. Flera länder och
            organisationer har de senaste åren utvecklat egna policyer och
            riktlinjer för samstämmighet. När världens stater 2015 enades
            kring nya hållbarhetsmål i Agenda 2030 var samstämmigheten en
            bärande princip. För att förstå hur utveckling skapas, eller motverkas,
            måste man analysera all politik som påverkar utveckling. Det är
            välkommet att de regeringar som suttit vid makten sedan PGU först
            antogs har uppdaterat och utvärderat politiken med jämna mellanrum.
            S‑MP-regeringens uppdatering av arbetet med PGU och samman­kopplingen
            med Agenda 2030 är också välkommen. 18 år efter att PGU antogs
            är det dock uppenbart att svensk politik fortfarande inte är samstämmig.
            De stora mål­konflikterna och hindren för en kraftfull utvecklingspolitik
            kvarstår, och samtliga regeringar har misslyckats med att presentera
            konkreta förslag på hur de ska hanteras. Här finns vapenexporten,
            EU:s jordbrukspolitik och skatteflykten som några av de klarast
            lysande exemplen. Samtidigt har S‑MP-regeringen under mandatperioden
            tagit eller aviserat politiska beslut som går rakt emot målen
            i PGU. Oviljan att stå bakom offentlig land-för-land-rapportering
            på EU-nivå, motståndet att häva patentet på vaccin mot covid-19
            under pandemin, fortsatta åtstramningar av de svenska asyllagarna,
            exportsatsningar riktade till diktaturer, oviljan att införa lagstiftning
            om företags ansvar för mänskliga rättigheter och den otillräckliga
            lagstiftningen för att begränsa vapenexport till diktaturer, är
            några av dem.
          </p>
          <p xml:id="i-W4NYKafuDy9augxKJUP7yw">
            I S-MP-regeringens uppdatering av PGU 2018 – skrivelsen Politiken
            för global utveckling i genomförandet av Agenda 2030 – lyfts fem
            mål- och intressekonflikter. Regeringen beskriver arbetet med
            mål- och intressekonflikter som ”komplext och resursintensivt”
            samt att det innebär att ”målkonflikter behöver synliggöras och
            bli föremål för medvetna och övervägda val”. Trots det är endast
            en av de mål- och intressekonflikter som lyfts fram i skrivelsen
            en tydlig målkonflikt: ”satsningar på hållbar energi kontra fattigdomsbekämpning”.
            De övriga rör företagande på svåra marknader, hållbar konsumtion
            och produktion, krigsmaterielexport och skatteflykt. Regeringen
            beskriver inom dessa områden hur svenska företag har ett stort
            ansvar i att agera ansvarsfullt på svåra marknader, att konsumtion
            och produktion behöver ställas om för att bli mer hållbar, att
            exporten av krigsmateriel hotar en rättvis och hållbar utveckling
            samt att skatteflykt från fattiga länder hindrar utvecklingen.
            Ingenstans tydliggörs vilka intressen eller mål som står i konflikt
            inom dessa områden. Detta trots att målkonflikter ska synliggöras
            och bli föremål för medvetna val, och, som regeringen skriver,
            är det endast så de kan hanteras.
          </p>
          <p xml:id="i-LzoxuGvoJyTEou6PWrcofZ">
            Vänsterpartiet menar att det snarare handlar om att det finns
            hinder för att nå målen om en hållbar utveckling inom dessa områden
            och att dessa hinder ska motverkas, snarare än ses som målkonflikter.
            För det krävs dock en tydlig politik som inga regeringar, oavsett
            färg, velat driva.
          </p>
          <p xml:id="i-7vU9aYWZWJ8Mo9JX4U9K3c">
            Regeringen bör återkomma med tydliga förslag på hur man ska hantera
            de hinder för utveckling som beskrivs i skrivelsen Politiken för
            global utveckling i genomförandet av Agenda 2030. Detta bör riksdagen
            ställa sig bakom och ge regeringen till känna.
          </p>
          <p xml:id="i-3BZx7G7k5pkD3XoBKntHy8">
            Vänsterpartiets syn på PGU utvecklas i vår motion med anledning
            av skr. 2015/16:182 Politiken för global utveckling i genomförandet
            av Agenda 2030 (2016/17:33).
          </p>
          <p xml:id="i-FxcLKfTRWDosLu1RRUoMnf">
            Antagandet av Agenda 2030 ger den globala utvecklingspolitiken
            en förnyad kraft genom att lyfta upp de viktiga principerna om
            universalitet och samstämmighet. Under de senaste åren har flera
            andra framsteg gjorts inom den globala utvecklingspolitiken och
            de multilaterala regelverken. Klimatmötet i Paris, överenskommelsen
            Addis Ababa Action Agenda om utvecklingsfinansiering och Sendaikonferensen
            där ett nytt ramverk för katastrofriskreducering antogs utgör
            andra exempel. Sammantaget lägger dessa framsteg grunden för en
            utvecklingsagenda som kan föra världen framåt på ett mer hållbart
            sätt. De senaste åren har också FN-systemet, där en stor del av
            utvecklingspolitiken avgörs och som tidigare ofta kritiserats
            för bristen på transparens, blivit mer öppet. Inte minst gäller
            det i processen med framtagandet av Agenda 2030. Framstegen inom
            FN och den ökade öppenheten väcker förhoppningar om ett mer effektivt
            världssamfund bättre rustat att möta dagens och framtidens utmaningar.
          </p>
          <p xml:id="i-P5oTng2HGxZpyLr9rMVLJ">
            Den öppna processen är sannolikt en av de främsta anledningarna
            till att Agenda 2030 på ett helt annat sätt än millenniemålen
            angriper utvecklingsfrågorna utifrån ett helhetsperspektiv. Enligt
            Vänsterpartiet är några av de främsta framgångarna med Agenda
            2030 att målen är universella och omfattar alla jordens stater
            och invånare samt det tydligare jämlikhetsperspektivet. Även barnrättsperspektivet
            och jämställdhets­perspektivet är framträdande, samtidigt som
            vi hade önskat starkare skrivningar och högre ambitioner när det
            gäller det senare, inte minst avseende SRHR.
          </p>
          <p xml:id="i-u6fAiTBBTsHkEvU1dzCHU">
            Vi har vid flera tillfällen påpekat att millenniemålen fick för
            lite utrymme i den tidigare borgerliga regeringens utvecklingspolitik
            mellan åren 2006 och 2014. Alltför mycket av den svenska utvecklingspolitiken
            saknade under denna tid en tydlig koppling till målen, och fattigdomsbekämpning
            fick en undanskymd roll. Att S‑MP-regeringen valde att tydligt
            knyta an till Agenda 2030 i uppdateringen av PGU var därför mycket
            välkommet. Efter skrivelsen från 2018 har dock regeringens ambitionsnivå
            att utveckla och rapportera om PGU i genomförandet av Agenda 2030
            sänkts. Handlingsplanen som gick ut 2020 har inte ersatts av en
            ny. I stället föreslog regeringen (prop. 2019/20:188 Sveriges
            genomförande av Agenda 2030) att resultatredovisningen av PGU
            helt ersätts med en särskild bilaga i budgetpropositionen minst
            en gång per mandatperiod, vilket i praktiken hade inneburit en
            sänkning av ambitionsnivån. Vänsterpartiet motionerade och fick
            i riksdagen gehör för att regeringen vartannat år även ska återkomma
            med en särskild skrivelse om Agenda 2030 där den nuvarande resultatredovisningen
            för PGU inkorporeras. Utvecklingspolitiken präglas dock fortfarande
            av en oförmåga att tydligt låta utvecklingsmålen i Agenda 2030
            styra och få företräde framför andra politiska ambitioner.
          </p>
          <p xml:id="i-5tEjWhrT9i1Ss2jCoYZfVR">
            Sverige måste koppla allt bistånds- och utvecklingsarbete till
            uppfyllandet av Agenda 2030 och Sveriges politik för global utveckling.
            Detta bör riksdagen ställa sig bakom och ge regeringen till känna.
          </p>
          <p xml:id="i-TBBmgfviZCMhuST31V9z2t">
            I vår motion med anledning av prop. 2019/20:188 Sveriges genomförande
            av Agenda 2030 (2020/21:249) utvecklas Vänsterpartiets syn på
            genomförandet av Agenda 2030 både nationellt och i den internationella
            utvecklingspolitiken.
          </p>
          <head xml:id="i-SgR7ZK53xEGg4hEmdG8r8p" type="h1">
            12 Coronapandemins ojämlika effekter
          </head>
          <p xml:id="i-D6JRyQzJh9FXhm8Bpimg8g">
            För första gången sedan de globala målen antogs i Agenda 2030
            har världen backat och kommit längre ifrån att genomföra målen.
            Effekterna av coronapandemin slår särskilt hårt mot de redan mest
            utsatta och kommer att förstärka den redan ojämlika världs­ordningen.
            Enligt FN:s utvecklingsprogram (UNDP) förväntas inkomstförlusterna
            till följd av pandemin överstiga 220 miljarder USD i utvecklingsländer,
            och nära hälften av alla jobb i Afrika riskerar att försvinna.
            Remitteringarna sjönk globalt med 1,6 procent mellan åren 2019
            och 2020 enligt Världsbanken, mindre än vad de flesta förväntade.
            Samtidigt var nedgången i Afrika söder om Sahara 12,5 procent
            under samma tidperiod, vilket kommer att slå oerhört hårt.
          </p>
          <p xml:id="i-FnLJDFdFhUB83hWjm6G8Kd">
            Knappt hälften av jordens befolkning uppskattas ha något socialt
            skyddsnät. Globalt saknar en stor del av alla arbetstagare någon
            form av arbetslöshetsförsäkring. Dessutom arbetar två miljarder
            människor i den informella sektorn där många står utan tillgång
            till sjuklön. Det är människor för vilka en ekonomisk kris får
            mycket kännbara följder. Eftersom kvinnor världen över är hårdare
            drabbade av fattigdom än män riskerar pandemin även att öka ojämställdheten.
            Kvinnor får dessutom betala ett högt pris när mäns våld mot kvinnor
            ökar och sexuell och reproduktiv hälsa och rättigheter får stå
            tillbaka i spåren av pandemin.
          </p>
          <p xml:id="i-UNqkLzEkhrvHs8dZt6ykWc">
            Särskilt allvarlig är situationen för de miljontals människor
            som befinner sig på flykt eller i flyktingläger runt om i världen.
            I fattiga eller krigsdrabbade länder där bristen på såväl rent
            vatten som mediciner är alarmerande och där trångboddheten är
            stor riskerar konsekvenserna av coronapandemin att bli förödande.
            Världshälsoorganisationens (WHO) uppmaningar om social distansering
            och om att tvätta händerna ofta för att undvika smitta blir meningslösa
            när man tvingas leva på en mycket liten yta och när basala förutsättningar
            för hygien och sanitet brister.
          </p>
          <p xml:id="i-E9ZTYxHFTsztruKooHb5YK">
            Världsbanken befarar att fattigdomsbekämpningen i och med coronavirusets
            sprid­ning inte kommer att kunna ske i tillräckligt snabb takt
            för att det globala målet om att utrota den extrema fattigdomen
            till 2030 ska kunna uppnås. Decennier av fattigdoms­bekämpning
            riskerar nu att gå förlorade. Behoven av samarbete mellan världens
            länder för att hantera coronapandemin och de ekonomiska effekterna
            av den är mycket påtagliga.
          </p>
          <p xml:id="i-TaE7AnoWEjiyUqdU1tfm8i">
            Hittills har regeringen bara flyttat runt pengar inom biståndsbudgeten
            för att kunna ge stöd till insatser mot spridningen av covid-19.
            Vid en global pandemi är det naturligt att man behöver göra nya
            avvägningar och prioriteringar. Vänsterpartiets budgetförslag
            för 2022 (2021/22:3278) redogör för hur ett additionellt coronabistånd
            kan åstadkommas.
          </p>
          <head xml:id="i-AZQ7vuvyP7rCuhDYRQcjAE" type="h1">
            13 En utvecklingspolitik för rättvisa, jämställdhet och hållbar
            utveckling
          </head>
          <p xml:id="i-MEYcZRxAXgNpUyK8TtEZ4n">
            Samstämmigheten inom utvecklingspolitiken är central för att
            nå framgång. Att få alla politikområden att sträva åt samma håll
            är givetvis en stor utmaning, så även att formulera en utvecklingspolitik
            som lyckas täcka in alla relevanta områden. OECD:s biståndskommitté
            Dacs granskning av Sveriges utvecklingspolitik 2019, sammanfattar
            i rapporten OECD Development Co‑operation Peer Reviews: Sweden
            2019, Sverige som en erfaren, ambitiös och inflytelserik aktör
            för global hållbar utveckling. Särskilt betonas arbetet med att
            främja jämlikhet och det långsiktiga partnerskapet med multilaterala
            organisationer och det civila samhället. Sveriges utvecklingspolitik
            får även kritik, bl.a. genom bristen på kontextuellt och anpassningsbart
            arbete i fragila partnerländer, där svenskt utvecklingssamarbete
            varit för upptaget med statiska och förutbestämda målsättningar.
            Granskningar har även gjorts av organisationen Center for Global
            Development, som rankar utvecklingspolitiken hos världens 27 rikaste
            länder i The Commitment to Development Index. I rankingen som
            bygger på sju områden – bistånd, finans, teknologi, miljö, handel,
            säkerhet och migration – hamnar Sverige på första plats. Det är
            bara i kategorin säkerhet vi får riktigt dåligt betyg som konsekvens
            av vår omfattande vapenexport. Vänsterpartiet instämmer i kritiken
            mot den svenska vapenexporten, men menar samtidigt att det finns
            många andra brister inom den svenska utvecklingspolitiken som
            måste åtgärdas.
          </p>
          <p xml:id="i-Sj1Zwo3MfQdTQyPKeqRrXm">
            Vänsterpartiet har i denna motion inte avsikten att redogöra
            för all vår politik för en mer rättvis och jämlik värld, utan
            presenterar här vår politik inom de områden där vi ser att Sverige
            har en viktig roll att spela som enskilt land, som medlem i EU
            eller inom världssamfundet.
          </p>
          <head xml:id="i-PH1tKntoou9mkAuHQGMPdy" type="h2">
            13.1 Klimaträttvisa
          </head>
          <p xml:id="i-Dowwv3Xza8scBJae3qnmAf">
            Vänsterpartiet strävar efter klimaträttvisa. Med det menar vi
            att vi tittar specifikt på klimatförändringen utifrån ett rättviseperspektiv
            och på vem som påverkas respektive drabbas av klimatförändringen.
            Situationen i världen i dag kan betecknas som djupt orättvis utifrån
            ett klimaträttviseperspektiv. Kapitalismen fördelar jordens resurser
            extremt ojämlikt, mellan klasser, mellan rika och fattiga länder
            och – i samspel med patriarkala strukturer – mellan kvinnor och
            män.
          </p>
          <p xml:id="i-F14ZMaKkhNjUyWSDwGv2SC">
            Världens rika människor har orsakat klimatförändringen och har
            fortfarande störst påverkan på klimatet. De som drabbas värst
            är däremot världens fattiga människor. Utifrån ett klimaträttviseperspektiv
            är det, vilket även slås fast i FN:s klimatkonvention, de rika
            länderna som har det historiska ansvaret för klimatförändringen
            och som nu även har det största ansvaret för att minska sina utsläpp.
            Dessutom måste de rika länderna ge stöd till de fattiga länderna,
            som drabbas av klimatförändringen. Både för att ställa om sin
            produktion och sina transporter så att de blir mer hållbara och
            för att kunna hantera effekterna av utsläppen från den rika delen
            av världen.
          </p>
          <p xml:id="i-RBcti8u6juEfLUHSsmzSKF">
            Det finns stora skillnader mellan fattiga och rika människors
            klimatpåverkan även inom länder. Vi anser att det behöver synliggöras
            vilka som överskrider sitt miljö­utrymme och med hur mycket, såväl
            nationellt som globalt. Att synliggöra ojämlik­heterna är att
            visa hur det globala klassamhället ser ut i praktiken. Debatten
            som förs om klimatet fäster knappt någon uppmärksamhet alls på
            kön, trots att det är kvinnor som drabbas hårdast av miljöförändringarna
            samtidigt som det är män som belastar miljön mest, i såväl rika
            som fattiga länder. Det handlar om makt och resurser, och världens
            kvinnor har alltjämt inte jämställda levnadsvillkor i förhållande
            till män. Därför är det nödvändigt att lyfta klimatfrågorna ur
            ett genusperspektiv. Vänsterpartiets politik för ökad klimaträttvisa
            utvecklas i vår motionen Klimaträttvisa (2018/19:392) och vår
            politik om klimatomställningen utvecklas i motionen Klimatkrisen
            (2021/22:3277).
          </p>
          <p xml:id="i-BrotwxufS9dzETMrMLhYaN">
            Naturen behöver ett starkare rättsligt skydd. Behoven av att
            skydda miljön rättsligt från brott mot naturen (ekocid) har ökat
            med åren. Gruvbolag, skogsskövlare, fossila energibolag och andra
            exploatörer kommer lätt undan. Kvar blir en förstörd miljö och
            omfattande kostnader som får bäras av hela samhället. Glädjande
            nog har Internationella brottmålsdomstolen (ICC) börjat ta sig
            an miljömål. Det är ett viktigt steg framåt och innebär att vissa
            miljöfall kan tas upp i domstolen inom ramen för brott mot mänsklig­heten.
            Det är bra, men ännu bättre vore en renodlad ekocidtillämpning
            där alla fall med omfattande miljöförstöring, även om de inte
            är direkt kopplade till människors välfärd, skulle vara åtalbara.
            Det skulle skicka en viktig signal om att förstörelse av naturen
            i sig är ett brott. Mer om Vänsterpartiets politik om ekocid går
            att hitta i vår motion Biologisk mångfald (2021/22:3279).
          </p>
          <head xml:id="i-GKthMgdBhy2cZSRs2sJ8pb" type="h2">
            13.2 Migration
          </head>
          <p xml:id="i-BBSjbS6AQdqFqHhTYS9CXY">
            82,4 miljoner människor befinner sig på flykt runt om i världen
            – över 1 procent av världens befolkning – fler än någonsin tidigare.
            35 miljoner av dem, 42 procent, är barn som tvingats på flykt
            p.g.a. förföljelse, konflikt, våld och brott mot de mänskliga
            rättigheterna, enligt FN:s flyktingorgan (UNHCR). 86 procent av
            dem som befinner sig på flykt finns i utvecklingsländer. Dessutom
            lever över 10 miljoner människor som statslösa och nekas därmed
            tillgång till grundläggande rättigheter som utbildning, vård,
            sysselsättning och fri rörlighet. FN uppskattar att över 235 miljoner
            människor är i behov av humanitärt stöd under 2021, vilket är
            den högsta siffran någonsin. 2010 var motsvarande siffra 53 miljoner.
          </p>
          <p xml:id="i-GgQoPpBQPCWibzzYkucwhd">
            Migrationen har många olika orsaker. En del människor tvingas
            på flykt p.g.a. förföljelse och förtryck, krig eller miljöförstöring.
            Andra har aktivt valt att lämna sitt land för karriären, för att
            förbättra sina livsvillkor eller av kärlek. Trots det rekordhöga
            antalet människor på flykt menar UNHCR att världen hade sett ännu
            fler internationella migranter om coronapandemin inte hade inträffat.
          </p>
          <p xml:id="i-82YRjwswQibsqbidq5kkmC">
            Migration i alla dess former påverkar förutsättningarna för utveckling
            i både positiv och negativ riktning. Exempelvis uppskattas världens
            samlade remitteringar – pengar som människor som migrerat sänder
            tillbaka till sina hemländer – motsvara omkring tre gånger så
            mycket som det samlade globala biståndet. Därför är det centralt
            att migra­tionspolitikens alla delar är samstämmiga med utvecklingspolitiken.
            Att rekordmånga människor befinner sig på flykt i dag borde leda
            till att fler stater, framför allt i den rika delen av världen,
            tar ett större ansvar för att erbjuda människor en fristad, men
            också för att finna konstruktiva lösningar på hur migrationen
            ska hanteras. I stället ser vi hur Europa har stängt sig allt
            mer genom att införa gränskontroller och inreseförbud och genom
            att sluta avtal med länder som Turkiet och Libyen för att stoppa
            flyktingar från att ta sig in i Europa, följt av Australien som
            förlägger sitt flyktingmottagande till öar utanför landets gränser
            där flyktingarna lever under miserabla förhållanden.
          </p>
          <p xml:id="i-SJMGaPkMLBfFHxBNUgae3U">
            Anna Roxvall och Johan Persson skildrar i boken Till varje pris,
            de mänskliga konsekvenserna av EU:s migrationspolitik. De beskriver
            den utveckling som Vänsterpartiet länge kritiserat, nämligen att
            länder längs de afrikanska migrations­rutterna – som Niger, Sudan,
            Egypten och Libyen – ska bevaka gränsen mot Europa och ta tillbaka
            medborgare som nekats asyl i EU i utbyte mot bistånd och investeringar,
            allt med Turkietavtalet som förlaga.
          </p>
          <p xml:id="i-2MnCd3WVNQLKNBmYDHpoJu">
            EU har fokuserat sitt engagemang i Libyen på att stoppa flyktingar
            från att ta sig in i Europa, trots att det innebär att de fastnar
            i det krigshärjade landet. Situationen för de flyktingar som befinner
            sig i Libyen är fruktansvärd. Flera rapporter, bl.a. från FN och
            Human Rights Watch, vittnar om flyktingar som säljs som slavar,
            trafficking, sexuella övergrepp och tortyr. Samtidigt betalar
            EU den libyska kustbevakningen för att stoppa båtar med flyktingar
            trots att FN-rapporter beskriver hur den libyska kustbevakningen
            vid upprepade tillfällen har skjutit mot, skjutit sönder och sänkt
            flyktingbåtar samt fört flyktingar tillbaka till förvar i Libyen
            där de intagna utsätts för tortyr, svält och våld­täkter. Roxvall
            och Persson beskriver också hur EU-insatsen Operation Sophia,
            numera kallad Operation Irini, som bevakat vattnen utanför Libyens
            kust från luften, syftat till att undvika direktkontakt med migranter
            i nöd och därmed ansvaret för att rädda liv. I stället har insatsen
            meddelat de libyska miliserna var flyktingarna befinner sig så
            att de har kunnat gripa dem och föra dem tillbaka till Libyen.
            Trots situationen i Libyen och vetskapen om de övergrepp som begås
            startade EU, med Sveriges godkännande, fem nya migrationsrelaterade
            program i Libyen på sammanlagt 61,5 miljoner euro under sommaren
            2019 från en av EU:s biståndsfonder.
          </p>
          <p xml:id="i-Tr62zRM7XSAQYGT6MWvUdW">
            I juni 2018 införde FN individuella sanktioner mot sex libyska
            smugglare. Bland dem finns minst en tidigare milisledare som vid
            tiden för sanktionernas införande ledde en regional kustbevakningsenhet
            i det krigshärjade landet. Samma kustbevakning som alltså får
            stöd av EU. Två av männen på sanktionslistan har varit direkt
            inblandade i avtalen som slutits med Italien om att stoppa människor
            från att ta sig över Medelhavet.
          </p>
          <p xml:id="i-3NU76Zfs4rtbuPzS7jzYzZ">
            Händelseutvecklingen i Afghanistan under augusti 2021, med västvärldens
            militära uttåg och talibanernas återtagande av makten, har tvingat
            människor på flykt. FN befarar att upp till en halv miljon afghaner
            kommer att försöka fly landet innan året är slut. Redan innan
            den pågående krisen hade 2,2 miljoner människor flytt till grann­länder
            och antalet internflyktingar beräknades till 3,5 miljoner människor.
            Afghanistan har länge varit Sveriges största samarbetsland vad
            gäller bistånd. Landet är ett av de fattigaste i världen och lider
            utöver den pågående krisen även av torka och hungersnöd. Därför
            är det viktigt att Sveriges stöd och bistånd till Afghanistan
            fortsätter med oförändrad kraft, samtidigt som afghanska medborgare
            i Sverige ska beviljas uppehålls­tillstånd. Det är även viktigt
            att EU har öppna gränser så att asylrätten respekteras.
          </p>
          <p xml:id="i-TGjSDAv7f8UkzrGuTQQXzR">
            Utvecklingspolitiken har en viktig roll i att bekämpa migrationens
            orsaker, såsom fattigdom, förföljelse, krig, förtryck och miljöförstöring.
            Men utvecklingspolitiken och biståndsinsatser får aldrig användas
            för att hindra människor från att fly eller ta sig just till Europa.
            I och med inrättandet av Asyl‑, migrations- och integrationsfonden
            i EU:s långtidsbudget 2021–2027 är det dock precis det man gör.
            Europaparlamentet och Europeiska unionens råd har antagit att
            medlemsstaterna bör överväga att använda biståndet som incitament
            för mottagarländer att samarbeta i migrationsfrågor. För Vänsterpartiet
            är det centralt att det alltid ska vara de fattigas perspektiv
            på utveckling som styr vart biståndet riktas och hur det bedrivs.
            När utvecklingen inom EU går åt fel håll måste Sverige stå upp
            för asylrätten och de grundläggande principerna för effektivt
            bistånd samt visa hur migration och utveckling hänger ihop och
            kan stärka varandra.
          </p>
          <p xml:id="i-5SrZcNQK6ewkK38brY2kDW">
            Att begränsa migrationen på det sätt EU nu gör strider direkt
            mot hållbarhetsmålen i Agenda 2030. Det går dessutom helt emot
            principerna om hur bistånd ska bedrivas på tre centrala sätt:
            1) Bistånd ska utgå från mottagarens egna prioriteringar och behov.
            En följd av att EU:s bistånd i stället följer givarländernas prioriteringar
            är att utvecklings­program i länder som Namibia och Malawi läggs
            ned med konsekvensen att barn inte längre får gå i skolan eller
            kan besöka läkare och att småbönders skördar minskar. 2) Bistånd
            får inte villkoras på detta sätt, utifrån politiska prioriteringar
            i givarländerna. 3) Flera av de insatser som finansieras med biståndsmedel
            får inte räknas som bistånd. Bland annat handlar det om bistånd
            till gränsbevakning och förvar.
          </p>
          <p xml:id="i-PtLfz6wzAKkdtPxmdqaeVN">
            Skiftet i EU:s utvecklingspolitik innebär också ett avsteg från
            Lissabonavtalet som säger att ”utvecklingspolitikens primära mål
            ska vara minskad, och på lång sikt utrotad, fattigdom”.
          </p>
          <p xml:id="i-NicELM94gqb42oKH2j3p2U">
            Regeringen bör slå fast att Sverige som enskilt land såväl som
            medlem i EU aldrig ska medverka till att bistånd används för att
            stoppa människor på flykt. Detta bör riksdagen ställa sig bakom
            och ge regeringen till känna.
          </p>
          <head xml:id="i-WCbdNkZfxK3mTQjYHnZniH" type="h2">
            13.3 Vapenexport
          </head>
          <p xml:id="i-C5Anwi1fSxq6Joi5rSkLoA">
            Vänsterpartiet vill att Sverige ska vara ett land som konsekvent
            står upp för demokrati och folkstyre, ett land som aktivt och
            konsekvent arbetar för fred och nedrustning samt ett land som
            fördömer varje brott mot de mänskliga rättigheterna, oavsett var,
            av vem eller med vilka motiv de begås. Sverige har alla möjligheter
            att vara ett sådant land. För att nå dit krävs att Sverige slutar
            beväpna auktoritära regimer, länder som befinner sig i krig och
            stater som begår grova och omfattande brott mot de mänskliga rättigheterna.
          </p>
          <p xml:id="i-6SXaUo3G9RNw8beSMg8WNA">
            Sverige är en av världens största vapenexportörer per capita.
            Bland köparna åter­finns en lång rad diktaturer, krigförande stater
            och länder som begår grova och omfattande brott mot de mänskliga
            rättigheterna. Samtidigt som Sverige bidragit med över 500 miljoner
            kronor i humanitärt bistånd till Jemen sedan krigets början exporterar
            Sverige vapen till sex av de nio stater som deltar i den saudiskledda
            koalition som bombar landet, begår krigsbrott och dödar civila.
            Vänsterpartiets syn på vapenexporten till de stater som strider
            i Jemen utvecklas i vår motion med anledning av skr. 2020/21:114
            Strategisk exportkontroll 2020 – krigsmateriel och produkter med
            dubbla användningsområden (2020/21:4015).
          </p>
          <p xml:id="i-MJM4Zz6aFTSjtd3X9toSY6">
            Vänsterpartiet har i ett flertal motioner klargjort vår position
            om den svenska vapenexporten och behovet av ett förbud mot export
            av vapen till länder som kränker de mänskliga rättigheterna, diktaturer
            och krigförande stater. På sikt vill vi avveckla den svenska vapenexporten
            helt. Vänsterpartiets politik om vapenexport utvecklas i vår motion
            med anledning av skr. 2020/21:114 Strategisk exportkontroll 2020
            – krigs­materiel och produkter med dubbla användningsområden (2020/21:4015).
          </p>
          <p xml:id="i-ALvVjBZgmX3AAfAkqM3cJ6">
            När regeringen besöker land efter land som begår grova brott
            mot de mänskliga rättigheterna och är rena diktaturer, i syfte
            att få dem att köpa svenska vapen, agerar den rakt emot de principer
            som utvecklingspolitiken bygger på. I Filippinerna har tusentals
            människor dödats sedan president Duterte tillträdde i juni 2016.
            I vad som av Amnesty beskrivs som en dödandets ekonomi tjänar
            dödspatruller pengar på att mörda påstådda narkomaner och knarklangare.
            Detta har inte hindrat regeringen från att aktivt främja vapenexport
            till landet. Svenska företrädare talar sig varma om export av
            ubåtar och övervakningssystem i filippinsk press och när näringsministern
            besökte landet i november 2016 var vapentillverkaren Saab en självklar
            del av delegationen. Samma vecka som en ny svensk ambassad invigdes
            i Manila öppnade Saab ett nytt försäljnings­kontor i samma stadsdel
            och nu diskuteras en eventuell försäljning av Jas-plan till landet.
          </p>
          <p xml:id="i-YTaEJrNQaS8iKBnZBY9eBR">
            Bläcket hade knappt torkat på fredsavtalet mellan den colombianska
            staten och Farcgerillan innan den svenska regeringen med näringsministern
            i spetsen inledde en offensiv för att sälja Jas-plan.
          </p>
          <p xml:id="i-SZi28MTF1Z3S99ZKEJY1HG">
            Regeringen bör avstå från vapenexport i sitt exportfrämjande
            arbete. Detta bör riksdagen ställa sig bakom och ge regeringen
            till känna.
          </p>
          <head xml:id="i-CynCgGwAG1hXcg7dK3tg3h" type="h2">
            13.4 Skatteflykt och skatteundandragande
          </head>
          <p xml:id="i-PkkoXj6CUAQSdSR7apgdW1">
            Ett av de enskilt största hindren för arbetet mot fattigdom är
            de enorma globala pengaflöden som varje år går från fattiga till
            rika länder genom olaglig och oredovisad skatteflykt. Skatteflykten
            slår sönder möjligheten för fattiga länder att mobilisera sina
            egna nationella resurser. Stora delar av det mervärde som skapas
            genom produktion och investeringar i fattiga länder når aldrig
            befolkningen i länderna. Detta slår särskilt hårt mot länder som
            saknar en effektiv skatteinhämtningsförmåga samt länder där starka
            privata aktörer, exempelvis multinationella företag, har särskilt
            stora möjligheter att påverka och manipulera skattepolitiken och
            skattemyndigheten. Enligt Oxfam beräknas utvecklingsländer förlora
            minst 170 miljarder USD om året för att individer och företag
            gömmer undan pengar i skatteparadis. Utan skatteflykten hade många
            fattiga länder själva haft resurser att minska fattigdom, mödradödlighet
            och hunger. De hade haft en stadigare och mer tillförlitlig inkomstkälla
            och inte längre varit lika sårbara för biståndsgivarnas nycker
            och nedskärningar i biståndsbudgetarna.
          </p>
          <p xml:id="i-CKbjcHFyhZN1S2ons1iWnp">
            Målet för utvecklingssamarbete måste vara att fattiga länder
            får kapacitet att själva ta ut skatt för att finansiera samhällsservice
            och att de får äga sin egen utveckling. Detta mål undergrävs tydligt
            av skatteflykten. Vänsterpartiets politik för att motverka skatteflykt
            beskrivs mer utförligt i vår motion Skatteflykt (2021/22:2597).
          </p>
          <head xml:id="i-J81GedMcAJFEB5VDua4aCf" type="h2">
            13.5 Vatten, sanitet och hygien
          </head>
          <p xml:id="i-5UQTFp9MBVXUNv4YSvarhr">
            Tillgång till rent vatten och sanitet är en grundläggande mänsklig
            rättighet. Trots detta saknar 4,2 miljarder människor tillgång
            till en fungerande toalett, enligt WHO. Över 2 miljarder människor
            saknar tillgång till rent vatten. Varje dag dör omkring 800 barn
            av diarré som orsakats av smutsigt vatten och otillräcklig sanitet.
            Att säkra tillgången till rent vatten och grundläggande sanitet
            är avgörande för att kunna rädda liv världen över och även för
            att kunna bekämpa fattigdom samt för att främja jämställdhet mellan
            kvinnor och män. Ett lands hela utveckling går hand i hand med
            tillgång till rent vatten och sanitet. I en tid av klimatförändring
            och fler konflikter om vatten blir det allt viktigare att lyfta
            dessa frågor.
          </p>
          <p xml:id="i-3M2Qmcveqxj8Y5tAcHuUzE">
            Bristande tillgång till rent vatten och sanitet påverkar kvinnor
            och flickor särskilt hårt. Enligt organisationen Water Aid är
            sjukdomar kopplade till smutsigt vatten och brist på säkra toaletter
            den femte vanligaste dödsorsaken bland kvinnor runt om i världen.
            Alltför många kvinnor ägnar timmar varje dag åt att hämta rent
            vatten i stället för att delta i utbildning eller aktiviteter
            som skulle kunna ge en egen inkomst. Avsaknaden av toaletter är
            i många länder ett av huvudskälen till att flickor hoppar av sin
            skolgång och många flickor tvingas sluta skolan när de får mens.
            Brist på rent vatten är också ett avgörande hinder för en god
            förlossningsvård och säkra aborter. För att säkerställa dessa
            mänskliga rättigheter behövs långsiktiga lösningar med hållbara,
            tillgängliga system för distribution av vatten och sanitet. Det
            behövs samhällslösningar som når alla, inte endast dem med mest
            pengar.
          </p>
          <p xml:id="i-L5ztHAP28SPajgbfXJ4DuL">
            När en resurs blir en bristvara tenderar den att bli en attraktiv
            handelsvara. Det gäller i högsta grad vatten under de senaste
            decennierna. Globala företag ser gränslösa marknader öppna sig
            genom privatiseringar av vatten i kombination med en växande efterfrågan
            på vatten. Privata vattenföretag strävar efter kortsiktig vinst
            och söker sig till områden där kostnaderna är låga och inkomsterna
            höga. Internationella valutafonden (IMF) och Världsbanken har
            dessutom i flera fall utövat påtryckningar på fattiga länder för
            att de ska sälja ut sina vattenverk till multinationella bolag.
          </p>
          <p xml:id="i-8cxgHNVMZUzTs5yhR1w1rB">
            Vänsterpartiet ser Sverige som en viktig aktör i det globala
            arbetet med att säkra tillgång till vatten och sanitet för jordens
            fattiga. Universell tillgång till rent vatten förutsätter att
            det finns en tryggad tillgång till vatten via det offentliga.
            Vänsterpartiet menar därför att all privatisering av vatten och
            dess distribution måste upphöra.
          </p>
          <p xml:id="i-7P1dpH3XLNmzpwYkfVnaeH">
            Sverige bör, som enskilt land såväl som medlem i EU och FN, inom
            IMF och Världsbanken verka för att privatisering av vattenresurser
            stoppas. Detta bör riksdagen ställa sig bakom och ge regeringen
            till känna.
          </p>
          <p xml:id="i-SSVXoTrv2PYBCzgXYKW2y4">
            För att vi långsiktigt ska säkra tillgången till rent vatten
            och sanitet för hela jordens befolkning krävs att vi bygger upp
            hållbara system för vatten och sanitet i varje samhälle så att
            de kan tillhandahålla rättvisa och hållbara tjänster till alla.
            Då behöver regeringar och biståndsgivare förändra sitt arbete
            med vatten och sanitet. I dag ser vi att mycket av arbetet med
            vatten och sanitet sker i form av kortsiktiga projekt. Alltför
            många givare använder dessutom arbetet med vatten och sanitet
            för att visa upp just sina enskilda tekniska lösningar. Hållbara
            och långsiktiga system för vatten och sanitet kan inte byggas
            genom projekt eller kopplas till enskilda tekniska lösningar.
            Det krävs gemensamt ägda samhällssystem som myndigheter och regeringar
            kan ta ett långsiktigt ansvar för. Detta blir i synnerhet viktigt
            i en tid då tillgången till rent vatten hotas av klimatförändringen.
            Arbetet med vatten och sanitet behöver också bedrivas i aktiv
            dialog med det civila samhället och samhällets medborgare.
          </p>
          <p xml:id="i-N4gGQ9osSN8r7xmN6QUQBw">
            Sveriges arbete med vatten och sanitet behöver fokusera på att
            långsiktigt stärka och bygga nationella system och institutioner
            som kan tillhandahålla hållbara vatten- och sanitetstjänster.
            Detta bör riksdagen ställa sig bakom och ge regeringen till känna.
          </p>
          <head xml:id="i-WTqULih9JYBzr36cch7f7K" type="h2">
            13.6 EU:s utvecklingspolitik
          </head>
          <p xml:id="i-2pnQaahHnm85R3mXg92ZXy">
            EU:s medlemsländer står för nästan 60 procent av världens samlade
            bistånd och är många fattiga länders största handelspartner. Trots
            att EU-kommissionen är världens fjärde största biståndsgivare
            och Sverige årligen kanaliserar drygt 2 miljarder kronor av den
            nationella biståndsbudgeten genom EU lyser unionen med sin frånvaro
            i den svenska biståndsdebatten.
          </p>
          <p xml:id="i-NDoPt15M2t1b2sUaJ3joAe">
            1970 satte FN målet att 0,7 procent av givarländernas BNI ska
            gå till bistånd. EU:s målsättning att nå 0,7-procentsmålet till
            2015 har reviderats till ett kollektivt åtagande om att nå 0,7
            procent under löptiden för Agenda 2030, dock med förbehållet att
            de äldre medlemsstaterna får ta hänsyn till budgetära omständigheter
            och att de nyare endast måste sträva mot målet 0,33 procent av
            BNI. EU ska dessutom till 2025 uppnå målet om att 0,15–0,20 procent
            av BNI ska gå till de minst utvecklade länderna samt uppnå 0,20
            procent till 2030.
          </p>
          <p xml:id="i-CmWj6cwVNY9bDGXyew57go">
            Concord Europa är en plattform för europeiska biståndsorganisationer.
            De beskriver utvecklingen inom EU:s bistånd i den årliga Aid Watch-rapporten.
            2020 års rapport visar att EU:s bistånd minskar för tredje året
            i rad och missar målen eftersom det styrs av egenintressen i stället
            för mottagarländernas intressen. Det är framför allt säkerhets-
            och migrationspolitiska intressen som prioriteras framför stöd
            till de som lever i de mest fattigdomsdrabbade länderna. Detta
            resulterade i att unionens officiella bistånd endast nådde upp
            till 0,46 procent av BNI, vilket återigen är en minskning jämfört
            med året innan. Om EU inte ökar takten kommer inte målet som EU:s
            medlemsländer satt för biståndets nivå att nås förrän 2070, exakt
            100 år efter att FN enades om ett system där höginkomstländerna
            ska bidra med minst 0,7 procent. När det gäller de minst utvecklade
            länderna nådde EU under 2019 endast halvvägs till 0,2-procentsmålet.
          </p>
          <p xml:id="i-WK3b9aK1womofYSMbhHwQL">
            EU:s oförmåga att nå upp till de uppsatta målen, skjuta dem på
            framtiden och ändå se ut att missa dem med stor marginal är mycket
            oroväckande. I en värld där behoven av verkligt bistånd är mycket
            stora är detta agerande av världens rikaste världsdel ett svek.
            Behov som rekordartat växt under coronapandemin. EU:s globala
            svar på pandemin har i mycket få fall lett till att nya pengar
            tilldelats; i stället har resurser omdirigerats från redan budgeterade
            poster.
          </p>
          <p xml:id="i-9v4HqjZQZ3HLyHMGsJk2qS">
            Sverige bör aktivt verka för att EU och dess medlemsländer snarast
            tar fram en tydlig färdplan för hur de ska nå sina biståndsmål.
            Detta bör riksdagen ställa sig bakom och ge regeringen till känna.
          </p>
          <p xml:id="i-TCUMatvn6S3CpFRiKe2qp4">
            EU har antagit en policy för samstämmighet i utvecklingspolitiken,
            Policy Coherence for Development, som motsvarar PGU i svensk utvecklingspolitik.
            Fortfarande finns dock grundläggande brister i samstämmigheten
            mellan EU:s olika verksamheter. Unionens handels‑, jordbruks-
            och fiskeripolitik är exempel på verksamheter som försvårar, och
            i vissa fall helt slår sönder, förutsättningarna för att biståndet
            ska kunna ge resultat genom att vara utformade utifrån medlemsstaternas
            behov snarare än för att främja utveckling. Ytterligare en stor
            utmaning i EU:s utvecklingspolitik är att ett mindre antal medlemsstater
            med Malta, Ungern och Polen i spetsen har kunnat blockera mycket
            av arbetet med SRHR i unionens bistånd.
          </p>
          <p xml:id="i-HnfEXgEZjRTqA5B5kxMDEg">
            Vänsterpartiet anser att Sverige bör verka för att EU:s klimatbistånd
            ska vara additionellt, alltså läggas till redan existerande åtaganden
            för biståndet. Klimatet är en ödesfråga och omställningen i den
            fattiga delen av världen är central. Sverige bör även stoppa de
            förslag som behandlas inom EU som öppnar för att använda biståndsmedel
            i militär verksamhet samt vidgar definitionen av privatsektorbistånd.
            En vidgad definition av privatsektorbiståndet riskerar att leda
            till att biståndet i större utsträckning finansierar företag i
            givarländer i stället för biståndets verkliga målgrupper. Likaså
            är det viktigt att klargöra att samstämmigheten inom utvecklingspolitiken
            är ett överordnat mål. Det finns också ett behov av att tydliggöra
            det civila samhällets roll för EU:s utvecklings­politik, bl.a.
            genom deltagande i beslutsprocesser, och att finansieringen av
            det civila samhällets verksamhet ökar.
          </p>
          <p xml:id="i-HmzPP3io7HeY1iLpsP3tf2">
            Sverige bör utifrån principerna ovan verka för en ökad samstämmighet
            och effektivitet i EU:s utvecklingspolitik. Detta bör riksdagen
            ställa sig bakom och ge regeringen till känna.
          </p>
          <head xml:id="i-Pf4RvzSjnesTgS72nLxBQx" type="h2">
            13.7 Handel och företags ansvar
          </head>
          <p xml:id="i-4ycjBoD6EehhULCuPUDvcT">
            Handel spelar en central roll för både Sveriges ekonomi och den
            ekonomiska världs­ordningen. Genom utbyte av varor och tjänster
            skapas både arbetstillfällen och enorma vinster. Handeln förs
            i dag inte på rättvisa villkor och de vinster som handel skapar
            fördelas inte på ett rättvist sätt. Orättvisa handelsvillkor och
            ojämlika möjligheter att delta i världsekonomin är en av viktiga
            förklaringar till att vår värld fortfarande är så ojämlik och
            att klyftorna mellan och inom länder i stora delar av världen
            fortsätter att växa. Handelspolitiken måste därför följa utvecklingspolitikens
            målsättningar och vara samstämmig med PGU och Agenda 2030.
          </p>
          <p xml:id="i-Me42L1HMLmgbmM1PWmnMdK">
            Genom Sveriges medlemskap i EU överfördes stora delar av vår
            handelspolitik till Bryssel och där förs en gemensam handelspolitik
            där medlemsstaterna är bundna till unionens handelsavtal. Även
            om stora delar av handelspolitiken regleras på EU-nivå så sker
            också en handel som regleras på nationell nivå; t.ex. regleras
            handel med krigs­materiel på nationell nivå. Sverige bedriver
            också ett omfattande handels- och investeringsfrämjande arbete
            som regleras på nationell nivå, t.ex. via Exportkredit­nämnden
            (EKN), Svensk Exportkredit (SEK) och Business Sweden (tidigare
            Invest in Sweden Agency, Invest Sweden och Exportrådet), genom
            det stöd man ger och de exportkrediter och garantier man utfärdar
            vid export och investeringar utomlands. Granskningar genomförda
            av Amnesty och Diakonia samt riksdagens utredningstjänst, på uppdrag
            av Vänsterpartiet, visar på stora brister när det gäller insynen
            i EKN, SEK och dåvarande Exportrådet, samtidigt som de med stora
            summor stödjer investeringar och handel med diktaturer. Även om
            regeringen i regleringsbrevet till EKN, utöver formuleringar om
            att verksamheten ska ske i enlighet med PGU, lagt till skrivningar
            om att de ska ”säkerställa att verksamheten bedrivs i enlighet
            med – samt informera om – OECD:s riktlinjer för multinationella
            företag, principerna i FN:s Global Compact samt FN:s principer
            för företag och mänskliga rättigheter” finns det mycket kvar att
            göra för att dessa skrivningar ska synas i praktiken. Vänsterpartiet
            anser att det är orimligt att Sveriges riksdag inte kan få ta
            del av information om till vilka länder ett statligt bolag utfärdar
            krediter.
          </p>
          <p xml:id="i-6GDZzLhQ1ZSQM1HAQXdraz">
            Regeringen bör återkomma med förslag om ökad insyn i den verksamhet
            som EKN och SEK bedriver. Detta bör riksdagen ställa sig bakom
            och ge regeringen till känna.
          </p>
          <p xml:id="i-PGf2fnEgw5hyaNGaSGQ4aS">
            I S-MP-regeringens nystart av PGU behandlas svenska företags
            roll på svåra marknader och det svenska exportstödet, men även
            här är målsättningarna låga. Genomförandet av nationella handlingsplaner
            ska följas upp, kunskaper ska höjas, handelsdelegationer ska informeras
            och statligt ägda bolag ska agera föredömligt. Vänsterpartiet
            vill se kraftigare tag för att säkerställa att företag respekterar
            mänskliga rättigheter och bidrar till en hållbar utveckling.
          </p>
          <p xml:id="i-N7ACd1PFjiar1GRkW8RUpx">
            FN:s vägledande principer för företag och mänskliga rättigheter
            bygger på statens skyldighet att skydda de mänskliga rättigheterna,
            företagens ansvar att respektera dem och individens möjligheter
            att få sin sak prövad vid kränkningar. I stället för att skapa
            nya rättsliga skyldigheter klargör principerna betydelsen av befintliga
            internationella konventioner för mänskliga rättigheter. Statskontoret
            har i rapporten FN:s vägledande principer för företag och mänskliga
            rättigheter – utmaningar i statens arbete analyserat Sveriges
            efterlevnad av FN:s vägledande principer för företag och mänskliga
            rättigheter och lämnat förslag på åtgärder. De menar bl.a. att
            möjligheten att ställa krav på s.k. human rights due diligence,
            dvs. det verktyg som företag kan använda för att förhindra att
            deras verksamhet har en negativ påverkan på de mänskliga rättigheterna,
            bör utredas och att regeringen bör utveckla tydliga kriterier
            för när statliga bolag ska göra human rights due diligence. Vidare
            föreslås att regeringen bör se över om möjligheterna till gottgörelse
            av företagsrelaterade övergrepp kan bli bättre. Statskontoret
            menar också att regeringen bör utreda möjligheten att stifta lag
            som ger möjlighet att pröva och lagföra företagsrelaterade människorättskränkningar
            som sker av svenska företag i andra länder samt att en höjning
            av maxtaket på företagsboten skulle kunna främja efterlevnaden
            av FN:s vägledande principer. Statskontoret menar också att staten
            bör kunna föregå med gott exempel och att högre krav ska kunna
            ställas vid statliga investeringar och upphandlingar. Det bör
            ske genom att de kriterier som används för utvärdering och uppföljning
            av stöd och investeringar i statlig verksamhet harmoniseras med
            FN:s vägledande principer för företag och mänskliga rättigheter.
            Slutligen föreslår de också vissa förändringar i arbetet med offentlig
            upphandling, bl.a. att man bör utreda konsekvenserna av att göra
            det obligatoriskt att under vissa förutsättningar ställa fler
            krav kopplade till de mänskliga rättigheterna i upphandlingar.
            Vänsterpartiet instämmer i den bild som Statskontoret ger av hur
            svenska företag bättre kan följa FN:s vägledande principer och
            vikten av att de gör det. Vi tror också att de förslag som Statskontoret
            presenterar skulle bidra till en positiv utveckling på området.
            Mer om Vänsterpartiets politik om handel och företags ansvar går
            att hitta i vår motion En aktiv handelspolitik (2021/22:443).
          </p>
          <head xml:id="i-Kd7xJVZiZjvoWGRBnzDAKg" type="h2">
            13.8 Skuldavskrivningar
          </head>
          <p xml:id="i-92HBF8Mc1bZdys7hnqTBoq">
            Fattiga länders skulder utgör i dag ett avgörande hinder för
            utveckling. I många länder förhindrar utgifter för räntor och
            amorteringar satsningar på utbildning, hälsovård och infrastruktur,
            vilket i grunden hotar möjligheterna till utveckling.
          </p>
          <p xml:id="i-G4wSbk1Ls22yjxgigYbWAK">
            Omfattande skuldavskrivningar genomfördes under början av 2000-talet
            för de fattigaste länderna. Mellan åren 1998 och 2010 sjönk skuldbördan
            för HIPC-länderna (HIPC står för Heavily Indebted Poor Countries)
            från 20 till 5 procent av statsutläggen. HIPC-initiativet lanserades
            1996 av IMF och Världsbanken och omfattar i dag 39 länder, framför
            allt i Afrika söder om Sahara.
          </p>
          <p xml:id="i-XNeD1dYmsZ5XRkTRfC84j1">
            I spåren av finanskrisen och coronapandemin samt till följd av
            ökade kostnader för livsmedel och drivmedel ser vi dock hur skuldbördan
            växer på nytt. Trots en skuld­sanering på hela 120 miljarder USD
            har statsskulderna i en rad länder snabbt ökat och börjat nå ohållbara
            nivåer igen. Den årliga utlåningen till låginkomstländer har mer
            än tredubblats mellan åren 2007 och 2014 från 6,1 miljarder USD
            till 20,5 miljarder USD. En ny skuldkris har tagit form på allvar.
            Enligt Internationella valutafonden (IMF) nådde den samlade globala
            skuldbördan rekordsiffran 197 tusen miljarder USD 2019. Det motsvarar
            226 procent av BNP globalt. Under pandemiåret 2020 har skuldbördan
            uppskattats till 281 tusen miljarder, 355 procent av BNP globalt.
            Skulderna har ökat i rika industriländer såväl som i fattigare
            länder, i den offentliga sektorn såväl som i den privata.
          </p>
          <p xml:id="i-4wCBei53FfWjsaUmbCTR2U">
            I utvecklingsländer är läget mycket oroande. Bara ett av fem
            låginkomstländer löper enligt IMF en liten risk för en ny skuldkris.
            De positiva effekterna av de skuldavskriv­ningar som genomfördes
            i början av 2000-talet är nu som bortblåsta.
          </p>
          <p xml:id="i-6vFPSvNwSLY1HBKENbHwMH">
            Organisationen Jubilee Debt Campaign uppskattar att 52 stater
            är drabbade av skuldkriser, en ökning från 31 stater 2018 och
            27 stater 2017. Bland dem finns fattiga länder som drabbats av
            fallande råvarupriser som Ghana, Laos, Mongoliet och Moçambique,
            länder i eurozonen som Grekland, Irland och Portugal samt länder
            som levt med långvariga skuldkriser och aldrig kvalificerat sig
            för skuldlättnader som Jamaica, Pakistan, Sri Lanka och Tunisien.
            De ekonomiska effekterna av coronakrisen har förvärrat situationen
            betydligt för i stort sett alla dessa länder. Om den växande skuldkrisen
            inte hanteras kan den leda till växande fattigdom och stort lidande,
            på samma sätt som tidigare skuldkriser.
          </p>
          <p xml:id="i-VA2ypp7uWMQRBnjip39PPm">
            Sverige bör verka för att de fattigaste länderna får totala och
            ovillkorade skuld­avskrivningar. Detta bör riksdagen ställa sig
            bakom och ge regeringen till känna.
          </p>
          <p xml:id="i-99zZ8GhMFQ2q3fEqHca3MG">
            Ansvaret för skuldkrisen kan inte enbart läggas på de fattiga
            länderna. Interna­tionella institutioner och länder i den rika
            delen av världen har ett stort ansvar för flera länders skuldkris.
            Många gånger har man lånat ut pengar till diktaturer trots att
            man varit medveten om att lånen inte skulle komma befolkningen
            till del. I dessa fall är det tydligt att långivarna har ett medansvar
            för skuldsättningen och skulderna är att betrakta som illegitima.
            Det var därför välkommet när Norges regering i augusti 2012 meddelade
            att man beslutat tillsätta en skuldrevision för att undersöka
            hur stor del av Norges fordringar på fattiga länder som är legitima.
            Vänsterpartiet menar att Sverige bör följa det norska exemplet.
          </p>
          <p xml:id="i-V2qQpWUqt17NkjpCntSLVt">
            Sverige bör driva på för en global skuldrevision enligt norsk
            modell för att undersöka vilka fordringar som är legitima. Detta
            bör riksdagen ställa sig bakom och ge regeringen till känna.
          </p>
          <p xml:id="i-746i9P3ByKGaatVywTuLGK">
            Utöver skuldavskrivningar krävs nu förändringar i den globala
            ekonomin som förhindrar att skuldsituationen förvärras och att
            nya skuldkriser uppstår. Bland åtgärderna finns bättre reglering
            av lånemarknaden och skatterättvisa. Den samlade utvecklingspolitiken
            bär också ett tungt ansvar för att de fattigaste länderna inte
            ska drabbas av skuldkriser. En av flera förutsättningar för utveckling
            i fattiga länder är att det skapas internationella system för
            hållbar långivning.
          </p>
          <p xml:id="i-TcUEnhP7CxMMCSwnoYBJzd">
            Nätverket European Network on Debt and Development (Eurodad),
            som samlar flera biståndsorganisationer runt om i Europa, har
            presenterat flera förslag på hur framtida skuldkriser kan undvikas.
            De föreslår bl.a. en internationell insolvenslag med en domstol
            som ska kunna hantera fall med tvivelaktiga skulder. I dag tar
            sådana fall lång tid att lösa, vilket får utdragna, svåra och
            ofta orättvisa konsekvenser. Ett annat förslag är att fastställa
            en princip som alltid sätter efterlevnaden av mänskliga rättigheter
            framför återbetalning av skulder. Exempelvis ska det inte vara
            tillåtet att skära ned på sjukvård och utbildning för att betala
            av skulder. Slutligen vill de införa ett bindande ramverk för
            ansvarsfullt långivande och låntagande för att undvika att ytterligare
            illegitima skulder uppstår. Vänsterpartiet anser att Sverige bör
            göra mer för att bromsa den pågående skuldkrisen och förhindra
            framtida kriser, utifrån de förslag som lyfts fram av Eurodad.
          </p>
          <p xml:id="i-Gs6cc5hEjgn1UF8MyWvYDv">
            Sverige bör som enskilt land såväl som i EU och FN agera för
            att uppmärksamma frågan om den växande skuldbördan och ta fram
            en strategi för att förebygga kommande skuldkriser. Detta bör
            riksdagen ställa sig bakom och ge regeringen till känna.
          </p>
          <head xml:id="i-AqtaYaXX8q6422yRpqb8ZJ" type="h2">
            13.9 IMF och Världsbanken
          </head>
          <p xml:id="i-UYQuKodupoSnGao2pTRCbJ">
            För 77 år sedan bildades Världsbanken och Internationella valutafonden
            (IMF). Världsbankens roll är att genom finansiell hjälp och rådgivning
            bidra till fattigdoms­bekämpning och ekonomisk utveckling. IMF:s
            uppdrag är att övervaka och ge råd gällande medlemsstaternas ekonomiska
            politik, ge lån till medlemsländer med finansiella problem och
            bidra med experthjälp och teknisk assistans. Tillsammans är IMF
            och Världsbanken centrala för såväl den rådande ekonomiska världsordningen
            som enskilda länder.
          </p>
          <p xml:id="i-6Vk77GhEFWsofUKm7LPNHZ">
            IMF och Världsbanken är formellt delar av FN-systemet och ligger
            under FN:s ekonomiska och sociala råd (Ecosoc). Dock skiljer sig
            IMF och Världsbanken tydligt åt på flera punkter från övriga FN-organ,
            exempelvis när det gäller fördelningen av röster inom institutionerna
            som inte utgår från principen om ett land och en röst. I stället
            har världens rikaste länder ett betydande inflytande, samtidigt
            som utvecklingsländerna har en väldigt liten möjlighet att påverka
            IMF och Världsbanken. I stället avspeglar fördelningen av rösterna
            i stora delar maktförhållandena i världen vid institutionernas
            bildande 1944. Det har i flera år pågått ett arbete med att reformera
            pågående röstfördelning, men detta reformarbete handlar primärt
            om att kompensera växande tillväxtekonomier och i mindre utsträckning
            om att göra röstfördelningen mer demokratisk. Kina har bl.a. stärkt
            sitt inflytande, men USA är fortfarande dominerande och kan blockera
            beslut. Kraven på ett mer rättvist sätt att beräkna rösterna är
            således fortfarande högaktuella.
          </p>
          <p xml:id="i-KnGJ3VBSWCQg7ptPvdgpyp">
            Sverige bör verka för en fortsatt revidering av röstfördelningen
            i IMF:s och Världsbankens högsta beslutande organ, guvernörsstyrelsen,
            för att öka utvecklings­ländernas inflytande. Detta bör riksdagen
            ställa sig bakom och ge regeringen till känna.
          </p>
          <p xml:id="i-PPGGr3TYsBpPVTSFSFDDU7">
            IMF och Världsbanken har genom sin historia varit starkt kritiserade.
            Exemplen är många på hur man under kalla kriget gav lån och bidrag
            till västvänliga diktaturer och auktoritära regimer. Under 1980-
            och 1990-talen tvingades merparten av länderna i Afrika, Asien
            och Latinamerika att genomföra olika former av strukturanpassnings­program
            designade av IMF och Världsbanken. Centralt för programmen var
            privati­seringar, nedmontering av offentlig sektor, avregleringar
            och handelsliberaliseringar, vilket i många länder fick katastrofala
            sociala och ekonomiska effekter.
          </p>
          <p xml:id="i-HjZ8raXM25cwUjQq6AqEPK">
            Även IMF:s ageranden under den ekonomiska krisen i Sydostasien
            1997 och i Argentina 2001 har mötts av stark kritik. Missnöjet
            med IMF:s och Världsbankens krav och villkor, deras s.k. konditionalitet,
            har under det senaste decenniet resulterat i att ett flertal länder
            valt att betala tillbaka sina lån till IMF i förtid för att komma
            undan kraven. I Latinamerika och Sydostasien har dessutom regionala
            fonder bildats för krishantering för att bryta ländernas beroende
            av IMF.
          </p>
          <p xml:id="i-GRVuLq7PP5EYVJwLBXs6ZT">
            Organisationen The Bretton Woods Project, som granskar IMF:s
            och Världsbankens verksamhet, konstaterar att politiska protester
            och folkliga resningar till följd av reformer som drivits fram
            av IMF är vanligt förekommande. Under de senaste åren har massdemonstrationer
            mot IMF-program ägt rum i Argentina, Ecuador, Egypten, Jordanien,
            Kenya och Tunisien.
          </p>
          <p xml:id="i-CyiBkDDXBvyafPdfYSPajS">
            I Argentina gör sig krisen från början av 2000-talet nu påmind.
            Då ledde olika typer av åtstramningsåtgärder från IMF:s program
            till ekonomisk tillbakagång och en minskning av BNP med 20 procent
            mellan åren 1998 och 2002. Arbetslösheten steg till över 20 procent
            samtidigt som reallönerna sjönk med 18 procent. Sju av tio barn
            föll under fattigdomsgränsen. Argentinas nuvarande ekonomiska
            problem är en följd av den förra krisen. Oansvariga långivare
            har stått fast vid sina krav. Argentina har betalat av dessa lån
            genom att ta nya lån och därmed lagt grunden för en ny skuldkris
            som nu hanteras genom IMF-lån. Dessa lån kommer återigen med krav
            på nedskärningar som drabbar det argentinska folket. Kraven innefattar
            bl.a. budgetnedskärningar, anställ­ningsstopp och uppsägningar
            samt en pensionsreform. Återigen får det argentinska folket betala
            för oansvariga långivares handlingar och regeringens högerpolitik.
          </p>
          <p xml:id="i-2La81TgYr2WKBQ9UEtvh69">
            Även om det har skett viss förbättring av IMF:s och Världsbankens
            verksamhet krävs ytterligare reformer. Uteblivet eller för begränsat
            agerande i coronapandemin och för hårda villkor att få budgetar
            i balans genom orimliga nedskärningar i välfärdssystem riskerar
            att få negativa konsekvenser. Vänsterpartiets utgångspunkt är
            att varje land måste ha rätt att på sina egna villkor kunna utforma
            sin ekonomiska politik. Folket måste i demokratiska val ha möjligheten
            att ta ställning till de ekonomiska vägval som varje land ställs
            inför.
          </p>
          <p xml:id="i-MDTt8achqpQB2SEEX79WzE">
            Sverige bör i IMF och Världsbanken verka för en reformering av
            institutionernas makroekonomiska krav för att öka möjligheterna
            för låntagare att själva utforma sin ekonomiska politik. Detta
            bör riksdagen ställa sig bakom och ge regeringen till känna.
          </p>
          <p xml:id="i-DugJjrnXJMmCieWks9Q7r8">
            IMF:s och Världsbankens ageranden är ibland motsägelsefulla och
            institutionerna drar vid vissa tillfällen åt olika håll i centrala
            frågor. Oxfam kritiserar IMF:s lån som förhandlats fram med 81
            länder sedan mars 2020 – när pandemin startade – för åtstramningar
            som kan leda till djupa nedskärningar i de offentliga sjukvårdssystemen
            och pensionssystemen, lönestopp och nedskärningar för offentliga
            arbetstagare som läkare, sjuksköterskor och lärare samt nedskärningar
            i arbetslöshetsersättning som sjuklön. Samtidigt beskriver Oxfam
            hur Världsbanken har utlovat 160 miljarder USD i nödfinansiering
            fokuserat på sjukvård och socialt skydd – men den har vägrat att
            avbryta 3,77 miljarder USD som 73 av världens fattigaste länder
            är skyldiga den i år. 64 länder, inklusive Kenya, Pakistan och
            Zambia, spenderar mer på återbetalning av skulder än sjukvård.
            Vänsterpartiet menar att dessa s.k. Bretton Woods-institutioner
            i högre grad bör sträva i samma riktning och att den riktningen
            bör styras av Agenda 2030.
          </p>
          <p xml:id="i-8dmU7XrxZuRoypzV8P7y5C">
            Regeringen bör verka för att IMF:s och Världsbankens verksamhet
            anpassas till Agenda 2030. Detta bör riksdagen ställa sig bakom
            och ge regeringen till känna.
          </p>
          <p xml:id="i-CxKoVdQ7qYR4sZMkK14NMc">
            I december 2017 meddelade Världsbankens dåvarande chef Jim Yong
            Kim att banken efter 2019 skulle upphöra med låneprojekt till
            gas- och oljeutvinning samt borrning och drift av oljebrunnar.
            Banken meddelade också att den kommer att använda sig av ett skuggpris
            på koldioxid i de ekonomiska analyserna av alla projekt i sektorer
            med höga utsläpp.
          </p>
          <p xml:id="i-VgfHPZ5k3t5VXCQLSLwcc6">
            Bankens besked bedöms som viktiga av flera miljöorganisationer
            som pekar på att många satsningar inte skulle bli av utan stöd
            från Världsbanken och att banken tidigare gjort stora investeringar
            i sektorn. Samtidigt finns det mycket kvar att göra i Världs­bankens
            miljö- och klimatarbete. Löftet innebär inget totalt stopp av
            finansiering för projekt som rör fossila bränslen eller fossil
            energi. Bland annat undantas byggandet av gas- och oljeledningar
            och lån till fattiga länder för sådana investeringar under vissa
            förutsättningar. Lån via mellanhänder omfattas inte heller. På
            den vägen finansierar Världsbanken indirekt byggandet av kolkraftverk
            i länder som Bangladesh, Indien och Filippinerna.
          </p>
          <p xml:id="i-2NcAF32M3JnsrrJxUS9MFE">
            Vänsterpartiets kritik mot Världsbankens bristande klimat- och
            miljöarbete utvecklas i vår motion Klimatkrisen (2021/22:3277).
          </p>
          <head xml:id="i-GBuMnuR1naRKpSkqonu7uR" type="h1">
            14 En biståndspolitik för rättvisa, jämställdhet och hållbar
            utveckling
          </head>
          <p xml:id="i-G8h1b54kLXTeZvUTBEDuB4">
            Under lång tid har Vänsterpartiet varit pådrivande för att Sverige
            ska uppnå målet att 1 procent av BNI ska avsättas för internationellt
            utvecklingssamarbete. Sverige har nått det målet och nu är det
            dags att gå vidare; behovet av ett fungerande och effektivt bistånd
            är stort. Därför bör enprocentsmålet göras till ett enprocentsgolv
            som utvecklingssamarbetet inte får understiga.
          </p>
          <p xml:id="i-V43GxuukNVBQK6x2vFZ9hx">
            Vänsterpartiets utgångspunkt för bistånd är den internationella
            solidariteten. Vi menar därför att utvecklingssamarbetet ska utgå
            från mottagarnas prioriteringar, inte från egenintressen i givarländer
            eller som ett maktmedel mot mottagarna. Vänsterpartiet menar att
            en förutsättning för en framgångsrik fattigdomsbekämpning är att
            det politiska och ekonomiska självbestämmandet i mottagarländerna
            ökar. Varje land har sin egen historia och sin egen unika situation
            och det finns således aldrig en enda väg till utveckling. Av den
            s.k. biståndseffektivitetsagendan, som antogs i Paris 2005 och
            sedan uppdaterats i Accra, Busan och Mexiko City, framgår att
            mottagarländernas inflytande över utvecklingssamarbetet måste
            öka. Biståndsgivarna har lovat att förändra attityder och metoder
            för att anpassa sitt bistånd bättre till varje enskilt samarbetsland.
            Mottagarländerna måste med andra ord äga sin egen utveckling.
          </p>
          <p xml:id="i-St3E3pURA5ZK9HMzF8SrUV">
            Tyvärr måste vi konstatera att utvecklingen på flera håll går
            i rakt motsatt riktning. Givarländernas avräkningar för kostnader
            för flyktingmottagande har ökat kraftigt de senaste åren, och
            EU driver på för att använda bistånd till militär verksamhet och
            har i allt större utsträckning börjat använda bistånd för att
            pressa fattiga länder att stoppa människor på flykt. Samtidigt
            driver flera EU-länder på för en bredare definition av privatsektorbistånd
            som riskerar att leda till att biståndspengar går till företag
            i rika länder i stället för till fattiga människor i fattiga länder.
            Det är gamla och omoderna sätt att bedriva bistånd, som har prövats
            och som har misslyckats. Ägarskap är en fråga om demokrati, men
            också om effektivitet.
          </p>
          <p xml:id="i-MuUvRi2fHYNL1oRnVkozLc">
            Ägarskap är dessutom centralt för att biståndspolitiken ska genomsyras
            av ett rättighetsperspektiv och utgå från fattigas perspektiv
            på utveckling samt sträva mot målet att skapa förutsättningar
            för bättre levnadsvillkor för människor som lever i fattigdom
            och förtryck. En effektiv biståndspolitik kräver att mottagaren
            äger sin egen utveckling. Det är de människor som känner fattigdomen
            och orättvisorna i sin vardag som behöver sätta dagordningen för
            biståndet. Därför måste besluten om landets utveckling tas av
            invånarna själva – detta är grunden för demokrati. Vänsterpartiet
            menar att det är centralt att befolkningen i de fattiga länderna
            tillåts att formulera sina egna mål och visioner och styra sin
            egen utveckling. Vår uppfattning har stöd i biståndseffektivitetsagendan
            samt de övriga internationella och svenska riktlinjer som styr
            biståndet. Dessa överenskommelser behöver ett kraftfullt försvar
            i dag.
          </p>
          <p xml:id="i-ACUjn6GET72WqyPyi3xeMr">
            Sverige ska som enskilt land såväl som medlem i EU och FN verka
            för att allt utvecklingsbistånd ska följa biståndseffektivitetsagendan,
            utgå från respektive mottagarlands egna behov, respektera dess
            suveränitet och inte förknippas med ekonomiska villkor. Detta
            bör riksdagen ställa sig bakom och ge regeringen till känna.
          </p>
          <head xml:id="i-2BF5UkwDFtqFtwrajd8pu2" type="h2">
            14.1 En feministisk biståndspolitik
          </head>
          <p xml:id="i-BoRpdy99Bej4sLFZ5BmBGm">
            Trots att det råder bred enighet om att jämställdhetsfrågor är
            centrala både för utveckling i stort och i svenskt utvecklingssamarbete
            så saknas det tydliga siffror på hur stor andel av det svenska
            biståndet som går till flickor och kvinnor respektive pojkar och
            män. Regeringen presenterar visserligen i budgetpropositionen
            för 2022 att ett strategimål är ”jämställdhet och kvinnors och
            flickors fulla åtnjutande av de mänskliga rättigheterna”, men
            uppvisar också att utav de 13,3 miljarder kronor som under 2020
            betalades ut i tematiska strategier gick endast 195 miljoner kronor
            till global jämställd­het samt kvinnors och flickors rättigheter.
            Hur mycket av resten av biståndsbudgeten som går till flickor
            och kvinnor vet vi inte, utan det som redovisas är att 18 procent
            har jämställdhet som huvudsyfte, vilket är lägre än tidigare år.
            Vänsterpartiet menar att Sverige, i en värld där kvinnor systematiskt
            diskrimineras och åsidosätts, bör ha som målsättning att avsätta
            hälften av biståndet eller mer till flickor och kvinnor.
          </p>
          <p xml:id="i-sNxhM9sUzapSEQ2h9oG6w">
            Sverige bör ha som mål att minst 50 procent av biståndet ska
            gå till flickor och kvinnor. Detta bör riksdagen ställa sig bakom
            och ge regeringen till känna.
          </p>
          <p xml:id="i-B5WhrjnwYvKbFYmiUdU4Kq">
            Det är på samma sätt viktigt att det skapas tydliga sätt att
            följa hur stor andel av biståndet som går till flickor och kvinnor
            respektive pojkar och män i internationella organisationer.
          </p>
          <p xml:id="i-K6cyBRnG3ekg4hpQ2Z4NYF">
            Sverige bör verka för att EU, relevanta FN-organ, Världsbanken
            och de regionala utvecklingsbankerna förstärker sitt jämställdhetsarbete
            med målet att minst 50 procent av allt utvecklingssamarbete ska
            gå till flickor och kvinnor. Detta bör riksdagen ställa sig bakom
            och ge regeringen till känna.
          </p>
          <p xml:id="i-84Y9sBZxfft5nwyUgpT21w">
            Att få bestämma över sin egen kropp och uttrycka sin egen sexualitet
            är en grundläggande mänsklig rättighet. Men det är en rättighet
            som kränks och inskränks i många länder som Sverige bedriver utvecklingssamarbete
            med. Bristande tillgång till preventivmedel och sexualupplysning,
            bristande mödravård och starka begränsningar i aborträtten är
            centrala hinder för utveckling och fattigdomsbekämpning. Behovet
            är stort av givarländer som är beredda att stötta organisationer
            som arbetar för sexuell och reproduktiv hälsa och rättigheter
            (SRHR) i fattiga länder. Alltför många givare saknar viljan eller
            modet att engagera sig i dessa kontroversiella frågor. Samtidigt
            ser vi hur de krafter som motarbetar aborträtten är aktiva i många
            fattiga länder och flyttar fram sina positioner. Donald Trumps
            beslut att återinföra den s.k. Mexico City Policy (eller munkavleregeln),
            som hindrade USA från att finansiera organisationer som arbetar
            för aborträtten, utgör fortfarande ett mycket stort hot mot kvinnors
            rättigheter och var ett tydligt bakslag för den globala utvecklingspolitiken.
            Den amerikanska organisationen MSI Reproductive Choices har beräknat
            konsekvenserna av Mexico City Policy. De menar att ytterligare
            2 miljoner osäkra aborter har skett och att 22 000 fler kvinnor
            och flickor har dött till följd av komplikationer vid graviditet
            eller förlossning mellan åren 2017 och 2020. Även om Joe Biden
            upphävde munkavelregeln i januari 2021 menar MSI Reproductive
            Choices att effekterna kommer att fortsätta lång tid framöver,
            främst för kvinnor på landsbygden i låginkomstländer utan tillgång
            till reproduktiv hälso- och sjukvård.
          </p>
          <p xml:id="i-7yssFqxX8fXBoxZ5LvHpov">
            Den svenska regeringen markerade tydligt mot Trumps beslut och
            politiska inriktning, både i retorik och i faktiskt handlande,
            exempelvis genom initiativet She Decides. Vänsterpartiet har hela
            tiden drivit på för att regeringen ska avsätta ännu mer resurser
            till SRHR och anser fortsatt att de svenska åtagandena har varit
            för små. Även globalt är finansieringsunderskottet fortfarande
            omfattande. Exempelvis bedömer Unaids att världen till 2025 kommer
            ha ett behov av att årligen spendera 29 miljarder USD för att
            uppnå sina mål. Toppnoteringen av vad världen spenderat låg 2017
            på under 20 miljarder USD.
          </p>
          <p xml:id="i-R64cWJ9mRvTAcePiBvYThi">
            RFSU har i flera rapporter granskat hur stor andel av det svenska
            biståndet som går till SRHR. Våren 2018 presenterade de en granskning
            som omfattar perioden 2010–2017. Under de åren ökade biståndet
            till SRHR i reala termer, men som andel av det totala biståndet
            har det legat på ungefär samma nivå. För 2016 och 2017 har det
            handlat om ca 2,7 miljarder kronor årligen och runt 6–7 procent
            av det totala biståndet. Samtidigt rapporterar Sida att knappt
            1,5 miljarder kronor gick till SRHR under 2019, 5,8 procent av
            Sidas totala stöd.
          </p>
          <p xml:id="i-QNUtegaYo17sGqNXKmDGiX">
            SRHR måste prioriteras i vårt utvecklingssamarbete. Av denna
            anledning har Vänsterpartiet under flera år drivit att minst 10
            procent av biståndsbudgeten ska öronmärkas för SRHR – ett mål
            som även International Parliamentarians’ Conference on the Implementation
            of the ICPD Programme of Action (IPCI) ställde sig bakom i sin
            slutdeklaration Stockholm Statement of Commitment.
          </p>
          <p xml:id="i-5qM9bj831hriEWDTckpTnK">
            Regeringen bör öka andelen bistånd som avsätts för arbete med
            sexuell och reproduktiv hälsa och rättigheter (SRHR) till minst
            10 procent av den totala bistånds­budgeten samt verka inom EU
            och FN för att övriga biståndsgivare följer Sveriges exempel.
            Detta bör riksdagen ställa sig bakom och ge regeringen till känna.
          </p>
          <p xml:id="i-Xn7cWvUSCyNLEt37kvp1L">
            FN:s befolkningsfond UNFPA befarade ett år in i coronapandemin
            att upp till 23 miljoner kvinnor inte har haft tillgång till familjeplaneringstjänster
            och att 2,7 miljoner kvinnor har tvingats till oönskade graviditeter.
            Även antalet fall av könsstympning och barn som gifts bort har
            ökat, bland annat som en konsekvens av att arbetet för att motverka
            detta försenas eller uteblir och för att en ökad fattigdom är
            en känd faktor för barnäktenskap.
          </p>
          <p xml:id="i-KWyWgRb56BGiAojsSXTMTH">
            Ett område med växande utmaningar är arbetet med SRHR-frågor
            i humanitära kriser. Vi ser i dag ett tydligt samband mellan väpnade
            konflikter och ökad mödra­dödlighet, barnäktenskap och sexualiserat
            våld. I dag pågår flera utdragna konflikter runt om i världen
            och fler människor än någonsin tidigare befinner sig i dag på
            flykt. Vi ser också att människor lever på flykt under allt längre
            tid. 20,7 miljoner människor beräknas leva i utdragna flyktingsituationer
            under UNHCR:s mandat, och 5,7 miljoner under UNRWA:s mandat under
            2020. I genomsnitt varar en utdragen flyktingsituation i 26 år,
            enligt UNHCR. Behoven är enorma i konfliktområden och i flyktingläger.
            Det handlar om att motarbeta barnäktenskap och sexualiserat våld
            och säkra tillgången till preventivmedel, säkra aborter och mödravård.
            Flera organisationer, exempelvis UNFPA och International Planned
            Parenthood Federation (IPPF), har börjat ställa om sin verk­samhet
            för att förstärka sitt arbete med SRHR i humanitära kriser. Den
            svenska reger­ingen har betonat frågan vid flera tillfällen och
            inkluderat SRHR i den nya strategin för Sveriges humanitära bistånd
            för 2021–2025. Strategin betonar att ”otillräcklig tillgång till
            SRHR-tjänster i humanitära kriser får allvarliga negativa konsekvenser”
            och att ”behovet av sexuell och reproduktiv hälsa och rättigheter
            (SRHR) ska beaktas i alla humanitära kriser”. Vänsterpartiet välkomnar
            att SRHR nu nämns i strategin för Sveriges humanitära bistånd
            men anser att det ska utökas och integreras än mer tydligt i strategin
            för att förenkla uppföljningen av SRHR-insatser.
          </p>
          <p xml:id="i-ANnmNS761mVB84dtAaoJkH">
            Regeringen bör öka stödet till sexuell och reproduktiv hälsa
            och rättigheter (SRHR) i det humanitära biståndet. Detta bör riksdagen
            ställa sig bakom och ge regeringen till känna.
          </p>
          <head xml:id="i-BzKo3VJWSMLfiG2KHbJnYb" type="h2">
            14.2 Klimatbistånd
          </head>
          <p xml:id="i-LkTkFmNixdGesut1VQszx4">
            Extrema väderhändelser som torka och översvämningar slår redan
            i dag hårt mot människor i stora delar av världen och klimatfrågan
            är en av de frågor som oroar människor allra mest. De länder som
            släpper ut mest växthusgaser är de som drabbas lindrigast av växthuseffekten.
            I stället är det utvecklingsländer som kommer att få bära 75–80
            procent av klimatförändringens skador och kostnader, enligt Världsbanken.
          </p>
          <p xml:id="i-SPs6YbhjoC7ZW6iopB4LaZ">
            I en rapport publicerad i juni 2019 varnar FN:s rapportör för
            extrem fattigdom och mänskliga rättigheter, Philip Alston, för
            klimatkrisens konsekvenser på fattigdoms­bekämpningen och efterlevnaden
            av de mänskliga rättigheterna. Alston understryker att fattiga
            människor drabbas mycket hårdare av klimatförändringens konsekvenser
            än rika. Han lyfter flera exempel på att så redan är fallet, men
            förutspår att det kommer bli ännu tydligare i framtiden och använder
            ordet klimatapartheid för att beskriva risken för ett samhälle
            där rika människor köper sig fria från konsekvenserna av de utsläpp
            de själva till stor del skapat.
          </p>
          <p xml:id="i-HYotKsBoDe8ewF3PLKpR77">
            Alston menar vidare att klimatförändringen riskerar att omintetgöra
            de senaste 50 årens framsteg inom fattigdomsbekämpningen och lyfter
            fram tidigare forskning som säger att 140 miljoner människor kan
            bli hemlösa till 2050 i den fattiga delen av världen, till följd
            av klimatförändringen. Han understryker också orättvisan i att
            utvecklingsländerna väntas bära 75 procent av kostnaderna för
            klimatförändringen, trots att den fattigaste halvan av jordens
            befolkning endast är ansvarig för 10 procent av de globala utsläppen
            och dessutom har sämst förutsättningar att hantera deras konsekvenser.
          </p>
          <p xml:id="i-JmpASDpjC7CVXnhtETGFKV">
            Oxfam rapporterade 2019 att katastrofer p.g.a. klimatförändringen
            var den främsta drivkraften för internflyktingar under det senaste
            decenniet – vilket tvingade uppskatt­ningsvis 20 miljoner människor
            om året från sina hem. Även om alla i världen drabbas av klimatförändringen
            så är det de fattigaste länderna som löper störst risk. 80 procent
            av de fördrivna under det senaste decenniet bor i Asien, hem för
            över en tredjedel av världens fattigaste människor.
          </p>
          <p xml:id="i-LuBbnMZ5ESbMTvC7MZJPtJ">
            I FN:s klimatpanels delrapport om klimatpåverkan i mars 2014
            konstateras att livet och försörjningsmöjligheterna för hundratals
            miljoner människor redan är påverkade av klimatförändringen. De
            fattiga och redan utsatta i världen drabbas värst av värme, torka,
            översvämningar, sjukdomar och bristande vattenkvalitet. Oavsett
            om fattiga och margi­naliserade grupper lever i rika eller fattiga
            länder drabbas de värst. Många ekosystem har försvagats i produktionsförmåga
            och förmår inte generera för människan nöd­vändiga tjänster som
            matproduktion, rent vatten och klimatreglerande funktioner. Nödvändiga
            grödor riskerar därmed att minska vilket kan leda till försvagad
            livsmedels­försörjning, hungerkatastrofer och massflyttningar.
            För att lyckas kombinera en effektiv fattigdomsbekämpning med
            ekologisk hållbarhet krävs satsningar på miljövänlig och hållbar
            produktion av energi och livsmedel samt omställning till en mer
            miljövänlig transport- och industrisektor.
          </p>
          <p xml:id="i-Vin5FAANpkdc1gAqeiBLFF">
            Vänsterpartiet vill därför se ett nytt klimatbistånd som ska
            användas till före­byggande klimatåtgärder som motverkar konsekvenserna
            av den klimatförändring vi redan ser. Klimatmålen måste gå före
            kortsiktiga vinstintressen, och den rika delen av världen måste
            ta sitt historiska ansvar. Det klimatbistånd vi vill se ska bestå
            av nya additionella medel, dvs. vara ytterligare medel utöver
            det utlovade biståndet och trappas upp under tre år. Pengarna
            kan t.ex. användas för omställning till ekologiskt hållbara jordbruk,
            teknikutveckling eller utbyggnad av förnybar energi.
          </p>
          <p xml:id="i-HV6Xb4xvMTAPSXfdQzHGtg">
            Vänsterpartiets budgetförslag för 2022 (2021/22:3278) redogör
            för hur ett klimatbistånd bör adderas till det internationella
            biståndet.
          </p>
          <head xml:id="i-XWeuf9P2XZwbPwkTX2JqwJ" type="h2">
            14.3 Rätten till utbildning
          </head>
          <p xml:id="i-16EbMhewTHkUpmSvrquM4Z">
            Alla barn har rätt till utbildning. Denna rättighet gäller även
            barn på flykt, vid kriser och vid konflikter. Trots det finns
            det många faktorer som hindrar barn från att förverkliga denna
            rättighet. Framsteg har gjorts, inte minst tack vare millenniemålen,
            men det finns fortfarande betydande brister, särskilt för flickor.
            Före coronapandemin erfor FN:s organisation för utbildning, vetenskap
            och kultur (Unesco) att fler än 260 miljoner barn i grundskoleåldern
            inte gick i skolan. Under höjden av nedstängningar med anledning
            av pandemin hade nästan 1,6 miljarder barn fått sin utbildning
            avbruten. Betydligt fler saknar tillgång till tidigt lärande och
            förskola. Fler barn än någonsin tidigare befinner sig på flykt
            och riskerar därmed att växa upp utan, eller med bristfällig,
            tillgång till utbildning.
          </p>
          <p xml:id="i-G1fi4NGao8dJdG2uvRkch4">
            Utbildning är så vitalt för barns utveckling och överlevnad att
            det kan ses som ett grundläggande humanitärt behov. Trots det
            är utbildningsinsatser underfinansierade inom det humanitära arbetet.
            Under 2019 investerades endast 2,6 procent av världens humanitära
            bistånd i utbildningsinsatser. Utöver barn som lever i humanitära
            kriser hindras barns utbildning av diskriminering och fattigdom.
            Flickor hindras särskilt av bristande tillgång till vatten och
            sanitet i skolorna, av patriarkala föreställningar om flickor
            och kvinnor samt av bristande tillgång till SRHR. Vänsterpartiet
            menar att Sverige bör arbeta för att stärka insatserna för att
            rätten till utbildning efterlevs fullt ut.
          </p>
          <p xml:id="i-R1efPSLCWk1pzWpF962xkJ">
            Sverige bör inom utvecklingssamarbetet verka för inkluderande
            utbildning av hög kvalitet och trygga skolor för både flickor
            och pojkar. Detta bör riksdagen ställa sig bakom och ge regeringen
            till känna.
          </p>
          <head xml:id="i-WjQyjtWZ6cwv5oGgnS3xon" type="h2">
            14.4 Hållbart jordbruk
          </head>
          <p xml:id="i-KryJBaDfZDCoVo4csHY1SV">
            Hunger är inte en fråga om brist på mat i världen utan beror
            på ojämlika maktstrukturer i hur mat produceras, distribueras
            och konsumeras. Det finns tillräckligt med mat för att ingen ska
            gå hungrig. Trots det står världen inför den värsta hungerkatastrofen
            på 50 år.
          </p>
          <p xml:id="i-WW1cza3mTCQv6LVnFrsKhQ">
            Det andra målet i Agenda 2030 ämnar till att avskaffa hunger,
            uppnå tryggad livsmedelsförsörjning och förbättrad nutrition samt
            främja ett hållbart jordbruk. FN:s livsmedels- och jordbruksorganisation
            FAO rapporterar om att världen inte är på väg att uppnå målet,
            utan att ens inkludera de potentiella effekterna av coronapandemin.
            Om de senaste trenderna fortsätter kommer antalet människor som
            drabbas av hunger att överstiga 660 miljoner 2030, 30 miljoner
            fler människor än i ett scenario där pandemin inte hade inträffat.
            Vänsterpartiet anser därför att det kommer att krävas särskilda
            satsningar på hållbart jordbruk i biståndet. Till att börja med
            måste jordbrukssatsningar följa det internationella snittet på
            5 procent av den totala biståndsbudgeten. Sveriges bistånd till
            jordbruk är i dag betydligt lägre än det internationella snittet;
            därför är det viktigt att Sverige arbetar för att andelen till
            jordbruk ökar.
          </p>
          <p xml:id="i-BpULmZQLttYpF4uugHWhjU">
            Det småskaliga jordbruket står för 70 procent av den globala
            matproduktionen och förser majoriteten av jordens befolkning med
            föda, men använder sammanlagt mindre än 25 procent av världens
            jordbruksmark. Majoriteten av småskaliga bönder är kvinnor och
            enligt Afrikagrupperna producerar kvinnliga bönder i Afrika 90
            procent av kontinentens mat. Trots det har sällan kvinnan brukanderätten,
            eller äger marken som brukas eller har kontroll över tillgångarna
            som genereras från jordbruket. Ett potentiellt alternativ, som
            många väljer, är att organisera sig i kooperativ för att stärka
            sina möjligheter att ta kontrollen över produktionssättet.
          </p>
          <p xml:id="i-VLeoQdkfpLx3NccE1qvrTT">
            Stödet till småskaliga bönder och kooperativ ställs i kontrast
            till det kommersiella och industriella jordbruket som, utan hänsyn
            till miljö, klimat eller lokal fattigdoms­bekämpning, kan ses
            som attraktivt för att öka BNP i ett land. Vänsterpartiet anser
            att det svenska biståndet bör se jordbrukets potential att skapa
            klimaträttvisa och mat­suveränitet, skydda den biologiska mångfalden
            och leda till en rättvis fattigdoms­bekämpning, ökad jämställdhet
            och ekonomisk utveckling. Världsbanken menar att långsiktiga investeringar
            i jordbruk är upp till fyra gånger så effektivt för att bekämpa
            fattigdom, jämfört med hur andra sektorer bidrar till fattigdomsbekämpning.
            Stöd till småbrukare och småskaliga bönder är också i de flesta
            fall ett mer effektivt stöd i fattigdomsbekämpningen än stöd till
            kommersiellt och industriellt jordbruk.
          </p>
          <p xml:id="i-6L22hYhAnNk6MG44zarkjY">
            Sverige bör prioritera bistånd inom jordbruk till småskaliga
            bönder och agroekologiska metoder. Detta bör riksdagen ställa
            sig bakom och ge regeringen till känna.
          </p>
          <p xml:id="i-7t8TbGedkfc9ueoAQcMixF">
            Bistånd till jordbruk ska inte enbart inriktas på att öka produktionen
            eller säkerställa en hållbar omställning; det måste också handla
            om mänskliga rättigheter och männi­skors rätt att organisera sig.
            Har människor möjligheter att inom fackföreningar, civilsamhällesorganisationer
            och kooperativ gå ihop för att arbeta och hjälpa varandra, stärks
            även deras möjligheter att äga makten över att forma sin framtid
            och utveckling. De senaste årens växande trend av privata företags
            roll i bistånd och i investeringar kan ha en negativ påverkan
            på småbrukares matsäkerhet och försörjning. Ofta leder privata
            investeringar till att privata företag approprierar mark genom
            s.k. land grabbing och till en storskalig exportorienterad industriell
            jordbruksmodell som underminerar försök att bekämpa fattigdom
            och hunger.
          </p>
          <p xml:id="i-MgrmExcWk49hx5NUwpfKSr">
            Sverige bör utöka stödet till civilsamhällesorganisationer i
            partnerländer och i Sverige inom bistånd till jordbruk. Detta
            bör riksdagen ställa sig bakom och ge regeringen till känna.
          </p>
          <head xml:id="i-HZ1pA9YhVPcrY3XQrhPPXD" type="h2">
            14.5 Privatsektorbistånd
          </head>
          <p xml:id="i-YKBVxGaSGGSJ4vP6UEVDRT">
            Den tidigare borgerliga regeringen arbetade ihärdigt för att
            stärka den privata sektorns roll i utvecklingssamarbetet. Vänsterpartiet
            har ifrågasatt den prioriteringen, delvis p.g.a. bristerna i uppföljning
            och redovisning avseende privatsektorbiståndet. För att biståndet
            på ett effektivt sätt ska bidra till utveckling anser Vänsterpartiet
            att alla utvecklingsinsatser, inklusive de som utförs av den privata
            sektorn, som grundregel ska omfattas av samma regler för uppföljning
            och mätas mot samma rapporterings­indikatorer.
          </p>
          <p xml:id="i-UNQQXMJToUDpfCVVM7HjJi">
            Regeringen bör säkerställa att alla aktörer som arbetar med bistånd
            och utvecklings­samarbete, inklusive de inom den privata sektorn,
            ska följa Sveriges politik för global utveckling samt den svenska
            politikens utvecklingsmål. Detta bör riksdagen ställa sig bakom
            och ge regeringen till känna.
          </p>
          <p xml:id="i-GqfGQP64abatApEy546ag6">
            Inom OECD:s biståndskommitté Dac har det länge pågått ett arbete
            med att se över vad som ska kunna räknas som bistånd. En del av
            översynen handlar om att vidga definitionerna av privatsektorbiståndet.
            Förhandlingarna strandade hösten 2017 och det är nu oklart hur
            arbetet ska fortsätta. En sådan breddning riskerar att leda till
            att biståndet i större utsträckning finansierar företag i givarländer
            i stället för biståndets verkliga målgrupper. En viktig princip
            att värna när det gäller privatsektorbistånd är den om additionell
            effekt, som säger att bistånd endast ska ges via privat sektor
            om det finansierar satsningar som annars inte hade skett. Vänsterpartiet
            oroas av utvecklingen inom Dac som riskerar att urholka biståndet
            och menar att Sverige måste utgöra en tydlig motvikt mot denna
            utveckling. Medan förhandlingarna står stilla råder de nuvarande
            vaga riktlinjerna som är väldigt tillåtande. Därför är det viktigt
            att Sverige driver på för att komma vidare med ett mer restriktivt
            regelverk. En annan risk med privatsektorbistånd är att det leder
            till en ökad andel bundet bistånd, som binds till köp av varor
            och tjänster från företag i givarländerna.
          </p>
          <p xml:id="i-NoJsCVcnQAKCN6bLUJbZ3p">
            Regeringen bör verka för att förändringarna i Dacs regelverk
            inte leder till en urholkning av biståndet. Detta bör riksdagen
            ställa sig bakom och ge regeringen till känna.
          </p>
          <head xml:id="i-QBKqpATUNqjc2B2TBAjhCP" type="h2">
            14.6 Värna biståndet
          </head>
          <p xml:id="i-HPjLidj9zPMpPn39LT4zb5">
            Mot bakgrund av hur liten del av de globala penningflödena som
            utgörs av bistånd är det mycket viktigt att biståndet värnas.
            Biståndsmedel måste gå till verkliga bistånds­insatser i enlighet
            med biståndseffektivitetsagendan. Avräkningar för kostnader i
            givarländer, företagsbistånd som finansierar företagens verksamhet
            i stället för biståndets målgrupp, eller biståndspengar som går
            till militär eller säkerhetspersonal måste avvecklas.
          </p>
          <p xml:id="i-7SgUxReTo5ERp1AgnkyPH1">
            En förutsättning för att garantera kvalitet, transparens och
            uppföljning är att biståndet inte kanaliseras via s.k. skatteparadis.
            Skatteparadis definieras som ett land med bl.a. stark banksekretess,
            låg beskattning och svaga regelverk för finansiella transaktioner.
            Swedfund är ett statligt riskkapitalbolag som erbjuder riskkapital
            och kompetens för investeringar i fattiga länder i Afrika, Asien
            och Latinamerika och till länder i Östeuropa som inte är EU-medlemmar.
            Verksamheten finansieras via biståndsbudgeten. Efter att tidningen
            Omvärlden 2008 avslöjade att 20 procent av deras budget, 98 miljoner
            kronor, hade gått via skatteparadis som Brittiska Jungfruöarna
            och Caymanöarna, där insynen är obefintlig och alla transaktioner
            hålls hemliga, togs nya ägardirektiv för Swedfund fram. I direktiven
            säger man att Swedfund inte ska medverka i investeringar via territorier
            som OECD:s sammanslutning Global Forum inte har bedömt som tillräckligt
            transparenta i sin ”Peer Review Process”. Problemet är att Global
            Forums utvärdering inte på långa vägar räcker för att avgöra om
            ett territorium är ett skatteparadis som gömmer kriminalitet och
            bidrar till skatteflykt och korruption. I realiteten innebär de
            nya ägardirektiven att Swedfund kan fortsätta att kanalisera pengar
            via fonder i välkända skatteparadis som Jersey, Caymanöarna och
            Brittiska Jung­fruöarna. Andra granskningar av Swedfunds verksamhet,
            bl.a. av Expertgruppen för biståndsanalys (EBA) från 2018, kritiserar
            dem för att fokusera investeringar i låginkomstländer på sektorer
            som inte har den största potentiella utvecklingseffekten, framför
            allt den finansiella sektorn. I stället bör Swedfund tydligare
            inrikta investeringar på fattigdomsbekämpande sektorer; EBA ger
            jordbrukssektorn som exempel. Dessutom är Swedfund alltjämt inte
            på det klara med i vilken utsträckning skatt inbetalas inom de
            sektorer investeringar görs. Inbetald skatt av de företag Swedfund
            investerar i bör snarare göras till en central målsättning med
            regelbunden uppföljning, för att bistånds­pengar inte ska gynna
            en företagselit på bekostnad av befolkningar i låginkomstländer.
          </p>
          <p xml:id="i-DPJoBbY26AkTQkZiGd6i6x">
            Den norska regeringen har beslutat att inga nya biståndssatsningar
            ska gå via skatteparadis och tillsatt en utredning om existerande
            investeringar i skatteparadis med målsättningen att Norge ska
            avveckla alla fonder i skatteparadis. En väg att gå är att använda
            sig av EU:s vita/svarta lista över skatteparadis. Som en effekt
            av listan har flera skatteparadis ”öppnat upp sig” och räknas
            numera inte som skatteparadis. Samtidigt finns det problem med
            att vissa medlemsstater som t.ex. Malta fortfarande inte har en
            tillräckligt välutbyggd lagstiftning.
          </p>
          <p xml:id="i-3nJXL1dSQCsgiptMVRxXiF">
            Sverige bör följa Norges exempel och införa ett förbud mot att
            bistånd, export­krediter, investeringsstöd eller andra former
            av stöd till näringslivet kanaliseras via skatteparadis. Detta
            bör riksdagen ställa sig bakom och ge regeringen till känna.
          </p>
          <p xml:id="i-QU88mFoG7YXfGuT8Hvr2xV">
            Sommaren 2017 öppnade EU-kommissionen för att biståndspengar
            ska kunna användas till militär verksamhet. En stor majoritet
            av EU-parlamentarikerna röstade för att gå vidare i förhandlingen
            med ministerrådet. Detta innebär att det nu finns biståndspengar
            som används till militär verksamhet inom EU. Denna användning
            av biståndsmedel strider tydligt mot biståndets principer enligt
            Dacs kriterier och EU:s fördrag. Vänsterpartiet är mycket kritiskt
            till denna utveckling och menar att Sverige måste bromsa den inom
            EU. Även om stora behov finns av att stödja länder i frågor om
            säkerhet ska EU:s biståndsbudget inte finansiera militär utrustning
            eller migration.
          </p>
          <p xml:id="i-Fw6a5fqewJXw94ywJKD84k">
            Sverige bör inom EU verka för att stoppa att biståndspengar ska
            kunna användas till militär verksamhet. Detta bör riksdagen ställa
            sig bakom och ge regeringen till känna.
          </p>
          <p xml:id="i-82uy15B1gbJr3LKq8wcrmx">
            Regler formulerade av OECD:s biståndskommitté Dac (Dac-reglerna)
            styr vad som får räknas som internationellt bistånd. Dac har i
            dag 30 medlemmar, däribland Sverige. Reglerna är dock ett golv,
            inte ett tak. Enligt Dac-reglerna är det tyvärr tillåtet att använda
            biståndspengar för att bl.a. finansiera skuldavskrivningar, flyktingmottagande
            och utländska studenter vid högskolor i givarlandet. Medlemmarna
            i OECD förbinder sig alltså att inte vara sämre än vad Dac kräver,
            men det är tillåtet att vara bättre. Samtidigt ser vi hur en rad
            länder missbrukar möjligheten till avräkningar och låter mycket
            stora delar av biståndsbudgeten finansiera verksamhet som inte
            är att betrakta som utvecklingssamarbete.
          </p>
          <p xml:id="i-PQJzkgHH6kvTJbxyDtjJNV">
            Vänsterpartiet har vid flera tillfällen yrkat på att Sverige
            ska verka för att skrivningar i Dacs regelverk som tillåter att
            biståndspengar används för skuldavskrivningar, utländska studenter
            vid högskolor i givarländerna och flyktingmottagande ska strykas.
          </p>
          <p xml:id="i-3KJwnz3a9ex9ktoc18uQGc">
            Sverige bör verka för förändringar av Dacs regelverk så att biståndet
            värnas och att kostnader för flyktingmottagande, skuldavskrivningar
            och utländska studenter inte ska kunna räknas som bistånd. Detta
            bör riksdagen ställa sig bakom och ge regeringen till känna.
          </p>
          <head xml:id="i-U4ETLUPJXJpKqa7ovo423" type="h2">
            14.7 Öka biståndets förutsägbarhet
          </head>
          <p xml:id="i-ELRsm3UNxo8CjVNhxm9G5J">
            I en tid då behoven av bistånd är stora är det särskilt viktigt
            att värna effektiviteten och förutsägbarheten inom biståndspolitiken.
            Förutsägbarheten inom biståndet har stor inverkan på effektiviteten
            och aktörernas förutsättningar att planera sin verksamhet och
            sina insatser. Förutsägbarhet inom biståndet – att partnerorganisationer
            kan vara säkra på när biståndsutbetalningar kommer och hur stora
            de kommer att vara – har länge understrukits av både partnerländer
            och givare. En förutsägbar finansiering är också en central del
            av de internationella åtaganden för bistånd som slutits i Paris,
            Accra, Busan och Mexico City. När den brister undergrävs både
            givare och partners i sina strävanden efter resultat.
          </p>
          <p xml:id="i-VRHNUMkfwMowTBZua9K44N">
            Expertgruppen för biståndsanalys (EBA) har granskat växelkursfluktuationers
            betydelse för svenskt bistånds förutsägbarhet. Riksrevisionen
            granskade frågan redan 2014 och i sitt svar, Riksrevisionens rapport
            om valutahanteringen i det internationella utvecklingssamarbetet
            (skr. 2014/15:49), meddelade regeringen att frågan om valutarisker
            skulle utredas av UD och Sida. Någon sådan utredning har inte
            gjorts; i stället har alltså EBA nu gjort det. Studien konstaterar
            att växelkursfluktuationer har en väsentlig inverkan på förutsägbarheten
            i svenska biståndsåtaganden. Detta beror på att majoriteten av
            det bistånd som finansieras av Sverige genomförs i andra valutor
            än svenska kronor. Tiden mellan det svenska åtagandet i svenska
            kronor och utbetalning i andra valutor skapar en finansiell osäkerhet.
            Ju längre tid och ju mer volatila valutorna är, desto större är
            effekten på förutsägbarheten. Hur stora effekterna blir varierar
            givetvis, men enligt EBA:s studie kan en partnerorganisation eller
            mottagare i genomsnitt ha en osäkerhet om värdet av svensk finansiering
            på ca (±) 9 procent, redan det år åtagandet görs. För ett treårigt
            projekt växer osäkerheten till i genomsnitt på (±) 27 procent.
            I studien påvisas hur detta leder till ett ineffektivt genomförande
            och en överkontraktering som försämrar värdet av det svenska biståndet.
          </p>
          <p xml:id="i-GuCkdBpQpRYfPhuU3WSLoN">
            Studien presenterar också flera förslag på hur detta problem
            kan hanteras. Bland annat skulle förutsägbar finansiering kunna
            ges genom att erbjuda partnerorganisationer fasta valutakurser
            för åtaganden i de fall organisationerna arbetar i större valutor.
            Ett sådant erbjudande skulle utgå från samlade valutaterminer,
            en befintlig tjänst från Riksgälden. Ett annat förslag är att
            låta Sida utnyttja sin möjlighet att använda sitt garantiinstrument
            för att minska riskerna för biståndsaktiviteter som genomförs
            i mindre valutor i utvecklingsländer. Samtliga förslag utgår från
            befintliga administrativa resurser. De är också i linje med de
            rekommendationer som Riksrevisionen gav efter granskningen av
            Sida och UD:s valutahantering 2014. Vänsterpartiet värnar ett
            förut­sägbart och effektivt bistånd och anser att regeringen bör
            agera för att hantera de risker som beskrivs av EBA.
          </p>
          <p xml:id="i-JXUZ9Z5gykoWMP99vVFgXE">
            Regeringen bör återkomma med förslag om hur biståndets bristande
            förutsägbarhet till följd av växelkursfluktuationer kan motverkas.
            Detta bör riksdagen ställa sig bakom och ge regeringen till känna.
          </p>
          <p xml:id="i-3WHp826wh4LoA5XHzM5UsH">
            Biståndsaktörer i Sverige vittnar om att det har blivit allt
            svårare att genom det etablerade svenska banksystemet vidareförmedla
            pengar till många av de länder där svenska biståndsinsatser är
            tänkta att genomföras. Problemet har eskalerat, och de flesta
            banker genomför inte längre utlandsbetalningar till det de kallar
            för högriskländer. Även EBA har lyft detta som ett problem. Sidas
            riktlinjer anger att organisationer som finansieras genom Sida
            i största möjliga mån ska använda det internationella bank­systemet
            för att minska risken för penningtvätt och terrorfinansiering.
            När det blir allt svårare att använda det system som Sida förespråkar
            riskeras den verksamhet som bedrivs inom svenskt bistånd. Utan
            möjlighet till utlandsbetalningar blir det svårt, för att inte
            säga omöjligt, att bedriva verksamhet, något som direkt slår hårdast
            mot de mest utsatta i de länder där flest svenska biståndsinsatser
            genomförs. Problemet riskerar också i förlängningen att minska
            antalet biståndsaktörer i Sverige, och därmed blir det svårt att
            nå målen för svensk biståndspolitik.
          </p>
          <p xml:id="i-H49NHgQqU26rBhNJrH2UtC">
            Regeringen bör återkomma med förslag om hur banker kan säkerställa
            transaktioner genom biståndsaktörer för att utföra biståndsinsatser
            i s.k. högriskländer. Detta bör riksdagen ställa sig bakom och
            ge regeringen till känna.
          </p>
          <head xml:id="i-QBVNhyYnNmg2N3svWAS1Wx" type="h2">
            14.8 Transparens
          </head>
          <p xml:id="i-3qjGQWkiCnc2xKAhjg9Vzu">
            Urholkningen av den svenska biståndsbudgeten i kombination med
            en ytterst begränsad granskning av hur dessa kostnader leder till
            utvecklingsresultat motsäger de höga kraven på resultatstyrning
            och transparens i biståndet.
          </p>
          <p xml:id="i-PYEGZG35T3voMAKg8ir4WZ">
            Sommaren 2011 lanserade den dåvarande regeringen plattformen
            Openaid, vars syfte är att offentliggöra strategier, utvärderingar,
            kostnader etc. för biståndet. Initiativet var lovvärt och har
            resulterat i viss ökad insyn. Medborgarna har självklart rätt
            att veta att statsbudgeten används på ett bra sätt och att insatserna
            kan utvärderas utifrån biståndets mål. Det gäller i givarländerna
            såväl som i mottagarländerna.
          </p>
          <p xml:id="i-4XjPQ3jeMfCjhbZ19Kcg3Z">
            Sex år efter lanseringen av Openaid kan vi konstatera att det
            finns vissa brister i den transparens som plattformen erbjuder;
            inte minst varierar transparensen kraftigt mellan olika poster.
            När det gäller avräkningarna, exempelvis för kostnader för flykting­mottagande
            och stipendier till utländska studenter i Sverige, är informationen
            nästan obefintlig. Generellt saknas tillräcklig information kring
            de insatser som inte handläggs av Sida eller UD. Även när det
            gäller de aktiviteter som handläggs från Sida på utlandsmyndigheterna
            är informationen och transparensen väldigt begränsad.
          </p>
          <p xml:id="i-KxXfoT4EKA3tkHpfeUoaoA">
            Regeringen bör stärka transparensen inom biståndet inom de områden
            där det i dag finns brister. Detta bör riksdagen ställa sig bakom
            och ge regeringen till känna.
          </p>
          <head xml:id="i-PxMqYNb3VunRpLXoT7NTzs" type="h2">
            14.9 Det multilaterala biståndet
          </head>
          <p xml:id="i-35Yth5YjenkyoEKFZcaFRj">
            Sverige är en stor givare av multilateralt bistånd. Kärnstödet
            till multilaterala och internationella organisationer uppgick
            2019 till 13,1 miljarder kronor enligt regeringens budgetproposition
            för 2021 (prop. 2020/21:1). Sverige är den största givaren till
            flera av FN:s utvecklingsfonder och program. Bland de FN-organ
            som får mest svenskt bistånd finns UNDP, Unicef och UNHCR. Det
            finns en lång historia av starka relationer mellan Sverige och
            FN med dess institutioner, samt en hög tilltro till deras förmåga
            att bedriva utvecklingsarbete.
          </p>
          <p xml:id="i-EHoPFjNRds9LYYf4VsBw1A">
            Det multilaterala samarbetet och biståndet utmanas av nationalistiska
            och reaktionära strömningar runt om i världen, inte minst sedan
            Donald Trumps ämbetsperiod som USA:s president. En stor givare
            som Storbritannien har sänkt sitt bistånd från 0,7 procent till
            0,5 procent av BNI, vilket sänder dåliga signaler. Sverige har
            en viktig roll i att tillsammans med de som tror på en multilateral
            världsordning motarbeta denna utveckling, samtidigt som vi inte
            får blunda för bristerna inom organisationerna. FN:s storlek är
            en tillgång, men ibland utgör den också ett hinder för möjligheterna
            att bedriva ett effektivt arbete.
          </p>
          <p xml:id="i-DH9CAzc3RLuEN31QZXLCm6">
            Det multilaterala biståndet är beroende av medlemsstaternas bidrag.
            Under senare år har flera fonder och program fått mindre pengar
            till kärnverksamheten då medlems­länderna i stället tenderat att
            öronmärka bidrag till utvalda projekt eller länder där givaren
            har nationella intressen. Det försvårar FN:s långsiktiga insatser
            för social och ekonomisk utveckling. Under 2010 hade UNDP exempelvis
            knappt 1 miljard USD till sin kärnverksamhet. Motsvarande siffra
            2020 var 696 miljoner USD, samtidigt som det öronmärkta och riktade
            stödet har ökat från drygt 4 miljarder till nästan 5 miljarder
            USD. Sammantaget utgör öronmärkt stöd i dag 87 procent av UNDP:s
            finansiering. Trenden att villkora stödet till FN genom öronmärkta
            projekt behöver vändas. Kärnstödet behövs för att det multilaterala
            biståndet ska kunna bedrivas långsiktigt och effektivt. Kärnstöd
            är dessutom mer demokratiskt då organens beslutsfattande församlingar
            styr över budgetar i stället för de länder som betalar mest.
          </p>
          <p xml:id="i-QeWcTCqihvTGsaA7P2LQ1">
            Finansieringen av FN:s verksamhet bör reformeras för att gynna
            kärnstödet. Sverige har som ett av få länder fortsatt att ge ett
            betydande kärnstöd till flera av de multilaterala biståndsgivarna
            och lyfts ofta fram som en positiv förebild för finansiering av
            FN-organen.
          </p>
          <p xml:id="i-NtEw6R9zmr5PrGuQMQnmes">
            Sverige bör verka för att fler länder ökar sitt kärnstöd till
            det multilaterala biståndet. Detta bör riksdagen ställa sig bakom
            och ge regeringen till känna.
          </p>
        </div>
        <div xml:id="i-LrMUTHudjM4rtPtDJKwFDs" type="signatureBlock">
          <list xml:id="i-YSWbSaEfQuTSyd7n7YEGvP">
            <item xml:id="i-NRmJMJsu6YyRUH6A5Yeerk" who="i-8voj19hLWTGJHkxNP79tRb" type="signature">
              Nooshi Dadgostar (V)
            </item>
            <item xml:id="i-UcnexnTci1xgKgdYmzHnvj" who="i-6CAgZyR6FvVqYZHQfCw5HJ" type="signature">
              Hanna Gunnarsson (V)
            </item>
            <item xml:id="i-YCkyZRaBJSAUMhLpjuv1YU" who="i-QhdbBfCQXCqPEr4GTwvK8F" type="signature">
              Tony Haddou (V)
            </item>
            <item xml:id="i-GtgwBbuadNTfAkXE41K2Wr" who="i-3SiHjpmKqDX1ahURx9ZWt3" type="signature">
              Maj Karlsson (V)
            </item>
            <item xml:id="i-ReKkQiYmmRAk499SmvC9Za" who="i-9XTMNkDLu5u66FsWiwysh1" type="signature">
              Karin Rågsjö (V)
            </item>
            <item xml:id="i-W33WCLC7UPnPsY9Mx2UqeG" who="i-HG8uLqLT7SnwSx5YRobkVr" type="signature">
              Håkan Svenneling (V)
            </item>
            <item xml:id="i-2HiHMgXxxXJPc7gAUPnyh3" who="i-3YXCipudYA4N8ZNFk2PrxQ" type="signature">
              Jessica Wetterling (V)
            </item>
            <item xml:id="i-YGWnmywC6rQtEj547AVb7u" who="i-CgLZxiLTqtr669ULBLHcuK" type="signature">
              Yasmine Posio (V)
            </item>
          </list>
        </div>
      </div>
    </body>
  </text>
</TEI>
