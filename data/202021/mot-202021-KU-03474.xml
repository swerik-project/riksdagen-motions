<?xml version="1.0" encoding="utf-8"?>
<TEI xmlns="http://www.tei-c.org/ns/1.0" xmlns:xi="http://www.w3.org/2001/XInclude" xml:id="mot-202021-KU-03474">
  <teiHeader>
    <fileDesc>
      <titleStmt>
        <title>Starkare rättsstatliga principer, ett förstärkt fri- och rättighetsskydd och andra grundlagsfrågor</title>
        <author corresp="i-9Rr7JqtzHpZv84evqPH4D8">av Karin Enström m.fl. (M)</author>
      </titleStmt>
      <publicationStmt>
        <authority>SWERIK PROJECT</authority>
      </publicationStmt>
      <sourceDesc>
        <bibl>
          <title>Motion 2020/21:3474 av Karin Enström m.fl. (M)</title>
          <idno type="rdwebb">H8023474</idno>
          <rs type="number">3474</rs>
          <orgName type="comitteeAbbreviation">KU</orgName>
          <ref type="dokument_url_text">http://data.riksdagen.se/dokument/H8023474/text</ref>
          <ref type="dokument_url_html">http://data.riksdagen.se/dokument/H8023474</ref>
          <ref type="dokumentstatus_url_xml">http://data.riksdagen.se/dokumentstatus/H8023474</ref>
          <ref type="docx">http://data.riksdagen.se/fil/B2AB5C3C-D715-4424-A0EE-9862DD5DDC60</ref>
          <ref type="pdf">http://data.riksdagen.se/fil/2F636046-A086-436C-B1DA-AF0884997126</ref>
        </bibl>
      </sourceDesc>
    </fileDesc>
    <profileDesc>
      <particDesc>
        <listPerson>
          <person gender="woman">
            <idno>i-9Rr7JqtzHpZv84evqPH4D8</idno>
            <name>Karin Enström</name>
            <state type="partyAffiliation" ref="Q110843">
              <desc>M</desc>
            </state>
          </person>
          <person gender="woman">
            <idno>i-9YKB8rsGppqRutMkVzzGbk</idno>
            <name>Marta Obminska</name>
            <state type="partyAffiliation" ref="Q110843">
              <desc>M</desc>
            </state>
          </person>
          <person gender="woman">
            <idno>i-NDXytJ2sEVrtLhDNxEoc8A</idno>
            <name>Ida Drougge</name>
            <state type="partyAffiliation" ref="Q110843">
              <desc>M</desc>
            </state>
          </person>
          <person gender="man">
            <idno>i-KGa34znP4SNkFTbwiVao8N</idno>
            <name>Erik Ottoson</name>
            <state type="partyAffiliation" ref="Q110843">
              <desc>M</desc>
            </state>
          </person>
          <person gender="man">
            <idno>i-JVJBMZFMJK5YHSMqRKfcrP</idno>
            <name>Lars Jilmstad</name>
            <state type="partyAffiliation" ref="Q110843">
              <desc>M</desc>
            </state>
          </person>
        </listPerson>
      </particDesc>
      <correspDesc>
        <correspAction type="status" subtype="closed"/>
        <correspAction xml:id="i-YLnvV2wuR3fq9m6ynxJLg4" type="signed"/>
        <correspContext corresp="i-YLnvV2wuR3fq9m6ynxJLg4">
          <note type="signatory" corresp="i-9Rr7JqtzHpZv84evqPH4D8"/>
          <note type="signatory" corresp="i-9YKB8rsGppqRutMkVzzGbk"/>
          <note type="signatory" corresp="i-NDXytJ2sEVrtLhDNxEoc8A"/>
          <note type="signatory" corresp="i-KGa34znP4SNkFTbwiVao8N"/>
          <note type="signatory" corresp="i-JVJBMZFMJK5YHSMqRKfcrP"/>
        </correspContext>
        <correspAction xml:id="i-XreBDiXBknB3hUbU6YszW1" type="submitted">
          <date when="2020-10-06"/>
          <time when="15:12:38"/>
        </correspAction>
        <correspAction xml:id="i-JdpJMsUN8pD4Cct3DxMRNQ" type="reviewed">
          <date when="2020-10-06"/>
          <time when="19:13:35"/>
        </correspAction>
        <correspAction xml:id="i-D7Kh3VKee7FSLohGwkpnqP" type="referred">
          <date when="2020-10-14"/>
        </correspAction>
        <correspAction xml:id="i-BveaDX7puyixWtdUuZiXhM" type="assigned">
          <date when="2021-10-19"/>
          <time when="15:50:05"/>
        </correspAction>
        <correspContext corresp="i-BveaDX7puyixWtdUuZiXhM">
          <ref type="assignedTo">Konstitutionsutskottet</ref>
        </correspContext>
        <correspAction xml:id="i-6NZqu8GYjh4iyCRYJf8rLo" type="behandlas_i"/>
        <correspContext corresp="i-6NZqu8GYjh4iyCRYJf8rLo">
          <ref type="uppgift">2020/21:KU23</ref>
          <ref type="ref_dok_id">H801KU23</ref>
          <ref type="ref_dok_typ">bet</ref>
          <ref type="ref_dok_rm">2020/21</ref>
          <ref type="ref_dok_bet">KU23</ref>
          <ref type="ref_dok_titel">Fri- och rättigheter m.m.</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction xml:id="i-TpxM3f3pFcrBgJcyTufA17" type="behandlas_i"/>
        <correspContext corresp="i-TpxM3f3pFcrBgJcyTufA17">
          <ref type="uppgift">2020/21:KU24</ref>
          <ref type="ref_dok_id">H801KU24</ref>
          <ref type="ref_dok_typ">bet</ref>
          <ref type="ref_dok_rm">2020/21</ref>
          <ref type="ref_dok_bet">KU24</ref>
          <ref type="ref_dok_titel">Författningsfrågor</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
      </correspDesc>
      <textClass>
        <catRef scheme="#docType" target="#mot"/>
        <catRef scheme="#motionType" target="#kommitte"/>
        <catRef scheme="#motionType" target="#fristående"/>
      </textClass>
    </profileDesc>
  </teiHeader>
  <text>
    <body>
      <div xml:id="i-U6M8UhDbvRkDEPdqM2jz88" type="motHeader">
        <div xml:id="i-YPtCnqpTdAfi8PKE2TbGKU" type="motTitle">
          Motion till riksdagen 2020/21:3474 av Karin Enström m.fl. (M)
          Starkare rättsstatliga principer, ett förstärkt fri- och rättighetsskydd
          och andra grundlagsfrågor
        </div>
      </div>
      <div xml:id="i-JQFqbuR3xhqbXBRXg4FFbv" type="motBody">
        <div xml:id="i-TdF8fWWKJrHeKJKLfs9M8J" type="motProposal" subtype="förslag">
          <head xml:id="i-DxD53VvhTxoLnkfJNM4eyo">
            Förslag till riksdagsbeslut
          </head>
          <list xml:id="i-P1N8ztryLfxjFpF8Z3aqtk" style="ol">
            <item xml:id="i-XV9Wa9SfsR63YbsT8dykZn">
              Riksdagen ställer sig bakom det som anförs i motionen om att
              regeringen bör ge 2020 års grundlagskommitté i uppdrag att redovisa
              sina slutsatser senast våren 2022 och tillkännager detta för regeringen.
            </item>
            <item xml:id="i-Ar4YyrVboMdJNh3nCYLrRP">
              Riksdagen ställer sig bakom det som anförs i motionen om att
              regeringen bör utöka 2020 års grundlagskommittés uppdrag att stärka
              domstolarnas självständighet och tillkännager detta för regeringen.
            </item>
            <item xml:id="i-8u7Nmjc1y1upGQiHafmGoo">
              Riksdagen ställer sig bakom det som anförs i motionen om att
              se över reglerna för utnämning av justitieråd och tillkännager
              detta för regeringen.
            </item>
            <item xml:id="i-5MKqgrUVnmyicXoNXFjUFd">
              Riksdagen ställer sig bakom det som anförs i motionen om att
              se över hur långt domstolarnas grundlagsstadgade självständighet
              sträcker sig samt överväga om det finns anledning att i detta
              hänseende förtydliga regeringsformen, och detta tillkännager riksdagen
              för regeringen.
            </item>
            <item xml:id="i-VTcGUA2Et1zZXyJApE4LzY">
              Riksdagen ställer sig bakom det som anförs i motionen om att
              regeringen bör ge 2020 års grundlagskommitté i uppdrag att se
              över hur Lagrådets ställning och domstolarnas lagprövning kan
              stärkas och tillkännager detta för regeringen.
            </item>
            <item xml:id="i-2JtBGRcC9QymrBrDHLyVz4">
              Riksdagen ställer sig bakom det som anförs i motionen om att
              se över hur skyddet för mänskliga fri- och rättigheter kan stärkas
              i regeringsformen och tillkännager detta för regeringen.
            </item>
            <item xml:id="i-UgYgDaXDwmCxH7hQS1nuxW">
              Riksdagen ställer sig bakom det som anförs i motionen om att
              regeringen bör ge 2020 års grundlagskommitté i uppdrag att överväga
              om fler fri- och rättigheter bör omfattas av begränsningsreglerna
              i 2 kap. 21 § regeringsformen samt reglerna om vilandeförklaring
              i 2 kap. 22 § regeringsformen och tillkännager detta för regeringen.
            </item>
            <item xml:id="i-BWEmytLqwL29ThWo2tropt">
              Riksdagen ställer sig bakom det som anförs i motionen om att
              stärka grundlagsskyddet för de mänskliga fri- och rättigheterna
              på så sätt att det slås fast att staten har en skyldighet att
              skydda enskilda från kränkningar av mänskliga fri- och rättigheter
              som utförs av andra enskilda, och detta tillkännager riksdagen
              för regeringen.
            </item>
            <item xml:id="i-UW5wTE8PigkRyAserQTP7G">
              Riksdagen ställer sig bakom det som anförs i motionen om att
              regeringen bör ge 2020 års grundlagskommitté i uppdrag att förtydliga
              utformningen av skyddet för föreningsfriheten och tillkännager
              detta för regeringen.
            </item>
            <item xml:id="i-7Ku7ugP67RfHTHf8cS3rGh">
              Riksdagen ställer sig bakom det som anförs i motionen om att
              regeringen bör ge 2020 års grundlagskommitté i uppdrag att se
              över möjligheten att begränsa den grundlagsskyddade föreningsfriheten
              för alla former av våldsbejakande extremism och tillkännager detta
              för regeringen.
            </item>
            <item xml:id="i-3kKVMZicRpjbd79eV9hfHQ">
              Riksdagen ställer sig bakom det som anförs i motionen om att
              regeringen bör ge 2020 års grundlagskommitté i uppdrag att utreda
              och lägga fram ett förslag som innebär att ett undantag till föreningsfriheten
              utformas så att även kriminella sammanslutningar och gäng omfattas,
              samt se över regeringsformens bestämmelse om medborgarskap på
              så vis att en möjlighet införs att ompröva medborgarskap i de
              situationer som medges i folkrätten, och detta tillkännager riksdagen
              för regeringen.
            </item>
            <item xml:id="i-HE4kqRZsUMYNrvGf2akVko">
              Riksdagen ställer sig bakom det som anförs i motionen om en äganderätts-
              och näringsfrihetskommission för att kartlägga hot mot och inskränkningar
              i äganderätten och näringsfriheten och tillkännager detta för
              regeringen.
            </item>
            <item xml:id="i-XBzKQheV2tvsAA7Hquudro">
              Riksdagen ställer sig bakom det som anförs i motionen om att
              regeringen bör ge 2020 års grundlagskommitté i uppdrag att överväga
              utformningen av diskrimineringsförbudet i 2 kap. 12 § regeringsformen
              och tillkännager detta för regeringen.
            </item>
          </list>
        </div>
        <div xml:id="i-Fk9bCCWX9QvbVnitiPwmzf" type="motContent">
          <head xml:id="i-KVS99vpbt4bZ7zK3dLa4kZ" type="h1">
            Motivering
          </head>
          <p xml:id="i-47iiDBKNL2bv1JhaZczjjY">
            Sveriges grundlagar utgör fundamentet för vårt samhällskontrakt.
            Moderaterna har sedan tidigare förespråkat att en utredning borde
            tillsättas under innevarande mandat­period med uppdrag att överväga
            en rad förstärkningar av grundlagsskyddet, såväl vad gäller individens
            fri- och rättighetsskydd gentemot stat och kommun som i fråga
            om den svenska rättsstaten och demokratin i allmänhet, särskilt
            mot bakgrund av det var 15 år sedan den senaste grundlagsutredningen
            tillsattes. En sådan utredning har vi ansett bör få som direktiv
            att lägga fram förslag om bland annat hur domstolarnas oberoende
            kan stärkas, hur Lagrådets ställning och domstolarnas lagprövning
            kan stärkas, hur enskildas fri- och rättighetsskydd kan bli mer
            robust samt hur grundlagsändringar kan försvåras.
          </p>
          <p xml:id="i-PdXKs7Z1wdnToNMQNzyr96">
            Genom 2010 års grundlagsreform stärktes de svenska domstolarnas
            konstitutionella oberoende. Reformen beslutades i enighet mellan
            riksdagspartierna och skapade en solid grund för domstolarna att
            fullgöra sina dömande uppgifter utan påverkan från den politiska
            maktens önskemål och förväntningar. Efter grundlagsreformens ikraftträdande
            år 2011 har auktoritära partier flyttat fram sina positioner på
            flera håll i Europa. I Polen har de verkställande och lagstiftande
            organen systematiskt getts möjlighet att på politisk nivå påverka
            den dömande maktens sammansättning, befogenheter och funktion.
            En liknande utveckling där regeringar tänjer på den liberala demokratins
            principer går även att se i Ungern och Rumänien.
          </p>
          <p xml:id="i-FcUYDsoDxXaHLW27xK2msk">
            De svenska domstolarnas oberoende hotas inte direkt av auktoritära
            krafter i andra länder, och något överhängande nationellt hot
            finns inte i Sverige. Men exemplen visar vad som kan hända med
            ett lands domstolsväsende när landet får en politisk majoritet
            som inte respekterar rättsstatens principer. Det är därför av
            vikt även för en demokratisk rättsstat som Sverige att ha ett
            regelverk som gör det så svårt som möjligt för en auktori­tär
            regim att i en framtid ta politisk kontroll över domstolsväsendet
            och i synnerhet landets högsta domstolar.
          </p>
          <p xml:id="i-725FwCSCQj2fpf9P1UzuP9">
            Vidare innebar 2010 års grundlagsreform i flera avseenden en
            förstärkning av den enskildas fri- och rättighetsskydd. Detta
            genom bland annat borttagandet av det så kallade uppenbarhetsrekvisitet,
            en ny bestämmelse om rättvis rättegång, tydligare regler om ersättning
            vid intrång i äganderätten med mera. I februari 2020 tillsattes
            en grund­lagsutredning som ska se över ett förstärkt skydd för
            demokratin och domstolarnas oberoende (JU 2020:04 2020 års grundlagskommitté).
            Vi välkomnar tillsättandet av denna utredning, men det finns behov
            av att ytterligare stärka skyddet för de i grund­lagen fastslagna
            mänskliga fri- och rättigheterna. Det är motiverat att fortsätta
            att stegvis utveckla regeringsformen. Genom denna motion vill
            vi därför lyfta fram några frågor, som vi anser behöver belysas
            inom 2020 års grundlagskommitté, frågor som inte be­handlades
            i Grundlagsutredningens slutbetänkande (SOU 2008:125) och som
            inte till­godosetts i direktiven till 2020 års grundlagskommitté.
          </p>
          <p xml:id="i-3uYxnJfvKj5Neg6exfruWJ">
            Moderaterna ser inte att det finns någon anledning till att de
            grundläggande mänsk­liga fri- och rättigheter som läggs fast i
            vår egen grundlag ska spela mindre praktisk roll och därmed ha
            lägre status än motsvarande rättigheter i Europeiska konventionen
            om skydd för de mänskliga rättigheterna och de grundläggande friheterna
            (Europakonven­tionen). Det är och har tidigare varit vår utgångspunkt
            kring en översyn av regerings­formen i dessa delar.
          </p>
          <p xml:id="i-P25oXwpT6YEr5aK45KFU3E">
            Utredningens uppdrag löper fram till 15 februari 2023 (förutom
            uppdraget att utreda begränsningar i föreningsfriheten som ska
            redovisas senast den 15 mars 2021). Det inne­bär att ändringarna
            skulle kunna genomföras tidigast efter valet 2026. Om grundlags­ändringarna
            i stället ska hinna träda i kraft under nästa mandatperiod behöver
            slutsats­erna behandlas i riksdagen en första gång våren 2022.
            Vi menar därför att det finns skäl att korta ned utredningstiden
            till två år i syfte att öppna upp för möjligheten att kunna genomföra
            ändringarna i samband med valet år 2022.
          </p>
          <head xml:id="i-2nU4TyGiNhFs1Jm8ZtfgsU" type="h2">
            Stärk domstolarnas självständighet
          </head>
          <p xml:id="i-4WX6PChqzJy9QH5kU7X8ey">
            Utvecklingen vad gäller rättsstatliga principer går åt fel håll
            i många delar av världen. Inte minst i Europa där olika regeringar
            utmanar den liberala demokratins grundläggan­de principer.
          </p>
          <p xml:id="i-MosrtQo2s4gUf4DHS13NX6">
            I Sverige är den här utvecklingen inte lika påtaglig, men det
            finns inte tillräckligt som säger att vi skulle vara extra skyddade
            mot auktoritära krafter. Skyddet för dom­stolarnas självständighet
            och Lagrådets ställning bör därför utökas i syfte att säkra ett
            långsiktigt värnande av våra rättsstatliga principer. Därför välkomnar
            Moderaterna att 2020 års grundlagskommitté tillsatts, i vilken
            det övervägs reformer som stärker dom­stolarnas långsiktiga oberoende.
            Vi anser samtidigt att det finns behov av att utöka ut­redningens
            uppdrag och lägga till ytterligare direktiv till utredningen i
            syfte att säker­ställa att domstolarnas självständighet stärks.
          </p>
          <p xml:id="i-QqstHuExmjMGTUUV7SDbgV">
            I arbetet med att se över behovet av att ytterligare stärka domstolarnas
            och domarnas oberoende långsiktigt ska utredningen se över om
            Domstolsverkets organisation, styr­ning och roll bör förändras.
            Vi menar att utredningen bör få i uppdrag att föreslå hur ett
            från riksdag och regering fristående domstolsråd som till en majoritet
            utgörs av domare skulle kunna inrättas, vilket skulle kunna utse
            Domstolsverkets chef. Utredningen bör också överväga om reguljär
            tillsyn över domstolarna bör utövas av domstolsrådet. Justitieombudsmannen
            utövar normalt extraordinär tillsyn, det vill säga tillsyn när
            det inte finns någon ordinarie tillsynsmyndighet att vända sig
            till eller den möjligheten av olika skäl är uttömd. Utredningen
            bör överväga om justitieombudsmannen fortsatt ska kunna utöva
            extraordinär tillsyn över domstolarna, även om domstolsrådet får
            ansvar för reguljär tillsyn. 2010 års grundlagsreform ansåg att
            justitiekanslern fortsatt bör kunna utöva tillsyn över domstolarna.
            2020 års grundlagskommitté bör överväga om det finns anledning
            att ompröva den ståndpunkten mot bakgrund av att justitiekanslern
            är en myndighet under regeringen.
          </p>
          <p xml:id="i-2RvacRJ4EjhUYd1UEThWry">
            Det bör även i grundlag läggas fast hur reglerna för domarna
            i de högsta domstolar­na ser ut, exempelvis vad gäller avskedande
            med mera.
          </p>
          <p xml:id="i-RuJ3Xc2rVaKNfZPZLcKHtL">
            Det finns även ett behov av att frikoppla domstolarnas ekonomiska
            beroende av re­geringen genom att istället lägga anslagen för
            dessa under ett utskott i riksdagen. Det finns därför skäl att
            överväga om anslagen till Sveriges domstolar och Domarnämnden
            fortsättningsvis bör läggas under utgiftsområde 1 Rikets styrelse,
            som bereds av konsti­tutionsutskottet, i stället för att det som
            idag ligger under utgiftsområde 4 tillsammans med Polismyndigheten,
            Åklagarmyndigheten och övriga delar av rättsväsendet. Därmed skulle
            domstolarnas centrala konstitutionella funktion tydliggöras. 2020
            års grundlags­kommitté bör även se över tillsynen av domstolarna
            för att begränsa riksdagens och regeringens makt över desamma.
          </p>
          <p xml:id="i-DZQsUVfR8FK9gJhJrFghE1">
            Fram till grundlagsreformen år 2010 utsågs domarna i Högsta domstolen
            och Högsta förvaltningsdomstolen (tidigare Regeringsrätten) av
            regeringen i ett slutet förfarande utan vare sig insyn eller extern
            beredning. En viktig förändring som då inträdde var att varje
            ny rekrytering till domstolarna ska beredas av ett oberoende organ,
            Domarnämn­den. Nämnden inhämtar regelmässigt yttrande från domstolarna
            själva men det finns inte någon i lag reglerad skyldighet att
            höra dessa. Om regeringen överväger att till justitieråd utse
            någon som Domarnämnden inte har föreslagit har regeringen en lagstad­gad
            skyldighet att först ge nämnden tillfälle att yttra sig. Någon
            motsvarande skyldighet att höra Högsta domstolen eller Högsta
            förvaltningsdomstolen när regeringen överväger att utse någon
            annan än den som domstolen eller Domarnämnden förordat finns inte.
          </p>
          <p xml:id="i-Dvnkpys8MiBVqhkeEGFWwW">
            2020 års grundlagskommitté bör även specifikt ges i uppgift att
            överväga att ge domstolarna en lagstadgad rättighet att under
            beredningsprocessen framföra synpunkter till Domarnämnden och
            även till regeringen i fall då regeringen överväger att utse någon
            annan till justitieråd än en person som respektive domstol förordat
            (försåvitt inte den person som regeringen överväger att utse har
            förts fram av Domarnämnden och berörd domstol har yttrat sig om
            personen till Domarnämnden).
          </p>
          <p xml:id="i-5W3BamoMxvGVbWTYchJoz2">
            De åtgärder för att förändra personsammansättningen i högsta
            domstolar som i vår nära omvärld främst kommit till användning
            har varit sänkning av pensionsålder, infö­rande av nya behörighetskriterier
            och den verkställande maktens vägran att utnämna föreslagna ledamöter.
          </p>
          <p xml:id="i-Paqj1bKwV9NzprvbCEkLvy">
            Konkret har det handlat om att sänka den ålder då domare är skyldiga
            att gå i pen­sion, för att bli av med alla domare som är äldre
            än så. Både Polens och Ungerns nu­varande regeringar stöds som
            bekant av en majoritet i respektive parlament. Även i Sverige
            är det möjligt att en framtida regering saknar respekt för rättsstatens
            principer, men har stöd av en majoritet i riksdagen. Den kan i
            så fall använda denna majoritet till att ändra pensionsregler
            som framgår av vanlig lag.
          </p>
          <p xml:id="i-FfA1df2DyXtMeRxC6FLs6G">
            För att göra skyddet för domarna i de högsta instanserna så heltäckande
            som möjligt och för att försvåra politiskt motiverade tvångspensioneringar
            välkomnar vi att 2020 års grundlagskommitté nu har i uppdrag att
            överväga en grundlagsfäst reglering om pensionsåldern för justitieråd
            och andra domare. Om staten framöver vill möjliggöra för justitieråd
            att stanna kvar i tjänsten längre upp i åren kan en högre pensionsålder
            bestämmas i vanlig lag.
          </p>
          <p xml:id="i-DFoKiKrQt5QM8x4LuioaHu">
            Statens ansvarsnämnd beslutar idag i frågor om avskedande, avstängning
            och läkarundersökning när det gäller ordinarie domare. Statens
            ansvarsnämnd är dock en myndighet under regeringen. För att ytterligare
            stärka skyddet för domstolarnas självständighet bör därför en
            ordning övervägas av 2020 års grundlagskommitté som innebär att
            beslut om avskedande m.m. fattas av ett organ som inte lyder under
            regeringen.
          </p>
          <p xml:id="i-7a3Y8kx6QyXcFPWKbeh3Kq">
            Principen om domstolarnas självständighet gentemot den politiska
            makten är av central betydelse i en rättsstat. Principen kommer
            till uttryck i 11 kap. 3 § regerings­formen, där det står att
            ingen myndighet, inte heller riksdagen, får bestämma hur en domstol
            ska döma i det enskilda fallet eller hur en domstol i övrigt ska
            tillämpa en rättsregel i ett särskilt fall.
          </p>
          <p xml:id="i-UnxciUpvLR4pGC1Kx3PTgB">
            På senare tid har det visat sig att domstolarnas självständighet
            är mer begränsad än vad grundlagsstadgandet kan ge intryck av.
            När Gotlands tingsrätt lade ut domstolens uppropslistor på sin
            hemsida fick den ett föreläggande av Datainspektionen, som ansåg
            att förfarandet stod i strid med bestämmelser i personuppgiftslagen.
            Högsta förvaltnings­domstolen gav i mål 6894–13. Datainspektionen
            rätt och menade att domstolarnas själv­ständighet inte omfattar
            sådana beslut som en domstol fattar i den egna verksamheten avseende
            domstolens administration.
          </p>
          <p xml:id="i-W6XNqSUaqNpWmDcgPVyMwV">
            Eftersom det skulle kunna uppfattas som att det föreligger en
            diskrepans mellan Högsta förvaltningsdomstolens beslut och ordalydelsen
            i 11 kap. 3 § regeringsformen finns det anledning att 2020 års
            grundlagskommitté ser över om regeringsformen bör förtydligas
            så att det klargörs hur självständiga domstolarna är i förhållande
            till förvalt­ningsmyndigheterna.
          </p>
          <head xml:id="i-Vd75fPuXVKyx3SPE5ZxgyP" type="h2">
            Lagrådets ställning och domstolarnas lagprövning ska stärkas
          </head>
          <p xml:id="i-CKdUe7pRKm1bZpvG8cJYFs">
            Det finns behov av ett tydligare system för att kontrollera om
            en viss bestämmelse i lag eller annan författning strider mot
            grundlagen. Moderaterna vill att 2020 års grundlags­kommitté särskilt
            ser på två möjligheter för att åstadkomma detta: dels genom att
            stärka Lagrådets ställning (förhandskontroll), dels genom att
            införa en möjlighet att i vanlig domstol få fastställt att en
            viss lagbestämmelse strider mot grundlagen eller Europa­konventionen,
            utan att frågan aktualiseras i ett konkret fall (efterhandskontroll).
          </p>
          <p xml:id="i-DUeEyF6168KSqH4igwiWWA">
            Ytterst är lagstiftningen riksdagens ansvar, och väljarna kan
            utöva sin kontroll av lagstiftaren i allmänna val. Men andra förstärkningar
            bör övervägas. En möjlighet är att införa krav på förnyad lagrådsgranskning
            när ny lagstiftning har avstyrkts av Lagrådet och regeringen återkommer
            med ett reviderat lagförslag. Krav på kvalificerad majoritet i
            riksdagen bör övervägas, när en lag behandlas vilken av Lagrådet
            angetts vara oförenlig med grundlagarna, Europakonventionen eller
            rättssäkerhetens krav. Därtill bör det över­vägas huruvida Lagrådets
            särställning kan tydliggöras genom att bestämmelserna om Lagrådet
            ges en ny placering i ett eget kapitel i regeringsformen samt
            överväga om det bör införas en möjlighet för domstolar att pröva
            en lagbestämmelses förenlighet med högre normer, även om det inte
            sker inom ramen för ett konkret fall, så kallad abstrakt normprövning.
          </p>
          <head xml:id="i-DCUm41kkcmXp2XuzdkPhst" type="h2">
            Stärkande av skyddet för fri- och rättigheter i grundlagen
          </head>
          <p xml:id="i-8cBj6ti5eygZQt71QUMEcH">
            Moderaterna vill att flera av rättigheterna i regeringsformen
            stärks eller kompletteras samt att vissa nya rättigheter införs.
            Därför vill vi att 2020 års grundlagskommitté ges i uppdrag se
            över möjligheterna att införa en rätt till skadestånd när staten
            har överträtt en enskilds fri- och rättigheter i regeringsformen.
            Vi vill också att staten i ett skadestånds­mål som rör mänskliga
            fri- och rättigheter i regeringsformen ska betala sina egna rätte­gångskostnader
            även om staten vinner målet, om den enskilde haft skälig anledning
            att få sitt fall prövat. Det bör även utredas om en rätt till
            domstolsprövning och hur ett skydd mot dubbel lagföring kan införas
            i regeringsformen som motsvarar sjunde tilläggs­protokollet i
            Europakonventionen och EU:s stadga om de grundläggande rättigheterna,
            rättighetsstadgan.
          </p>
          <p xml:id="i-AHH6HiaYM94ngBURffR3a3">
            Alla i regeringsformen garanterade mänskliga fri- och rättigheter
            åtnjuter inte sam­ma skydd mot rättighetsbegränsande lagstiftning.
            Skyddet för äganderätten och närings­friheten är till exempel
            svagare än skyddet för sådana mänskliga fri- och rättigheter som
            yttrande-, informations-, mötes-, demonstrations- och föreningsfriheterna,
            eftersom de båda förstnämnda inte omfattas av de begränsningsregler
            som framgår av 2 kap. 21 § regeringsformen och inte heller av
            reglerna om vilandeförklaring i 2 kap. 22 § reger­ingsformen.
            2 kap. 21 § regeringsformen stadgar att begränsningar av ett antal
            fri- och rättigheter endast får göras för att tillgodose ändamål
            som är godtagbara i ett demokra­tiskt samhälle. Begränsningen
            får aldrig gå utöver vad som är nödvändigt med hänsyn till det
            ändamål som har föranlett den och inte heller sträcka sig så långt
            att den utgör ett hot mot den fria åsiktsbildningen som en av
            folkstyrelsens grundvalar. Begränsningen får inte göras enbart
            på grund av politisk, religiös, kulturell eller annan sådan åskådning.
          </p>
          <p xml:id="i-8SB5tqi6Go2sbhDk4u1YjN">
            Vi menar att det finns skäl att överväga om fler mänskliga fri-
            och rättigheter, till exempel äganderätten och näringsfriheten,
            borde omfattas av begränsningsreglerna i 2 kap. 21 § regeringsformen
            och reglerna om vilandeförklaring i 2 kap. 22 § regerings­formen.
            Mycket talar för att grundlagens skydd mot rättighetsinskränkningar
            borde vara lika starkt, oavsett vilken mänsklig fri- och rättighet
            det gäller, men en analys behöver göras rättighet för rättighet
            för att ge underlag för en bedömning av om det finns sakliga skäl
            att ge vissa rättigheter ett starkare skydd än andra.
          </p>
          <p xml:id="i-9bPpcDLMba9dasd76XUkkG">
            Rätten att äga är en hörnsten i ett fritt samhälle. Utan enskild
            äganderätt kan inte ett fritt och demokratiskt samhälle existera.
            Det är den entydiga slutsatsen från Central- och Östeuropas frigörelse
            från det socialistiska förtrycket. Enskilt ägande möjliggör den
            fri­het från staten som är nödvändig i ett demokratiskt samhälle.
            Eget ägande lägger grund­en till frihet, trygghet och ansvar.
            Om äganderätten skulle omfattas av begränsningsreg­lerna skulle
            en inskränkning i den enskildes äganderätt endast få göras för
            att tillgodose ändamål som är godtagbara i ett demokratiskt samhälle.
            Vidare skulle en begränsning aldrig få gå utöver vad som är nödvändigt
            med hänsyn till det ändamål som har föranlett den. Begränsningar
            skulle heller inte få göras på grund av politisk eller annan åskådning
            eller sträcka sig så långt att de utgör ett hot mot den fria åsiktsbildningen.
            Det framstår som rimligt och motiverat att överväga en sådan ordning
            inom ramen för 2020 års grundlagskommitté.
          </p>
          <head xml:id="i-65utx7gd9VhyHdoBiSCK6T" type="h2">
            Föreningsfriheten
          </head>
          <p xml:id="i-JQgMj2AqChXj5m4CKWGcXg">
            Frågan om skyddet för föreningsfriheten – alltså rätten att vara
            medlem i eller stå utan­för en förening – har diskuterats länge.
            Regeringsformens 2 kap. 1 § stadgar att var och en gentemot det
            allmänna är tillförsäkrad föreningsfrihet, det vill säga frihet
            att sam­mansluta sig med andra för allmänna eller enskilda syften.
            Som framgår av ordalydelsen skyddas enbart den ena aspekten av
            föreningsfrihet, nämligen rätten att organisera sig. Rätten att
            stå utanför en organisation – den så kallade negativa föreningsfriheten
            – skyddas inte.
          </p>
          <p xml:id="i-4dRLgCvkLxj3b96Zf6EVzt">
            Europakonventionen innehåller också en bestämmelse om föreningsfrihet,
            och den täcker även den negativa föreningsfriheten. Eftersom Europakonventionen
            är svensk lag sedan 1995 finns därmed ett skydd för den negativa
            föreningsfriheten som omfattar människor även i vårt land. Med
            tanke på det omfattande svenska föreningslivet och den svenska
            föreningskulturen framstår det dock som egendomligt att inte båda
            former­na av föreningsfrihet har ett uttryckligt skydd i regeringsformen.
            Det är av stor betydel­se att enskilda fritt får organisera sig,
            men det är också en viktig rättighet att inte bli tvingad in i
            organisationer som står för värderingar eller driver ståndpunkter
            som man inte delar, oavsett om tvånget utövas direkt genom till
            exempel lagstiftning eller indirekt genom att det i praktiken
            är förknippat med sådana negativa konsekvenser att stå utan­för
            att den enskilde egentligen inte har något val.
          </p>
          <p xml:id="i-5mfJNmwNAsMJB6NbqbhvWx">
            Kravet på skydd för den negativa föreningsfriheten har som bekant
            ofta drivits med tanke på rätten för arbetstagare att stå utanför
            fackliga organisationer, eller för den delen rätten för företagare
            att stå utanför arbetsgivarorganisationer, utan att drabbas av
            sank­tioner eller missgynnas på andra sätt. Därmed har det kommit
            att bli en låsning i frågan utifrån ideologiska och maktpolitiska
            utgångspunkter. Vi menar att det är dags att göra upp med sådana
            föråldrade förhållningssätt. Föreningslivet är en viktig del av
            det svenska samhällslivet och den demokratiska infrastrukturen.
            Både rätten att vara med­lem i och rätten att stå utanför en förening
            förtjänar därmed skydd också i svensk grund­lag. Även vad gäller
            förhållandena på svensk arbetsmarknad erkänns redan såväl den
            positiva som den negativa föreningsfriheten genom Europakonventionen,
            som alltså är svensk lag. Detta har också bekräftats i flera rättsfall
            i Europadomstolen såväl som i våra nationella domstolar. Inom
            2020 års grundlagskommitté bör alltså utformningen av skyddet
            för föreningsfriheten övervägas, inte minst i ljuset av det skydd
            som redan ges genom Europakonventionen.
          </p>
          <head xml:id="i-NnxVxG5YLBtYisQdz4xZ5K" type="h2">
            Extremism, gängkriminalitet och medborgarskap
          </head>
          <p xml:id="i-9LnxB51hrqS9rT9V38tcVP">
            Det finns skäl för demokratin att rusta upp när den angrips av
            grupper som vill påverka med våld och hot. Det handlar både om
            att skydda de enskilda människor som drabbas av angreppen, och
            att skydda alla andra. Extremisterna skapar otrygghet och göder
            misstro samtidigt som de kriminella gängen ägnar sig åt en systemhotande
            brottslighet.
          </p>
          <p xml:id="i-H8cU8oFrGbmyZhw9uZGtWd">
            Det pågår för närvarande ett arbete i 2020 års grundlagskommitté
            för att se över om deltagande i terroristorganisationers verksamhet
            ska kriminaliseras. I direktivet till grundlagsutredningen anges
            att utredningen ska göra en analys av innebörden och om­fattningen
            av de möjligheter som finns enligt gällande rätt att begränsa
            den grundlags­skyddade föreningsfriheten för enskilda som är med
            i sammanslutningar som ägnar sig åt terrorism, samt bedöma om
            det bör införas utökade möjligheter att begränsa den grundlagsskyddade
            föreningsfriheten i förhållande till sådana sammanslutningar.
            Det finns dock anledning att bredda utredningens uppdrag.
          </p>
          <p xml:id="i-MSWD4RCfpSBx2zTAxCtE6u">
            Det finns tre extremistiska inriktningar i Sverige, farliga var
            och en på sitt sätt. Vänsterextremismens brutalitet visades under
            upploppen år 2017 i Hamburg, höger­extremister har begått mord
            och andra våldsdåd i vårt land och militanta islamister har gjort
            sig skyldiga till grymma dåd i flera städer runtom i världen och
            Europa, däribland i Stockholm. Ett förbud kommer förstås inte
            lösa alla problem med växande extremism i Sverige. Men det skulle
            markera var demokratin drar gränsen, det skulle försvåra för våldsbejakande
            organisationer att driva sin verksamhet och det skulle göra det
            möjligt att straffa dem som med hot och våld undergräver vårt
            fria och öppna samhälle. Mot bakgrund av detta anser vi att utredningens
            direktiv avseende huruvida det bör införas utökade möjligheter
            att begränsa den grundlagsskyddade föreningsfriheten för enskilda
            som är med i sammanslutningar som ägnar sig åt terrorism bör omformuleras
            och utvid­gas. Direktiven att utöka möjligheterna att begränsa
            den grundlagsskyddade förenings­friheten för enskilda som är med
            i sammanslutningar som ägnar sig åt terrorism bör i stället ta
            sikte på att träffa våldsbejakande organisationer, det vill säga
            inte bara terror­ism utan all form av våldsbejakande extremism.
          </p>
          <p xml:id="i-ND3A3t45UsnpriFHLbTd9b">
            Med hänsyn till den samhällsfara som de kriminella gängen i Sverige
            numera repre­senterar finns anledning att även inkludera deltagande
            i ett kriminellt gäng i en framtida begränsning av den grundlagsskyddade
            föreningsfriheten. Föreningsfrihetens syfte har aldrig varit att
            skydda kriminellas rätt att organisera sig. Det finns därför anledning
            att 2020 års grundlagskommitté omedelbart ges ett kompletterande
            uppdrag att även utreda och lägga fram ett förslag som innebär
            att ett undantag till föreningsfriheten utformas, så att även
            kriminella sammanslutningar och gäng omfattas.
          </p>
          <p xml:id="i-NNmUeqYVWB8GzJdmKnCqrW">
            Därtill har Moderaterna lyft frågan om svenska medborgare, som
            döms för exempel­vis terrorbrott, också bör kunna bli av med sina
            svenska medborgarskap. Det är inte möjligt i dag, utan det förutsätter
            ändringar av både grundlag och vanlig lag. De interna­tionella
            konventioner om medborgarskap, som Sverige skrivit under, medger
            återkallel­se i två specifika situationer. Dels om någon fått
            sitt medborgarskap genom att lämna felaktiga uppgifter. Dels om
            en person har tagit värvning i annan stats tjänst eller begått
            allvarliga brott mot staten. I det senare fallet gäller ett ovillkorligt
            krav på att ett åter­kallat medborgarskap inte får leda till statslöshet.
          </p>
          <p xml:id="i-Srk36mFhhoPKibM8ntGzEA">
            Vi riskerar att undergräva medborgarskapets värde och skapa misstro
            mot rättsord­ningen om det inte i efterhand går att ingripa mot
            ett medborgarskap som grundas på felaktiga eller bedrägliga uppgifter.
            Samma sak kan sägas om situationen att en person begår grova brott
            som terrorism, utan att det ytterst finns möjlighet att ingripa
            mot med­borgarskapet i sig.
          </p>
          <p xml:id="i-5wrjadtf8dkZ5TnzXFim2y">
            Vi anser därför vi att det finns anledning att se över möjligheterna
            att ompröva med­borgarskapet i de situationer som medges i folkrätten,
            det vill säga vid lämnande av oriktiga uppgifter i samband med
            medborgarskapsförvärv respektive vid grova brott mot staten, såsom
            exempelvis terrorbrott. Även detta anser vi att 2020 års grundlags­kommitté
            bör få i kompletterande uppdrag att se över.
          </p>
          <head xml:id="i-SxvSFgSt3Lt1RgmFVFi4yQ" type="h2">
            En äganderätts- och näringsfrihetskommission
          </head>
          <p xml:id="i-V2ALqXu9dhrrr1DQSD5nBs">
            Äganderätten och näringsfriheten är grundläggande beståndsdelar
            i ett fritt samhälle och är även oundgängliga förutsättningar
            för välstånd och utveckling. Äganderätten har ett visst grundlagsskydd
            genom bestämmelserna i 2 kap. 15 § regeringsformen, medan näringsfriheten
            i viss mån skyddas genom 2 kap. 17 § regeringsformen.
          </p>
          <p xml:id="i-GVvf258H4WMBjwUeEF77CQ">
            Det är, som framgår ovan, lättare att inskränka äganderätten
            och näringsfriheten än vissa andra fri- och rättigheter i och
            med att begränsningsreglerna och reglerna om vilandeförklaring
            inte är tillämpliga på äganderätten och näringsfriheten. Den begräns­ning
            som finns i 2 kap. 15 § och 2 kap. 17 § regeringsformen är att
            de båda rättigheterna enbart får inskränkas för att tillgodose
            angelägna allmänna intressen, men man behöver till exempel inte
            göra någon sådan proportionalitetsbedömning som begränsningsregler­na
            kräver (begränsningen får aldrig gå utöver vad som är nödvändigt
            med hänsyn till det ändamål som har föranlett den).
          </p>
          <p xml:id="i-Gm2DSifAKN9FBWCTmnAvyk">
            I praktiken får det anses vara oklart vad som krävs för att ett
            intresse ska anses vara angeläget och allmänt. Det tycks i hög
            grad vara upp till den politiska församling eller myndighet som
            vill tvångsinlösa, eller inskränka rådigheten över, viss privat
            egendom att efter fritt skön avgöra vad som är ett angeläget allmänt
            intresse. En särskild fråga gäller gränsdragningen mellan allmänna
            och privata intressen, exempelvis när en kom­mun inom ramen för
            ett planärende vill låta överföra en fastighet från en privatperson
            till en kommersiell aktör.
          </p>
          <p xml:id="i-GBrzxWeB6FDB8YuE7DLiAx">
            Även inom jord- och skogsbruket aktualiseras ofta äganderättsfrågor
            mot bakgrund både av offentliga myndigheters ingripanden med hänvisning
            till miljö- och bevarande­synpunkter och av att offentliga eller
            privata aktörer vill ha tillgång till jordbruks- eller skogsmark
            för att exempelvis bygga vägar och järnvägar, sätta upp mobilmaster
            eller bygga vindkraftverk.
          </p>
          <p xml:id="i-FSJm4yudA46PEwCZfNa9tr">
            Det här är några exempel på situationer då frågor om äganderättens
            och närings­frihetens ställning i dagens Sverige aktualiseras.
            Olika intressen och principer måste alltid vägas mot varandra
            om de kommer i konflikt när konkreta fall ska avgöras. Men mycket
            talar för att äganderätten och näringsfriheten får stå tillbaka
            i alltför hög grad idag. Mot bakgrund av äganderättens och näringsfrihetens
            grundläggande betydelse för ett fritt och välmående samhälle framstår
            det därför som angeläget att nu göra en omfat­tande kartläggning
            av hot mot och inskränkningar i äganderätten och näringsfriheten
            i dagens Sverige. Hur tillämpas rekvisitet angeläget allmänt intresse?
            Hur vanligt är det med expropriation och andra liknande intrång,
            vilka skäl anförs och vilka skäl godtas? Vilka andra åtgärder
            hotar äganderätten och näringsfriheten? Vilka av hoten beror på
            utformningen av lagstiftning och andra regler och vilka hot beror
            på hur myndigheterna och domstolarna tillämpar reglerna? Hur väl
            fungerar i praktiken de ersättningsregler som är kopplade till
            äganderätten i grundlag och vanlig lag? Det är några av de bety­delsefulla
            frågorna som bör besvaras.
          </p>
          <p xml:id="i-EQmXvYaPViX3TryMupc754">
            I konstitutionsutskottets betänkande 2018/19:KU27 Fri- och rättigheter,
            m.m. riktar utskottet ett tillkännagivande till regeringen där
            man uppmanar regeringen att bilda en parlamentariskt sammansatt
            kommitté med uppdrag att se över och stärka det grund­lagsskyddade
            egendomsskyddet. Detta står vi bakom men anser att ytterligare
            åtgärder krävs för att stärka äganderätten och näringsfriheten.
            Vi föreslår därför att regeringen tillsätter en äganderätts- och
            näringsfrihetskommission som får i uppgift att brett och djupt
            kartlägga och analysera situationen. När den har avslutat sitt
            arbete blir nästa steg att överväga vilka åtgärder som behövs
            för att förstärka skyddet för äganderätten och näringsfriheten.
          </p>
          <head xml:id="i-3NW4eMra3rLMffmRp6cTmE" type="h2">
            Diskrimineringsförbudet
          </head>
          <p xml:id="i-NEjmzrECKtwUrWNtd2tbL1">
            I 2 kap. 12 § regeringsformen stadgas att lag eller annan föreskrift
            inte får innebära att någon missgynnas därför att han eller hon
            tillhör en minoritet med hänsyn till etniskt ursprung, hudfärg
            eller annat liknande förhållande eller med hänsyn till sexuell
            läggning. Denna formulering kan jämföras med 1 kap. 1 § diskrimineringslagen
            (2008:567). Denna lag har till ändamål att motverka diskriminering
            och på andra sätt främja lika rättigheter och möjligheter oavsett
            kön, könsöverskridande identitet eller uttryck, etnisk tillhörighet,
            religion eller annan trosuppfattning, funktionsnedsättning, sexuell
            läggning eller ålder.
          </p>
          <p xml:id="i-BYAFnWZrdpdhQnmbWRu4aX">
            Den centrala skillnaden mellan dessa båda bestämmelser är att
            den förstnämnda ut­tryckligen säger att diskrimineringsskyddet
            enbart gäller den som tillhör en minoritet, medan den begränsningen
            inte finns i diskrimineringslagen. Även den som i till exempel
            etniskt hänseende tillhör majoritetsbefolkningen, den som vad
            avser sexuell läggning tillhör majoriteten genom att vara heterosexuell
            och den som tillhör Sveriges största reli­giösa samfund Svenska
            kyrkan kan alltså utsättas för diskriminering på etnisk, sexuell
            respektive religiös grund i diskrimineringslagens mening – men
            vederbörande omfattas alltså inte av diskrimineringsförbudet i
            regeringsformen.
          </p>
          <p xml:id="i-Gtkc7U15FdAbbJCCfbmdhL">
            Självklart är det angeläget att ha ett starkt skydd för personer
            som i något avseende tillhör en minoritet, eftersom diskriminering
            inte sällan innebär att en majoritet på ett orättfärdigt sätt
            tar sig rätten att göra något på en minoritets bekostnad. Samtidigt
            är det viktigt att se vad det är som typiskt sett gör att diskriminering
            är orättfärdigt: att en indi­vid blir behandlad annorlunda – dvs.
            sämre – på grund av en egenskap som individen inte själv har kunnat
            påverka. Kön, könsöverskridande identitet eller uttryck, etnisk
            till­hörighet, funktionsnedsättning, sexuell läggning eller ålder
            är givna omständigheter som individen har att förhålla sig till,
            men inte kan ändra på (annat än i några få undantags­fall), och
            därför uppfattar vi det som orättfärdigt att hålla faktorer av
            det slaget mot en individ som något negativt. Men det blir inte
            mindre orättfärdigt att särbehandla en individ utifrån exempelvis
            hans eller hennes kön eller etnicitet bara för att han eller hon
            tillhör en majoritet i det aktuella hänseendet. Särbehandlingen
            bygger likafullt på en omständighet som individen inte har kunnat
            påverka.
          </p>
          <p xml:id="i-3LJR5GT89prEiwAatre9eL">
            Därmed har diskrimineringslagen en rimligare och rättvisare utgångspunkt
            än reger­ingsformen, när det gäller avgränsningen av diskrimineringsskyddet.
            Vi anser därför att utformningen av diskrimineringsförbudet i
            2 kap. 12 § regeringsformen bör övervägas inom ramen för 2020
            års grundlagskommitté. Då skulle man även kunna överväga om ytterligare
            diskrimineringsgrunder bör införas i regeringsformen. Diskrimineringslagen
            innehåller, som framgår ovan, fler grunder än regeringsformen.
            Exempelvis menar vi att utredningen bör se över införandet av
            ett förbud mot diskriminering på grund av politisk åsikt motsvarande
            det som finns i artikel 14 i Europakonventionen, i regeringsformen.
          </p>
        </div>
        <div xml:id="i-XGsC3qcfL79rFGKLHWxeof" type="motSignatures">
          <list xml:id="i-XvpSFNSDtkWJ6E85eS5QVs">
            <item xml:id="i-Cv4zkn2dz9gqsSMEFNGscS">
              Karin Enström (M)
            </item>
            <item xml:id="i-BBo4xRVv29Uc9u6YQfdsiU">
              Marta Obminska (M)
            </item>
            <item xml:id="i-GunCvHNRicyPPHhQGfpwWD">
              Ida Drougge (M)
            </item>
            <item xml:id="i-JUVEtq8qmuWnsKXLFJ8rc7">
              Erik Ottoson (M)
            </item>
            <item xml:id="i-AWzVfq6MEgez6GQQVkha94">
              Lars Jilmstad (M)
            </item>
          </list>
        </div>
      </div>
    </body>
  </text>
</TEI>
