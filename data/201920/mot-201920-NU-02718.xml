<?xml version='1.0' encoding='utf-8'?>
<TEI xmlns="http://www.tei-c.org/ns/1.0" xmlns:xi="http://www.w3.org/2001/XInclude" xml:id="mot-201920-NU-02718">
  <teiHeader>
    <fileDesc>
      <titleStmt>
        <title>Sverige ska vara ett digitalt föregångsland</title>
        <author corresp="i-TMBKCxFj2h6LkEEpYodyut">av Jessika Roswall m.fl. (M)</author>
      </titleStmt>
      <publicationStmt>
        <authority>SWERIK PROJECT</authority>
      </publicationStmt>
      <sourceDesc>
        <bibl>
          <title>Motion 2019/20:2718 av Jessika Roswall m.fl. (M)</title>
          <idno type="rdwebb">H7022718</idno>
          <rs type="number">2718</rs>
          <orgName type="comitteeAbbreviation">NU</orgName>
          <ref type="dokument_url_text">http://data.riksdagen.se/dokument/H7022718/text</ref>
          <ref type="dokument_url_html">http://data.riksdagen.se/dokument/H7022718</ref>
          <ref type="dokumentstatus_url_xml">http://data.riksdagen.se/dokumentstatus/H7022718</ref>
          <ref type="docx">http://data.riksdagen.se/fil/45402566-7164-4D63-A2F2-4393D9F4D7BF</ref>
          <ref type="pdf">http://data.riksdagen.se/fil/977EDBDB-9EFF-4276-B985-2B1CAE95B602</ref>
        </bibl>
      </sourceDesc>
    </fileDesc>
    <profileDesc>
      <particDesc>
        <listPerson>
          <person gender="woman">
            <idno>i-TMBKCxFj2h6LkEEpYodyut</idno>
            <name>Jessika Roswall</name>
            <state type="partyAffiliation" ref="Q110843">
              <desc>M</desc>
            </state>
          </person>
          <person gender="man">
            <idno>i-9118KyeHJPwjSm2gBg9zwB</idno>
            <name>Lars Hjälmered</name>
            <state type="partyAffiliation" ref="Q110843">
              <desc>M</desc>
            </state>
          </person>
          <person gender="man">
            <idno>i-TigPaPfe7eBTgfMXr1phgo</idno>
            <name>Mats Green</name>
            <state type="partyAffiliation" ref="Q110843">
              <desc>M</desc>
            </state>
          </person>
          <person gender="woman">
            <idno>i-ChDzdZDYwg4X9oGXyFy8Ta</idno>
            <name>Kristina Axén Olin</name>
            <state type="partyAffiliation" ref="Q110843">
              <desc>M</desc>
            </state>
          </person>
          <person gender="woman">
            <idno>i-Ws7TTEJpudwigKX5RjyhR4</idno>
            <name>Camilla Waltersson Grönvall</name>
            <state type="partyAffiliation" ref="Q110843">
              <desc>M</desc>
            </state>
          </person>
        </listPerson>
      </particDesc>
      <correspDesc>
        <correspAction type="status" subtype="committeeProcessing"/>
        <correspAction xml:id="i-UrZN5bTaQXJaYp5RXwjyTt" type="signed"/>
        <correspContext corresp="i-UrZN5bTaQXJaYp5RXwjyTt">
          <note type="signatory" corresp="i-TMBKCxFj2h6LkEEpYodyut"/>
          <note type="signatory" corresp="i-9118KyeHJPwjSm2gBg9zwB"/>
          <note type="signatory" corresp="i-TigPaPfe7eBTgfMXr1phgo"/>
          <note type="signatory" corresp="i-ChDzdZDYwg4X9oGXyFy8Ta"/>
          <note type="signatory" corresp="i-Ws7TTEJpudwigKX5RjyhR4"/>
        </correspContext>
        <correspAction type="submitted" xml:id="i-2Dwp8bePe2Cs3hwYK3z5oT">
          <date when="2019-10-03"/>
          <time when="12:08:52"/>
        </correspAction>
        <correspAction type="reviewed" xml:id="i-qmFDDUR2H2ESiac8xgj1D">
          <date when="2019-10-03"/>
          <time when="13:55:14"/>
        </correspAction>
        <correspAction type="referred" xml:id="i-JqrwADQUBARG6Rdx898xP8">
          <date when="2019-10-11"/>
        </correspAction>
        <correspAction type="assigned" xml:id="i-BFQsZk5PHvyDtFCc4Tmndu">
          <date when="2021-03-10"/>
          <time when="16:36:42"/>
        </correspAction>
        <correspContext corresp="i-BFQsZk5PHvyDtFCc4Tmndu">
          <ref type="assignedTo">Näringsutskottet</ref>
        </correspContext>
        <correspAction type="behandlas_i" xml:id="i-3BT9Bnoa7xPGVC9aAEDPZL"/>
        <correspContext corresp="i-3BT9Bnoa7xPGVC9aAEDPZL">
          <ref type="uppgift">2019/20:AU2</ref>
          <ref type="ref_dok_id">H701AU2</ref>
          <ref type="ref_dok_typ">bet</ref>
          <ref type="ref_dok_rm">2019/20</ref>
          <ref type="ref_dok_bet">AU2</ref>
          <ref type="ref_dok_titel">Utgiftsområde 14 Arbetsmarknad och arbetsliv</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction type="behandlas_i" xml:id="i-6FZxgvmboLZk7EgpakEJ8u"/>
        <correspContext corresp="i-6FZxgvmboLZk7EgpakEJ8u">
          <ref type="uppgift">2019/20:AU4</ref>
          <ref type="ref_dok_id">H701AU4</ref>
          <ref type="ref_dok_typ">bet</ref>
          <ref type="ref_dok_rm">2019/20</ref>
          <ref type="ref_dok_bet">AU4</ref>
          <ref type="ref_dok_titel">Arbetsmarknadspolitik och arbetslöshetsförsäkringen</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction type="behandlas_i" xml:id="i-8Mo6W2573ea99QX9dLC2Tw"/>
        <correspContext corresp="i-8Mo6W2573ea99QX9dLC2Tw">
          <ref type="uppgift">2019/20:TU5</ref>
          <ref type="ref_dok_id">H701TU5</ref>
          <ref type="ref_dok_typ">bet</ref>
          <ref type="ref_dok_rm">2019/20</ref>
          <ref type="ref_dok_bet">TU5</ref>
          <ref type="ref_dok_titel">It- och postfrågor</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction type="behandlas_i" xml:id="i-NSuqu7mnt3T2TAJb4xtrVg"/>
        <correspContext corresp="i-NSuqu7mnt3T2TAJb4xtrVg">
          <ref type="uppgift">2019/20:UbU15</ref>
          <ref type="ref_dok_id">H701UbU15</ref>
          <ref type="ref_dok_typ">bet</ref>
          <ref type="ref_dok_rm">2019/20</ref>
          <ref type="ref_dok_bet">UbU15</ref>
          <ref type="ref_dok_titel">Högskolan</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction type="behandlas_i" xml:id="i-7X1XDubQhF1NfZusrj26TH"/>
        <correspContext corresp="i-7X1XDubQhF1NfZusrj26TH">
          <ref type="uppgift">2019/20:SkU21</ref>
          <ref type="ref_dok_id">H701SkU21</ref>
          <ref type="ref_dok_typ">bet</ref>
          <ref type="ref_dok_rm">2019/20</ref>
          <ref type="ref_dok_bet">SkU21</ref>
          <ref type="ref_dok_titel">Företag, kapital och fastighet</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction type="behandlas_i" xml:id="i-J63uxvDMxQ3LuWQ2sFZcR7"/>
        <correspContext corresp="i-J63uxvDMxQ3LuWQ2sFZcR7">
          <ref type="uppgift">2019/20:FiU25</ref>
          <ref type="ref_dok_id">H701FiU25</ref>
          <ref type="ref_dok_typ">bet</ref>
          <ref type="ref_dok_rm">2019/20</ref>
          <ref type="ref_dok_bet">FiU25</ref>
          <ref type="ref_dok_titel">Statlig förvaltning och statistikfrågor</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction type="behandlas_i" xml:id="i-SVjjY7RKn3fqA1K7EqzB64"/>
        <correspContext corresp="i-SVjjY7RKn3fqA1K7EqzB64">
          <ref type="uppgift">2019/20:KU15</ref>
          <ref type="ref_dok_id">H701KU15</ref>
          <ref type="ref_dok_typ">bet</ref>
          <ref type="ref_dok_rm">2019/20</ref>
          <ref type="ref_dok_bet">KU15</ref>
          <ref type="ref_dok_titel">Kommunala och regionala frågor</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction type="behandlas_i" xml:id="i-JKYP8rKNzhbDCYLRxwGx3n"/>
        <correspContext corresp="i-JKYP8rKNzhbDCYLRxwGx3n">
          <ref type="uppgift">2019/20:FöU7</ref>
          <ref type="ref_dok_id">H701FöU7</ref>
          <ref type="ref_dok_typ">bet</ref>
          <ref type="ref_dok_rm">2019/20</ref>
          <ref type="ref_dok_bet">FöU7</ref>
          <ref type="ref_dok_titel">Civilt försvar och krisberedskap</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction type="behandlas_i" xml:id="i-HTHdVxmBQ4mrjSeRK1ykXM"/>
        <correspContext corresp="i-HTHdVxmBQ4mrjSeRK1ykXM">
          <ref type="uppgift">2019/20:SoU11</ref>
          <ref type="ref_dok_id">H701SoU11</ref>
          <ref type="ref_dok_typ">bet</ref>
          <ref type="ref_dok_rm">2019/20</ref>
          <ref type="ref_dok_bet">SoU11</ref>
          <ref type="ref_dok_titel">Hälso- och sjukvårdens organisation m.m.</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction type="behandlas_i" xml:id="i-AknDJjSjSjCx44huffwtFG"/>
        <correspContext corresp="i-AknDJjSjSjCx44huffwtFG">
          <ref type="uppgift">2019/20:NU12</ref>
          <ref type="ref_dok_id">H701NU12</ref>
          <ref type="ref_dok_typ">bet</ref>
          <ref type="ref_dok_rm">2019/20</ref>
          <ref type="ref_dok_bet">NU12</ref>
          <ref type="ref_dok_titel">Näringspolitik</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction type="behandlas_i" xml:id="i-Brfd2hF4LTrS8yq4aKMjdU"/>
        <correspContext corresp="i-Brfd2hF4LTrS8yq4aKMjdU">
          <ref type="uppgift">2020/21:KU19</ref>
          <ref type="ref_dok_id">H801KU19</ref>
          <ref type="ref_dok_typ">bet</ref>
          <ref type="ref_dok_rm">2020/21</ref>
          <ref type="ref_dok_bet">KU19</ref>
          <ref type="ref_dok_titel">Offentlighet, sekretess och integritet</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
      </correspDesc>
      <textClass>
        <catRef scheme="#docType" target="#mot"/>
        <catRef scheme="#motionType" target="#kommitte"/>
        <catRef scheme="#motionType" target="#fristående"/>
      </textClass>
    </profileDesc>
  </teiHeader>
  <text>
    <body>
      <div type="motHeader">
        <div type="motTitle">Motion till riksdagen 2019/20:2718 av Jessika Roswall m.fl. (M) Sverige ska vara ett digitalt föregångsland</div>
      </div>
      <div type="motBody">
        <div type="motProposal" subtype="förslag">
          <head xml:id="i-EEjr5VQd7Usx3wYY1soi39">
            Förslag till riksdagsbeslut
          </head>
          <list style="ol">
            <item xml:id="i-Bw6AinBAp6Z4CwRnYcdq5h">
              Riksdagen ställer sig bakom det som anförs i motionen om att
              återuppta trepartssamtalen mellan staten och arbetsmarknadens
              parter i syfte att hitta en modell för kompetensutveckling som
              främjar omställning och ett livslångt lärande i offentlig såväl
              som privat sektor och tillkännager detta för regeringen.
            </item>
            <item xml:id="i-3MuzaSZvTaF3HEKTWSXYro">
              Riksdagen ställer sig bakom det som anförs i motionen om att
              ge högskolan ett omställningsuppdrag i syfte att ge yrkesverksamma
              bättre möjligheter att vidareutbilda sig och tillkännager detta
              för regeringen.
            </item>
            <item xml:id="i-YUVxBz48vkHZ9rrfSvhbFX">
              Riksdagen ställer sig bakom det som anförs i motionen om att
              underlätta för universitet och högskolor att utforma tvärvetenskapliga
              utbildningar i syfte att anpassa dem för framtidens digitala arbetssätt
              samt locka fler kvinnor och tillkännager detta för regeringen.
            </item>
            <item xml:id="i-PV4hcmueDuHXVY7vYMLqkJ">
              Riksdagen ställer sig bakom det som anförs i motionen om att
              uppdatera dagens lärarutbildning för att säkerställa att blivande
              lärare behärskar digitala läromedel och kan integrera dem i undervisningen
              och tillkännager detta för regeringen.
            </item>
            <item xml:id="i-DUt35Apz57xyQn1EPfADrc">
              Riksdagen ställer sig bakom det som anförs i motionen om att
              underlätta och undanröja hinder för fler distansutbildningar på
              universitets- och högskolenivå och tillkännager detta för regeringen.
            </item>
            <item xml:id="i-HwQ1MtGbmU5rsroEm2F7Wg">
              Riksdagen ställer sig bakom det som anförs i motionen om att
              ta fram en strategi för digitalisering inom högskolor och universitet
              och tillkännager detta för regeringen.
            </item>
            <item xml:id="i-VMKiBEW4F7sKmUU5Qy7nWB">
              Riksdagen ställer sig bakom det som anförs i motionen om att
              inrätta forumet Digitala Sverige med syftet att skapa samverkan,
              föra dialog samt samla kunskap och vilja i alla sektorer av samhället
              för en framgångsrik digitalisering och tillkännager detta för
              regeringen.
            </item>
            <item xml:id="i-EEqvXGfWLY38cin3sKZhhF">
              Riksdagen ställer sig bakom det som anförs i motionen om att
              införa en nationell digital dag med öppet hus hos förvaltningar
              och företag för att ge människor en chans att upptäcka möjligheterna
              med den nya tekniken och tillkännager detta för regeringen.
            </item>
            <item xml:id="i-LM2kx7qjhNDyXx8tXCGMZu">
              Riksdagen ställer sig bakom det som anförs i motionen om att
              i samarbete med expertmyndigheter såsom IFAU och KI genomföra
              en översyn av vilka områden i offentlig sektor som har potential
              att automatiseras, och detta tillkännager riksdagen för regeringen.
            </item>
            <item xml:id="i-SaiZFUjkkKSpgF8RP8h4oL">
              Riksdagen ställer sig bakom det som anförs i motionen om att
              Myndigheten för digital förvaltning ska ta ledartröjan i arbetet
              med att samordna digitala standarder och tillkännager detta för
              regeringen.
            </item>
            <item xml:id="i-ENhXWQNxCFDCoG4nAXPoFQ">
              Riksdagen ställer sig bakom det som anförs i motionen om att
              se över möjligheten att göra centrala upphandlingar med möjlighet
              till avrop av standardiserade it-system och it-verktyg och tillkännager
              detta för regeringen.
            </item>
            <item xml:id="i-AfZTnwjub89fCnvT9Da6mL">
              Riksdagen ställer sig bakom det som anförs i motionen om att
              införa ett nationellt krav om att patienters journaler ska vara
              tillgängliga digitalt för patienter, med tydliga digitala spår
              av vilka som har besökt journalen, och tillkännager detta för
              regeringen.
            </item>
            <item xml:id="i-MrHpLTGddXjsrnKmR4w4AY">
              Riksdagen ställer sig bakom det som anförs i motionen om att
              patienter ska kunna ha tillgång till samtliga journalanteckningar
              från sina kontakter med vården på ett och samma ställe och tillkännager
              detta för regeringen.
            </item>
            <item xml:id="i-UjcJHivaoQTomTUDi37mt9">
              Riksdagen ställer sig bakom det som anförs i motionen om att
              göra en översyn av den rådande lagstiftningen inom hälso- och
              sjukvården i syfte att anpassa den för en digital tidsålder och
              tillkännager detta för regeringen.
            </item>
            <item xml:id="i-STyvHyS4FKsaL7gyBTTHYa">
              Riksdagen ställer sig bakom det som anförs i motionen om att
              utreda ett införande av en nationell digital plattform för säker
              överföring av information där medborgare och företag kan koppla
              upp sig mot en gemensam portal för kontakt med kommuner, landsting
              och myndigheter och tillkännager detta för regeringen.
            </item>
            <item xml:id="i-7FgdjvEZSUkcPsLmdzZS9a">
              Riksdagen ställer sig bakom det som anförs i motionen om att
              överväga och utreda hur en svensk motsvarighet till Estlands X-Road
              utifrån ”once only”-principen kan implementeras i Sverige och
              tillkännager detta för regeringen.
            </item>
            <item xml:id="i-ARH6EPBLHde9MBq92CLPXR">
              Riksdagen ställer sig bakom det som anförs i motionen om att
              pröva idén om ett svenskt partnerskap med övriga nordiska och
              baltiska länder kring ett samarbete för att långsiktigt knyta
              länderna närmare varandra digitalt och tillkännager detta för
              regeringen.
            </item>
            <item xml:id="i-N7fQWtop4k2iHezKjZWjAE">
              Riksdagen ställer sig bakom det som anförs i motionen om att
              uppmuntra fler sätt att från myndigheters och övrig offentlig
              förvaltnings sida skapa incitament för en övergång till digitala
              brevlådor och tillkännager detta för regeringen.
            </item>
            <item xml:id="i-4FJLtRUQXo995gyFFGWtDH">
              Riksdagen ställer sig bakom det som anförs i motionen om att
              offentliga handlingar ska lämnas ut digitalt i de fall då detta
              efterfrågas förutsatt att det inte riskerar att skada t.ex. den
              personliga integriteten och tillkännager detta för regeringen.
            </item>
            <item xml:id="i-YL3jJmu2MditHhBuyajoVY">
              Riksdagen ställer sig bakom det som anförs i motionen om att
              inleda ett omfattande standardiseringsarbete kring dataformat
              och interoperabilitet för att främja en ökad digitalisering, samverkan
              och bättre service till medborgare och företag och tillkännager
              detta för regeringen.
            </item>
            <item xml:id="i-TNdqDFeCwZ88bSyNMayZpQ">
              Riksdagen ställer sig bakom det som anförs i motionen om att
              ge Statskontoret i uppdrag att göra en genomlysning av de statliga
              myndigheterna för att se vilken effektiviseringspotential som
              finns kopplat till digitalisering och AI och tillkännager detta
              för regeringen.
            </item>
            <item xml:id="i-FMy6WtvKfsW11jrXDiHDna">
              Riksdagen ställer sig bakom det som anförs i motionen om att
              Myndigheten för digital förvaltning ska ha en tydlig roll i att
              stödja kommuner, myndigheter och landsting i deras digitaliseringsprocess
              genom råd och handledning och tillkännager detta för regeringen.
            </item>
            <item xml:id="i-SfaRS6frK2jQHhdWPa5MiD">
              Riksdagen ställer sig bakom det som anförs i motionen om att
              Datainspektionen vid sidan av integritetsfrågan också bör få ett
              tydligt uppdrag som möjliggörare av ny teknik och tillkännager
              detta för regeringen.
            </item>
            <item xml:id="i-HtyyRyJvppsTM9zUdcsWcT">
              Riksdagen ställer sig bakom det som anförs i motionen om att
              göra det enklare att skapa testbäddar för ny teknik på avgränsade
              platser genom ett förenklat och standardiserat regelverk och tillkännager
              detta för regeringen.
            </item>
            <item xml:id="i-GxSodUFhRE6VNSnHoFncsr">
              Riksdagen ställer sig bakom det som anförs i motionen om att
              uppdra åt Vinnova att samordna nationella testbäddar och tillkännager
              detta för regeringen.
            </item>
            <item xml:id="i-HQtdnW7ggCLgWgGZhKbshp">
              Riksdagen ställer sig bakom det som anförs i motionen om att
              tillsätta en utredning för att se över den skatterättsliga bedömningen
              av handel med virtuella varor och tillkännager detta för regeringen.
            </item>
            <item xml:id="i-2gsi6ixombuWmKy4yicwtm">
              Riksdagen ställer sig bakom det som anförs i motionen om att
              regeringen bör ta ledningen för att på ett operativt sätt stödja
              myndigheternas säkerhetsarbete och tillkännager detta för regeringen.
            </item>
            <item xml:id="i-KyaDoqCkDCP5VHgBURcMLv">
              Riksdagen ställer sig bakom det som anförs i motionen om att
              införa ett fortbildningskrav inom informationssäkerhet för personer
              på ledande positioner i offentlig sektor och tillkännager detta
              för regeringen.
            </item>
            <item xml:id="i-6uApSsrEZrESpx4Uhc3DTp">
              Riksdagen ställer sig bakom det som anförs i motionen om kurser
              och program på universitet och högskolor inom informations- och
              cybersäkerhet och tillkännager detta för regeringen.
            </item>
            <item xml:id="i-CXvtUHVv2iDikH9oSzzbfz">
              Riksdagen ställer sig bakom det som anförs i motionen om att
              Sverige ska verka för att en gemensam europeisk infrastruktur
              för 5G finns på plats tidigt 2020, med målet om en fullvärdig
              digital inre marknad, och tillkännager detta för regeringen.
            </item>
            <item xml:id="i-LRCJd1ZSjHSaEZpxcVZULL">
              Riksdagen ställer sig bakom det som anförs i motionen om att
              prioritera arbetet med förkortade och förenklade handläggningstider
              hos Trafikverket för utbyggnad av fiber och tillkännager detta
              för regeringen.
            </item>
            <item xml:id="i-VA8DrhCkvGkRu62KDGmBio">
              Riksdagen ställer sig bakom det som anförs i motionen om att
              göra nödvändiga justeringar i kommunallagen för att möjliggöra
              bredbandsutbyggnad över kommungränser där så är lämpligt och tillkännager
              detta för regeringen.
            </item>
            <item xml:id="i-BQEipVwaV1Grs1LvXuZrWY">
              Riksdagen ställer sig bakom det som anförs i motionen om att
              tillgängliggöra statliga fibernät för marknaden och tillkännager
              detta för regeringen.
            </item>
            <item xml:id="i-Dg4demG1QuexPio26BDEMv">
              Riksdagen ställer sig bakom det som anförs i motionen om att
              införa en direktlinje för aktörer som bygger ut uppkopplingen
              i Sverige för enkel kommunikation och dialog med Infrastrukturdepartementet
              och tillkännager detta för regeringen.
            </item>
          </list>
        </div>
        <div type="motContent">
          <head type="h1" xml:id="i-PRPerPrK22woDxGs8U4GNv">
            Motivering
          </head>
          <p xml:id="i-FLNJv91xJQvSFNyaMQcR7y">
            Digitaliseringen och en ökad användning av artificiell intelligens
            (AI) innebär en kraftig transformation av samhället och en övergång
            från det industriella till det digitala samhället. Utvecklingen
            kommer att förändra vårt samhälle i grunden och ställa nya krav
            på individer, företag, det offentliga och samhället i stort. Det
            innebär en framväxt av helt nya tjänster och innovationer som
            skapar jobb och tillväxt, och rätt mött kan digitaliseringen leda
            till både stärkt konkurrenskraft och en bättre välfärd. Ett Sverige
            som drar nytta av den nya tekniken, där digitalisering, automatisering
            och AI inte konkurrerar ut oss utan gör oss bättre, effektivare
            och mer konkurrenskraftiga. Gör oss bäst och mest effektiva i
            världen till och med. Men digitaliseringen är inte ett självspelande
            piano och det krävs att politiken ger rätt förutsättningar för
            nya jobb att växa fram och samhället att ställa om. Samtidigt
            som vi inte får vara aningslösa eller naiva vad gäller de nya
            typer av hot som följer med tekniken.
          </p>
          <p xml:id="i-FUf3sJxBF6urAvCm3pTL7e">
            I en sammanvägning av satsningar och användning av digitalisering
            hos företag, myndigheter och medborgare som Boston Consulting
            Group gjort var Sverige 2011 trea i världen. Fem år senare, 2016,
            hade vi fallit till nionde plats. Enligt prognoserna är vi på
            väg ner mot plats 22 fram till 2025 medan Finland, Estland och
            Nederländerna håller sig kvar i topp tio. Slutsatsen är att Sverige
            behöver växla upp tempot. På samma sätt som Finland snabbt tappade
            sin ledande position inom mobiltelefoni riskerar Sverige annars
            att bli omsprunget som it-nation i en alltmer digitaliserad värld.
          </p>
          <p xml:id="i-DLw45tarMrX88K32cLD5ew">
            En av orsakerna som lyfts fram till varför Sverige tappar mark
            är att politiken inte tagit ett tillräckligt grepp om digitaliseringen
            och att det funnits en tendens att leva på tidigare meriter. Den
            övergripande förklaringen är därmed brist på politiskt ledarskap.
            Vid sidan av detta finns det ett flertal andra faktorer som anses
            bidra till att Sverige tappar mark gentemot andra länder. Avsaknaden
            av konkreta och tydliga mål och en tydlig strategi går att koppla
            till att Sverige exempelvis inte kommit längre när det gäller
            samordning och framtagande av system inom offentlig sektor som
            kan kommunicera sinsemellan. Detta är områden som tillsammans
            med att var tredje organisation inom offentlig sektor upplever
            att de har underinvesterat i it-infrastruktur starkt bidragit
            till att just det offentliga har halkat efter i jämförelse med
            andra länder. Ett ytterligare hinder som hämmar digitaliseringen
            av Sverige är att arbetet med öppna data ofta inte ges tillräcklig
            prioritet hos våra myndigheter. Ur ett digitaliseringsperspektiv
            finns det även en inneboende utmaning i det uppdelade beslutsfattande
            mellan myndigheter, landsting och kommuner som präglar det offentliga
            Sverige.
          </p>
          <p xml:id="i-7MxbSwBcXRncDVaGMCGEkm">
            Moderaternas mål är att Sverige ska vara bäst i världen på att
            använda digitaliseringens möjligheter och främja användningen
            av artificiell intelligens.
          </p>
          <head type="h2" xml:id="i-CUqbiYJVNvavUDbP3brRfm">
            AI-institut
          </head>
          <p xml:id="i-BPTgBP1f9CXiWoTQeinUPR">
            Kina och USA leder utvecklingen kring AI och Kina är på god väg
            att bli ett center för global AI-utveckling. Landets stora befolkning
            och diversifierade industri bidrar med enorma volymer med data
            och skapar en gigantisk marknad, vilket underlättar stort för
            utveckling. 2016 var det första året som Kina producerade fler
            akademiska skrifter om AI än vad hela EU gjorde sammantaget. Däremot
            finns det inte lika utbredd forskning kring den artificiella intelligensens
            påverkan på samhället, hur en omställning kan gå till och de många
            komplicerade juridiska frågor som följer kring privatliv, ansvars­skyldighet
            och regleringar. Sverige har historiskt snabbt kunnat ta till
            sig ny teknik och vi har en befolkning med hög digital vana. Sverige
            har en möjlighet att leda utvecklingen vad gäller samhällets omställning
            till mer av AI. Vi vill därför lyfta möjligheten att inrätta ett
            AI-institut.
          </p>
          <p xml:id="i-H4inYLVJkFdFQ8rS3RWDdr">
            Artificiell intelligens har potential att förändra världen lika
            mycket som internet, baserat på teknik som redan nu finns tillgänglig.
            Framtida ekonomisk tillväxt bygger till stor del på att Sverige
            lyckas fånga upp den produktivitetsökning och de möjligheter som
            utvecklingen kommer kunna erbjuda. Sverige har goda förutsättningar
            att använda digitaliseringens möjligheter eftersom vi är ett land
            där många ser fördelarna med ny teknik samtidigt som vi har en
            väl utbyggd infrastruktur med hög grad av uppkoppling.
          </p>
          <p xml:id="i-6ATvw4sqmdqHZUxAeDKJhg">
            Det finns redan andra som bedriver god grundforskning kring AI.
            Vi välkomnar exempelvis regeringens samverkansmiljö för AI på
            Lindholmen Science Park för
          </p>
          <p xml:id="i-T1Wc52H9PS2DYnSExQ7Jm4">
            AI-relaterade forsknings- och innovationsaktiviteter. Moderaternas
            förslag om ett nytt institut i Sverige bör därmed framförallt
            fokusera på hur samhället ska ställa om till mer AI och hanteringen
            av de juridiska och policyanknutna frågeställningar som följer
            och därigenom ha en vägledande och rådgivande funktion för politiken.
            Institutet ska hjälpa till att nå målet om att Sverige ska vara
            bäst i världen på att använda digitaliseringens möjligheter och
            främja användningen av artificiell intelligens.
          </p>
          <p xml:id="i-G89rP2qBCzR2Wk8WzySFyG">
            Följande är exempel på en rad frågeställningar som Tegmark lyfter
            som även Moderaterna anser blir viktiga att adressera kopplat
            till utbredningen av AI i samhället. De utgör enbart en handfull
            konkreta exempel på frågeställningar vi anser att AI-institutet
            bör komma i kontakt med.
          </p>
          <list style="ul">
            <item xml:id="i-hBPvGDCvoa88738hBHmSH">
              Hur kan framtidens AI-system konstrueras tillräckligt robust,
              så att de utför det vi vill utan tekniskt krångel eller att bli
              hackade?
            </item>
            <item xml:id="i-2gTjnvGotWVRzMiWnDEZNK">
              Hur kan vi få vårt välstånd att växa genom automatisering och
              samtidigt behålla människors tillgångar och meningsfulla tillvaro?
            </item>
            <item xml:id="i-SyK72w2ZHzunpRxrbk6yXQ">
              Hur kan vi uppdatera vårt rättssystem så att de blir mer rättvisa
              och effektiva, för att hålla jämna steg med AI och hantera de
              risker som är förenade med AI?
            </item>
            <item xml:id="i-QnTHwyFjvg8QxXGBooX95N">
              Vilka värderingar ska AI dela, och vilken juridisk och etisk
              status bör den ha?
            </item>
          </list>
          <p xml:id="i-LpCRkMtB2wJijafECVu5AU">
            En omtalad etisk fråga är exempelvis hur ett automatiserat fordon
            ska agera om det i ett kritiskt läge tvingas välja mellan två
            utfall där båda innebär att människor kommer till skada. Även
            frågan om vem som äger och kontrollerar den data som skapas och
            hur individer kan få större makt över sin egen data är relevanta
            frågor för ett forsknings­institut av det här slaget. Moderaterna
            ser därmed att AI-institutet kan bidra i arbetet med att utveckla
            riktlinjer och ramar för framtagande av en etiskt hållbar AI.
            I kölvattnet av den tekniska utveckling vi ser är det viktigt
            att närma sig dessa stora men svåra frågor.
          </p>
          <head type="h2" xml:id="i-R7Vhi6T27uFsqurJw6RBCV">
            En väl fungerande arbetsmarknad och utbildning i ett digitaliserat
            samhälle
          </head>
          <p xml:id="i-2gQWTDxsbNESLjAmVDseG7">
            Digitaliseringen av samhället har en omvälvande effekt på vår
            arbetsmarknad. Jobb kommer att försvinna och nya tillkomma, men
            framförallt kommer i princip samtliga arbeten att förändras. På
            ett övergripande plan driver digitaliseringen fram kostnads­effektiva
            lösningar som gör att vi kan få mer och bättre välfärd för varje
            investerad krona. Utvecklingen kan även bidra till att minska
            samhällets klimat- och miljö­påverkan, exempelvis genom att effektivisera
            vårt transportsystem. Digitaliseringen av samhället är med andra
            ord inte målet utan medlet för att Sverige även på sikt ska kunna
            vara en väl fungerande och konkurrenskraftig välfärdsstat i en
            allt mer globaliserad värld.
          </p>
          <p xml:id="i-EYTaZPKzkc8kquYajpHoVU">
            Världen förändras däremot i en rasande takt. Den tekniska utvecklingen
            har aldrig gått lika snabbt och det ställer krav på både samhället
            och oss som individer. För att Sverige ska fortsätta ha en hög
            sysselsättning är kompetensutveckling av avgörande betydelse.
            På morgondagens arbetsmarknad kommer jobben och våra arbetsuppgifter
            se annorlunda ut än idag. Därför behöver vi stärka möjligheterna
            för yrkesverksamma att utveckla sin kompetens och förbättra förutsättningarna
            för ett livslångt lärande. Det handlar om att främja strukturer
            som innebär att såväl arbetsgivare som arbetstagare ser värdet
            i att investera i kompetensutveckling på den egna arbetsplatsen
            och generellt. Det är nödvändigt för att Sverige inte ska riskera
            bli omsprunget av resten av världen och för att vi ska klara av
            att ställa om.
          </p>
          <p xml:id="i-PR78mA9zXhZhmaYRX6sFVh">
            Frågor om kompetensförsörjning och omställning kommer att ställas
            på sin spets i takt med en ökad digitalisering och Sverige måste
            ta ett helhetsgrepp. En modell för ett gemensamt ansvar mellan
            staten och arbetsmarknadens parter behövs. Det kan handla om kostnader
            men också om regelförändringar, utbildningssystem och mycket annat.
            2013 inledde alliansregeringen trepartssamtal med arbetsmarknadens
            parter för en bättre fungerande arbetsmarknad där möjligheter
            till kompetensutveckling ingick som en del. Vi anser att dessa
            samtal bör återupptas för att hitta en modell för kompetensutveckling,
            omställning och ett livslångt lärande i offentlig såväl som privat
            sektor. Regeringens initiativ är tyvärr för snäva för att ta det
            nödvändiga helhetsgrepp som verkligen krävs för att inkludera
            anställda i såväl den offentliga som den privata sektorn.
          </p>
          <head type="h3" xml:id="i-XMrnqsQgCjMFV4HoWVMji6">
            Stärk anknytningen mellan högskola och arbetsmarknad
          </head>
          <p xml:id="i-Q7qm5U5AES4PGwxxzfCiwt">
            Eftersom fortbildning och kompetensutveckling ofta behöver ske
            på högskola eller universitet för den som har en högre utbildning,
            måste vissa utbildningars längd, studietakt och undervisningsform
            anpassas bättre till yrkesverksammas behov. Redan i dag ska högskolan
            och yrkeshögskolan i sin dimensionering beakta arbetsmarknadens
            behov, men uppdraget har tolkats snävt. Två studier har nyligen
            utvärderat hur utbildningsutbudet för yrkesverksamma utvecklats
            över tid i den högre utbildningen och båda visar att det minskat.
            Högskolan och universiteten bör därför ges ett särskilt uppdrag
            att tillgodose behovet från yrkesverksamma i sitt utbud.
          </p>
          <p xml:id="i-YRduKSoMYwTozPyfePVh7M">
            Det skulle kunna röra sig om ettåriga magisterprogram och kortare
            kurser, fler kurser på distans, kvällstid och sommartid samt fler
            kurser på kvartstid. Yrkeshögskolan är också en viktig del i det
            livslånga lärandet, som möjliggör både kompetensutveckling och
            karriärväxling. Även inom yrkeshögskolan behöver tillgängligheten
            för yrkes­verksamma förbättras genom fler fristående kurser samt
            kurser på deltid och distans. För att underlätta karriärbyten
            till bristyrken bör det också finnas möjlighet för utbildningsarrangörer
            att erbjuda preparandutbildningar så att fler kan få behörighet
            till yrkeshögskolan. Det är även viktigt att se över hur vi kan
            få utbudet av utbildningar att matcha behovet på arbetsmarknaden
            på ett bättre sätt än idag.
          </p>
          <head type="h3" xml:id="i-Y9sZCwBqJFrgsu5Cc1jpMn">
            Jämställdhet inom it-sektorn
          </head>
          <p xml:id="i-XckDCaM5jNX5Tgz2CQfMRs">
            En jämställd arbetsmarknad är en förutsättning för att Sverige
            ska fortsätta vara ett konkurrenskraftigt land i en globaliserad
            och digitaliserad värld. Enligt en rapport från Saco från 2017
            domineras it-sektorn av män som utgör 67 procent av det totala
            antalet anställda. Enligt samma rapport finns ett oförklarat lönegap
            mellan kvinnor och män inom it-sektorn på 5,3 procent. Samtidigt
            är ett av de största hindren för it-branschens tillväxt kompetensförsörjningen.
            Enligt it- och telekomföretagen saknas det i dag 30 000 it-specialister
            och inom fem år kommer det att saknas 70 000. För att lösa kompetensbristen
            måste branschen bli bättre på att attrahera fler kvinnor. I takt
            med en ökad digitalisering är det också en viktig fråga för jämställdheten
            i sig att både kvinnor och män tar plats i en växande del av ekonomin
            och en sektor som kommer att få betydelse inom allt fler områden.
          </p>
          <p xml:id="i-UUK7EjS49FSJKj4CA4LadK">
            Genom fler tvärvetenskapliga utbildningar som tillåter studenter
            att kombinera till exempel en sjuksköterskeutbildning med datavetenskap
            kan vi väcka fler kvinnors nyfikenhet för it samtidigt som vi
            får in mer digital kompetens i offentlig sektor men också vad
            gäller digitala lösningar för välfärden generellt. Rimligen bör
            detta också kunna få en spridningseffekt till näringslivet och
            it-sektorn i stort.
          </p>
          <head type="h3" xml:id="i-974XEdCxiUYP2nkeUHN2Cw">
            En väl fungerande arbetskraftsinvandring
          </head>
          <p xml:id="i-XbVqotHmGmVq9ADgyPLL9X">
            Enligt uppskattningar saknas som sagt 30 000 it-specialister
            i Sverige och inom fem år kommer det saknas 70 000. Mycket talar
            för att utbildningsinsatser och omställnings-åtgärder inte kommer
            vara tillräckligt för att möta den enorma efterfrågan på arbets­kraft.
            Sverige måste kombinera en god och tillräcklig utbildningskapacitet
            med en väl fungerande arbetskraftsinvandring som möjliggör för
            oss att attrahera den kompetens vi saknar till Sverige. Det är
            orimligt att vi gång på gång hör att personer som kommer från
            andra delar av världen och sen flera år tillbaka arbetar och betalar
            skatt i Sverige ändå blir utvisade. Först och främst är det ett
            besked som svårt drabbar den enskilde och dennes familj då en
            många gånger etablerad tillvaro rivs upp. Men det är även en förlust
            för Sverige när hårt arbetande personer som bidrar till vårt samhälle
            och vår välfärd inte längre ges möjligheten att fortsätta verka
            här, särskilt i de fall vi verkligen behöver deras kompetens.
            Det är orimligt.
          </p>
          <p xml:id="i-KcPShwdvZGnBgMHdyjtgUF">
            I dag måste de flesta icke-EU-medborgare som vill arbeta i Sverige
            ha en anställning innan de kan resa hit för att arbeta. Det kan
            vara förenat med svårigheter att genomgå en anställningsprocess
            från ett annat land även i de fall då det är högkvalificerad arbets­kraft
            som vill komma hit för att söka jobb. Moderaterna vill därför
            införa särskilda talangvisum för denna grupp. Det kan exempelvis
            röra sig om högkvalificerade personer med särskild utbildning
            eller expertis. För att underlätta för den som vill starta företag
            och investera här bör också särskilda visum för exempelvis start-ups
            och investerare införas. Inspiration bör hämtas från andra länder,
            till exempel Kanada och Nederländerna.
          </p>
          <p xml:id="i-V9gs9iooQbrPQGprBTJJTn">
            En effektiv tillståndsprocess är avgörande för Sveriges förmåga
            att attrahera talanger från andra länder. Då måste tiden från
            ansökan till beslut om att man får möjlighet att arbeta i Sverige
            vara väsentligt kortare än i dag. Enligt Migrationsverket var
            hand­läggningstiderna cirka fyra månader för arbetskraftsärenden
            under andra halvan av 2018 och liknande siffror visar på att det
            inte blivit bättre under 2019, vilket innebär att det tar alldeles
            för lång tid. Moderaterna vill att det införs en 30-dagarsgaranti
            för högkvali­ficerad arbetskraft. Vi ser dessutom behov av att
            införa en one-stop-shop, det vill säga att högkvalificerad arbetskraft
            endast behöver vända sig till en instans i samband med att man
            ansöker om tillstånd för att arbete i Sverige. I stället för olika
            processer med Skatteverket, Försäkringskassan, Migrationsverket
            och så vidare ska det finnas en enda kontaktpunkt.
          </p>
          <p xml:id="i-THyfbQz7u9L3cUjZpiUywn">
            För att locka talanger till Sverige krävs vidare att de karriärmöjligheter
            som Sverige erbjuder aktivt görs kända internationellt. Detta
            görs redan i hög grad av länder som konkurrerar med Sverige om
            internationell topptalang. Därför vill vi ge Svenska institutet
            ett särskilt uppdrag att marknadsföra karriär- och utvecklingsmöjligheterna
            i Sverige utomlands.
          </p>
          <head type="h3" xml:id="i-2Ef1RxT6V7vqiDDRCdq7T5">
            Digitaliseringens möjligheter för stärkt utbildning
          </head>
          <p xml:id="i-CdF9JjFP4wPPBpSwsSHjLf">
            Om vi vill att våra barn och unga både ska förberedas för det
            alltmer digitala samhället och dra nytta av de digitala verktygens
            möjligheter för kunskapsinlärning i skolan börjar det arbetet
            med lärarna. Bra lärare är grunden för en god inlärning, och de
            arbetssätt som de väljer liksom vilka kunskaper de besitter kommer
            att vara avgörande. Dagens lärarutbildning bör uppdateras så att
            blivande lärare behärskar digitala läroresurser och att tekniken
            kan integreras på ett naturligt sätt i undervisningen. Det handlar
            samtidigt inte bara om teknisk kunskap utan också om en ökad förståelse
            för hur samhället och demokratin kommer att fungera i en mer digitaliserad
            värld och om att behärska såväl pedagogiken, tekniken och ämneskunskapen
            i kombination. Det krävs även omfattande kompetenshöjande insatser
            för befintliga lärare och rektorer. Kursplaner och läroplaner
            i grund- och gymnasieskolan bör även kontinuerligt ses över för
            att säkerställa att elever får tillräckliga kunskaper kring den
            samhällsförändring som digitaliseringen innebär.
          </p>
          <p xml:id="i-SbaB4urBpng3qffKHayDjf">
            Digitaliseringen av skolan innebär även att vi kan förbättra
            arbetsmiljön för våra lärare. Många av de administrativa uppgifter
            som lärare utför kan förenklas genom användandet av digitala plattformar.
            Minskad administration underlättar för lärarna och innebär att
            de har mer tid för eleverna. Det är viktigt att de digitala verktygen
            utformas användarvänligt för att nyttan för lärarkåren ska bli
            så stor möjligt. Exempelvis bör inrapportering och uppföljning
            av olika slag ske så förenklat som möjligt och inte behöva matas
            in flera gånger i olika system.
          </p>
          <p xml:id="i-AnMMSy6yAixVaWUSZtXHFL">
            Direkt återkoppling till lärarna på elevernas arbete och resultat
            genom digitala läromedel gör det lätt att följa kunskapsutvecklingen
            och identifiera kunskapsluckor. Digitalisering av prov möjliggör
            snabb och i vissa fall automatisk rättning.
          </p>
          <head type="h3" xml:id="i-FKHQUZ967W3hLLoUR34GDE">
            Högre utbildning
          </head>
          <p xml:id="i-YFnVZFGUXYp7Dka2KHGM4">
            Arbetet med online-utbildningar, såsom flexible learning och
            Massive Open Online Courses (MOOCs), är relativt vanligt på våra
            lärosäten. Det är en form av kurser som läses på distans och olika
            studenters levnadsförhållanden och inlärningsstil kan därmed tillgodoses
            på ett bättre sätt. För att förenkla situationen för studenter
            är det dock önskvärt att den här typen av digitala utbildningsplattformar
            samordnas i högre grad än vad som nu är fallet och att goda exempel
            sprids.
          </p>
          <p xml:id="i-6BDxdj9DBTs2Sss1xrN3tx">
            Tvärvetenskapliga utbildningar kommer få en allt större betydelse
            i takt med digitaliseringen av samhället. Det är viktigt att det
            är möjligt att kombinera studier i exempelvis medicin med datavetenskap
            så att den som vill ska kunna arbeta med e‑hälsofrågor. Dagens
            utbildningssystem är alltför stelt utformat och möter inte framtidens
            behov tillräckligt väl. Detta är också en viktig jämställdhetsfråga
            och beskrivs närmre i ett tidigare kapitel.
          </p>
          <p xml:id="i-QddJ5QqGE5PPKFv9uvCYim">
            Statistiken visar att hälften av de som studerar fristående kurser
            studerar på distans samt att distansutbildningar är extra vanligt
            bland personer som har en tidigare examen. Distansutbildningar
            synes därför vara goda alternativ också för vidare- och fortbildning.
            För många innebär studier på distans att det är lättare att få
            ihop livspusslet, inte minst för personer som kombinerar arbete
            med utbildning. Det är därför viktigt att undanröja hinder och
            tydliggöra vad som gäller för svenska lärosäten som vill införa
            online-utbildningar.
          </p>
          <p xml:id="i-5k2i7xQofJkrnXeviizQZy">
            Moderaterna vill att lärosätena redovisar infrastrukturella behov
            och förutsättningar för att anpassa utbildningar till modern teknik
            och digitalisering. På sikt bör en strategi för digitalisering
            av universitet och högskolor tas fram.
          </p>
          <head type="h2" xml:id="i-8qffT7ZE9mceCWCT3HaZCm">
            Digitalisering i den offentliga sektorn och välfärden
          </head>
          <head type="h3" xml:id="i-6ZYSyMd5iA2HUYWcH2EcGt">
            Digitala Sverige
          </head>
          <p xml:id="i-P6brpaG3DLqVbYRBSniUxF">
            Mer behöver göras för att driva på digitaliseringen av samhället.
            Därför vill vi skapa ett forum för dialog och samverkan mellan
            det offentliga, privata och olika aktörer som vill bidra i arbetet.
            Forumet bör ledas av en statlig samordnare och ha till uppgift
            att samla kunskapen och viljan i alla sektorer av samhället och
            verka för att synliggöra det digita­liseringsarbete som görs för
            att lära och inspirera andra. En viktig del är också att identifiera
            hinder som behöver undanröjas och idéer för att snabbare och bättre
            digi­talisera verksamheter. Arbetet består till stor del av att
            sprida berättelsen om och visionen av det digitala samhället och
            därigenom lyfta fram möjligheterna i om­ställningen.
          </p>
          <p xml:id="i-UoHgiNRvGZ9pNAhTzmgRDM">
            Gruppen bör också med fördel resa i Sverige för att skapa kontakt
            och dialog men också folkbilda om vad digitaliseringen innebär
            och vad vi behöver göra för att tillvarata dess fulla potential.
            Den stora utmaningen med digitaliseringen inte minst i välfärden
            är ofta att skapa trygghet för förändring och att upptäcka möjligheterna
            med den nya tekniken. I likhet med initiativ i bland annat Schweiz
            kan man också tänka sig ett nationellt initiativ i form av en
            ”Digital dag” med öppet hus hos förvaltningar och företag runtom
            i Sverige där människor får möjlighet att prova på den nya tekniken.
          </p>
          <p xml:id="i-22vuzJnksWfwS12Bb4cuGy">
            Moderaterna vill vidare genomföra en översyn av vilka områden
            i offentlig sektor som har potential att automatiseras. Översynen
            ska göras i samarbete med expert­myndigheter såsom Institutet
            för arbetsmarknads- och utbildningspolitisk utvärdering (IFAU)
            och Konjunkturinstitutet (KI). I samband med detta ska även en
            struktur för uppföljning och utvärdering av verksamheten etableras.
          </p>
          <head type="h3" xml:id="i-4eAeyG7LKqzs351vJZto2G">
            Nationellt ledarskap för digitalisering
          </head>
          <p xml:id="i-4NLnZWs4bC3bwaHpJGuZCy">
            Utmaningen vad gäller digitalisering av offentlig sektor ligger
            inte minst i det upp­delade beslutsfattande mellan myndigheter,
            landsting och kommuner som präglar det offentliga Sverige. Det
            har medfört att olika delar av den offentliga förvaltningen har
            kommit olika långt. På sikt kommer digitaliseringen att vara ett
            nödvändigt verktyg för bibehållen och förbättrad kvalitet i välfärden
            och då behövs ett samlat nationellt ledarskap. Det handlar om
            ett politiskt ledarskap men också om nationella myndigheter som
            i högre utsträckning än i dag behöver samordna flera av de insatser
            som görs.
          </p>
          <p xml:id="i-GjNnDGQuXPMgarE1Xy2F49">
            Det förvaltningspolitiska målet anger dessutom att det offentliga
            måste hushålla med allmänna resurser på ett effektivt sätt. I
            det moderna samhället är digitaliseringen ett av våra främsta
            verktyg för att uppnå just detta. Digitaliseringen är alltså mer
            än ett frivilligt verktyg för den som vill utveckla kvaliteten
            i välfärden – det borde vara en skyldighet gentemot medborgarna
            och de skattefinansierade verksamheterna.
          </p>
          <p xml:id="i-HobY9iRdkiXe3cFyR9hyz">
            Med fortsatt respekt för det kommunala självstyret och det decentraliserade
            arbetssätt som på många sätt har tjänat Sverige väl behövs därmed
            ett nationellt digitalt ledarskap och en samordning. Att olika
            it-system i olika delar av den offentliga sektorn kan kommunicera
            med varandra är exempelvis avgörande. SKL och olika myndigheter
            kommer att behöva vara involverade i ett sådant arbete i ännu
            högre utsträckning än i dag.
          </p>
          <p xml:id="i-ND22RKXVFXPrDr8eV4WPbd">
            Myndigheten för digital förvaltning bör bland annat ta ledartröjan
            i arbetet med att samordna digitala standarder. Vi menar även
            att Myndigheten för digital förvaltning också bör få i uppdrag
            att bygga upp rättslig expertis och kunna ge rättslig vägledning,
            vilket vi förklarar mer utförligt i vår kommittémotion om digitalisering
            av vården. Det kan exempelvis handla om en standard för kommuners
            statistik för kvalitet inom äldre­omsorg, skola och andra välfärdstjänster.
            En förutsättning för att digitaliseringen ska fungera är att olika
            system kan tala med varandra och det är först när olika aktörer
            har samma standard för hur information ser ut som detta är möjligt.
            Då kan samman­ställningar av data enkelt göras och stora samhällsnyttor
            skapas. I arbetet med detta bör myndigheten samverka med andra
            myndigheter, SKL samt kommuner och landsting.
          </p>
          <p xml:id="i-CHJrVaKB8FJCg14H7Uudw4">
            Moderaterna vill även riva hinder för digitalisering av hälso-
            och sjukvården så att de många stora möjligheter som verkligen
            redan finns också kan tas tillvara och bli verklighet. Sverige
            har som vision att vara bäst i världen på e-hälsa 2025. Digita­liseringen
            skapar fantastiska möjligheter för hälso- och sjukvården vad gäller
            allt från att öka tillgängligheten och skapa en mer jämlik vård
            till att förbättra patientsäkerheten och utveckla det förebyggande
            och hälsofrämjande arbetet. Detta samtidigt som den möjliggör
            arbetsmiljöförbättringar och effektiviseringar som är alldeles
            nödvändiga, om än otillräckliga, för att vårdens resurser långsiktigt
            ska räcka till, liksom för att hälso- och sjukvården ska kunna
            attrahera och behålla medarbetare.
          </p>
          <p xml:id="i-3kRXsPv8rwpiVvKbVEhi4Y">
            Ökad digitalisering av hälso- och sjukvården händer dock inte
            av sig själv utan kräver rätt förutsättningar vad beträffar exempelvis
            lagstiftning och organisation samt inte minst ett såväl nationellt
            som regionalt och lokalt ledarskap. Men som bland annat Expertgruppen
            för studier i offentlig ekonomi (ESO) har konstaterat finns det
            idag ett betydande glapp mellan den uttalade visionen och hur
            det förhåller sig ute i hälso- och sjukvården med bland annat
            inkompatibla it-system och otydlig styrning.
          </p>
          <p xml:id="i-QrJCgVgG2xU9EbzJhpr6rB">
            Moderaterna är inriktade på att identifiera och riva hinder för
            digitalisering samt skapa bättre stödjande system för förverkligandet
            av visionen att Sverige ska vara bäst i världen på e-hälsa 2025.
            Det är emellertid tråkigt att behöva konstatera att Sverige i
            dagsläget befinner sig långt ifrån att kunna uppfylla visionen
            om att vara bäst i världen på e-hälsa.
          </p>
          <p xml:id="i-7HhS7yrmg1PFn547kry7k5">
            Det behövs en ökad nationell samordning av digitaliseringen inom
            hälso- och sjukvården och det ligger exempelvis en inneboende
            utmaning i att 21 regionala och 290 lokala huvudmän agerar självständiga
            beställare av digitala system. Det leder till parallella utvecklingskostnader
            för liknande it-system och att interoperabiliteten systemen emellan
            blir lidande. Många it-system och it-verktyg har samma eller liknande
            uppgifter i många olika kommuner, landsting och myndigheter, men
            upphandlas och utvecklas ändå separat med mångdubbla utvecklings-
            och underhållskostnader som följd. Oavsett om utvecklingen av
            systemen sker inom den egna myndigheten eller på marknaden efter
            upphandling innebär det i vissa fall ett ineffektivt användande
            av skattemedel att liknande system uppfinns parallellt trots att
            de har samma uppgift.
          </p>
          <p xml:id="i-LVPMZGkM2ituJptiwS54D4">
            Moderaterna vill därför se över möjligheterna att i vissa fall
            göra centrala upphandlingar av it-system där kommuner, landsting
            och myndigheter kan avropa färdigutvecklade system eller verktyg
            utifrån behov. Det kan vara särskilt värdefullt för mindre kommuner
            och för att undvika att 290 kommuner behöver uppfinna hjulet varje
            gång. Generellt kan eventuella dubbla utvecklings- och underhållskostnader
            undvikas i högre grad. Det kan, i samverkan med våra förslag om
            ökad standardisering av begrepp och annan data, skapa stora fördelar
            för såväl arbetet med öppna data som kommunikationen mellan myndigheter
            samt med medborgare och företag.
          </p>
          <head type="h3" xml:id="i-EQDH9ahvRpopBYoPmNM9wh">
            Digitala journalsystem
          </head>
          <p xml:id="i-A4y4xA1Ztr6nSZy6STZyTG">
            En ökad digitalisering av bland annat journaler och beslut underlättar
            delaktighet och transparens för vårdtagare och anhöriga. Nationell
            patientöversikt (NPÖ) är ett system som gör det möjligt för behörig
            vårdpersonal att med patientens samtycke ta del av journalinformation
            som registrerats hos andra landsting, kommuner eller privata vårdgivare.
            NPÖ är ett steg i rätt riktning men kräver att flera underliggande
            tjänster är på plats och förberedda för att det ska fungera. Det
            är centralt att driva på för en snabbare utveckling och ställa
            tydliga krav på samtliga aktörer inom hälso- och sjukvården kopplat
            till detta.
          </p>
          <p xml:id="i-NVrnNRx3bjXyeeVb9eanHJ">
            Det är även viktigt med digitala spår över till exempel vilka
            som varit inne i en journal och när, vilket ger en starkare spårbarhet
            än en analog motsvarighet. Det kan säkerställas via exempelvis
            loggböcker för journalsystem i syfte att värna patientens integritet.
            Patienter och brukare ska alltid veta att data om den egna hälsan
            hanteras med stor försiktighet. Vidare ska människor inte behöva
            vända sig till flera olika platser för att få tillgång till sina
            journalanteckningar. Vi anser även att patienter ska kunna ha
            tillgång till samtliga journalanteckningar från sina kontakter
            med vården på ett och samma ställe. En förutsättning för att detta
            ska vara möjligt är att journalinformation enkelt och smidigt
            kan delas mellan samtliga aktörer inom hälso- och sjukvården.
          </p>
          <head type="h3" xml:id="i-BeKZc1Zws91sRdHMDXbFJi">
            Nationell läkemedelslista
          </head>
          <p xml:id="i-U8A9iybMUuYSniWB5dJuwR">
            En annan utmaning är att uppgifter om patienters läkemedel är
            utspridda på många olika informationskällor i olika delar av vården
            samt i de register över recept och uthämtade läkemedel som förs
            av E-hälsomyndigheten. En väg framåt för att lösa denna problematik
            är att undersöka möjligheterna kring en nationellt samlad läkemedelslista
            för att stärka patientsäkerheten i vården. Det skulle innebära
            att behörig hälso- och sjukvårdspersonal ges möjlighet att se
            vilka läkemedel som förskrivits till en patient oavsett vem som
            har förskrivit dem. En sådan nationell läkemedelslista bör också
            kunna länkas samman med journalsystem. Regeringen har fattat beslut
            om en nationell läkemedelslista men läkemedelslistan behöver utvecklas
            till att bli mer heltäckande, exempelvis genom en synkronisering
            med journalsystemen.
          </p>
          <head type="h3" xml:id="i-M6TfzDuAjAtZuDdvqQJgb6">
            Digitala vårdlösningar och översyn av lagstiftning
          </head>
          <p xml:id="i-J9WbkoCyd2FHWyyD6PFX1d">
            Senaste åren har ett flertal privata aktörer etablerat digitala
            vårdcentraler, där den som är sjuk kan få hjälp av en läkare med
            enklare besvär via videosamtal, chatt eller telefon. Läkaren kan
            även skriva ut recept. Den digitala vården är i grunden en enorm
            möjlighet och kan fungera som ett komplement till och avlasta
            den traditionella hälso- och sjukvården vid vissa typer av åkommor.
            Utvecklingen innebär nya möjligheter för både patienter och läkare.
            Det kan leda till en bättre arbetsmiljö för de anställda men också
            till att korta väntetiderna som är ett av svensk sjukvårds största
            problem.
          </p>
          <p xml:id="i-EfeedFsFbc1UtpCV1Vypu8">
            Digitala alternativ kan vara ett sätt att spara mycket restid
            och väntetid, och kan i andra änden innebära minskad frånvaro
            från arbetet. En minskad smittorisk för alla genom färre fysiska
            besök ska inte heller underskattas. Sammantaget har utvecklingen
            potential att medföra betydande samhällsekonomiska vinster i stort.
            Medan digitala lösningar är ett viktigt komplement kan det inte
            ersätta varje vårdbesök. Däremot kan det bli ett första steg i
            kontakten med sjukvården där information kan ges vilken vård som
            bör uppsökas.
          </p>
          <p xml:id="i-QVJhjak26ynW1DhU1Lcz1n">
            Våra vårdsystem är i hög grad indelade i en regional struktur
            medan digitala vårdmottagningar utmanar de strukturerna genom
            att i högre grad verka nationellt. Det är också viktigt att säkerställa
            kvalitet, säkerhet och likvärdighet i den vård som ges. Vi är
            samtidigt nu i en viktig innovationsfas. Ersättningsmodeller behöver
            utvecklas i takt med att den digitala vårdens roll utvecklas.
          </p>
          <p xml:id="i-5e1UcYAWHDJPTHcnfijhCp">
            Sammantaget behövs en översyn av den lagstiftning som berör digitala
            lösningar inom sjukvården med utgångspunkten att vi behöver identifiera
            regleringar från förr som riskerar att hämma viktig innovation.
          </p>
          <p xml:id="i-54kks5r9zBcXCBy5MobZ8x">
            Utöver en översyn av lagstiftningen behövs också framtagande
            av best practice för att kunna utveckla och jämföra digital vård
            liksom rekommendationer för vilka åkommor som lämpar sig bäst
            för digital vård samt statistik och metoder för upp­följning.
            Det finns också anledning att göra evidensbaserad uppföljning
            av vilken roll den digitala vården bör få i olika delar av och
            kring de lokala ersättningsmodellerna.
          </p>
          <p xml:id="i-QjDoxwznETWGrm823jMMG6">
            Digitaliseringen av svensk sjukvård kräver generellt en bättre
            samordning och mer nationell standardisering gällande teknik,
            format och begrepp. Ökad samordning kan bidra till en mer jämlik
            vård av hög kvalitet och ett bättre resursutnyttjande.
          </p>
          <p xml:id="i-4uaLjqsuQWMMRou8VFjpdX">
            Vi behöver göra en översyn av dagens lagstiftning för att säkerställa
            att den är relevant och inte har en hämmande effekt. Det kan handla
            om att se över delar av hälso- och sjukvårdslagen (HSL) och socialtjänstlagen
            (SoL). Det finns mycket som talar för att vi skulle kunna förbättra
            informationsutbytet mellan exempelvis vårdcentral och äldreboende
            med vinnare i alla ändar. Kring detta finns särskilt många hinder
            för en god samverkan mellan kommuner och landsting. Samtidigt
            måste alltid öppenhet gällande nödvändig information som förbättrar
            patientens vård och stärker patientsäkerheten vägas mot den personliga
            integriteten.
          </p>
          <p xml:id="i-9dTWCyp3mvxsEhE6qo6C6f">
            Digitaliseringen innebär att hälso- och sjukvården kommer bli
            alltmer tillgänglig för fler. Det finns därmed behov av att göra
            en översyn av dagens lagstiftning också när det gäller ersättnings-
            och finansieringsmodeller inom hälso- och sjukvården i syfte att
            anpassa den till ett allt mer digitaliserat samhälle. Samtidigt
            som vi bejakar innovationer och en mer tillgänglig vård är det
            naturligtvis viktigt att säkerställa en god kostnads­kontroll.
            Inriktningen bör vara att kostnaderna på sikt ska minska snarare
            än öka till följd av digitaliseringen.
          </p>
          <head type="h3" xml:id="i-37E56Fp2NunzyQNVbLEFLu">
            Nationell digital plattform
          </head>
          <p xml:id="i-QgQ3npv9bgKvjwhVR9sxnQ">
            Bland fördelarna med ett digitaliserat samhälle finns bättre
            offentlig service, lägre kostnader för det offentliga, mer tid
            för det offentliga att ägna sig åt kärnverksamhet samt minskade
            kostnader och byråkrati för medborgare och företag. Även om satsningar
            på digitalisering ofta medför initiala investeringskostnader bör
            hela processen ses som en långsiktig effektivisering för samhället.
            Siffror från McKinsey visar att den offent­liga sektorn genom
            att fullt ut utnyttja digitaliseringens potential kan effektiviseras
            med 290 miljarder kr per år redan från 2025. Nedbrutet innebär
            det att 180 miljarder kronor per år kan frigöras inom svensk sjukvård
            om digital teknik implementeras systematiskt och brett. För resten
            av den offentliga sektorn kan effektiviseringarna uppgå till 110
            miljarder kronor per år från 2025.
          </p>
          <p xml:id="i-FT8YKGCUhYww3AuWyR37rY">
            Ska Sverige kunna skörda frukterna av teknikens framsteg måste
            det offentliga anpassas efter det nya digitala landskapet. Andra
            länder som Estland ligger här i fram­kant. Estlands nationella
            digitala plattform X-Road är ett intressant exempel på hur det
            offentliga kan erbjuda medborgare bättre samhällsservice och spara
            skattebetalarna pengar. Med nya innovativa lösningar har Estland
            digitaliserat 99 procent av all statlig service och uppskattningsvis
            sparas sammantaget 800 år i arbetstid – varje år. Totalt sparar
            Estland två procent av BNP varje år i minskade utgifter. Det är
            tid och pengar som i stället har kunnat ägnas åt kärnverksamhet
            eller sparats åt skattebetalarna.
          </p>
          <p xml:id="i-LTmvZybC2J5YcnRPj9WkgH">
            X-Road består i huvudsak av tre delar där den första delen är
            den tekniska lösningen (UXP) med säker överföring av information
            mellan myndigheter samt mellan myndigheter och medborgare, företag
            och organisationer. Den andra delen är de legala ramverk som skapats
            kring den tekniska lösningen och som möjliggör för samhället att
            bli digitaliserat. Den lagstiftning som lyfts fram som viktigast
            i det sammanhanget är den så kallade ”once-only”-principen som
            anger att myndigheter bara får fråga medborgare efter en och samma
            uppgift en gång. Den tredje delen knyter samman de första två
            till ett gemensamt digitalt gränssnitt gentemot medborgare och
            företag.
          </p>
          <p xml:id="i-PDjCuciniMKPqrWnv9D4iP">
            I praktiken betyder det att om en medborgare uppgett sin födelseort
            till en myndighet, i Sveriges fall då sjukhuset rapporterar in
            till folkbokförande myndighet Skatteverket, får därefter ingen
            annan myndighet fråga efter födelseort utan måste istället vända
            sig till den myndighet som handhar folkbokföringen. Det sparar
            tid och pengar för såväl myndigheten som medborgaren.
          </p>
          <p xml:id="i-Whr1y83n2v3AXvneQPTmGU">
            I fallet X-Road garanterar den tekniska delen säkerhet i överföring
            mellan myndigheter och medborgare samtidigt som myndigheterna
            själva kan ha individuella system, specialanpassade för sina behov.
            Det viktiga är att systemen kan tala med varandra, inte att de
            är likadana. Det skapar även en motståndskraft i systemet. Blir
            en eller flera myndigheter angripna i exempelvis en cyberattack
            kan de övriga fortsätta att operera självständigt till dess att
            angreppet är avvärjt.
          </p>
          <p xml:id="i-KsScPxFiewwVgkqCbZ2sYt">
            X-Road finns idag i ett antal länder, men mest intressant för
            svenskt vidkommande är att både Estland och Finland använder systemet
            och genom det även utbyter viss information länderna emellan sedan
            2017. Det rör sig i nuläget främst om skatte­uppgifter genom att
            skatteverken i respektive land kan få fram information snabbt
            och enkelt mellan varandra, utan att medborgaren måste resa till
            det andra landet för att ansöka om skatteformulär, liksom om samarbete
            mot skattefusk. Möjligheten att skapa ett nordiskt system som
            kan integreras och underlätta för nordiska medborgare som reser,
            arbetar och flyttar mellan länderna vore en attraktiv samhällsservice
            då 120 000 svenskar bor i Norge, Finland och Danmark och ytterligare
            många arbetar på andra sidan landsgränsen men bor i Sverige.
          </p>
          <p xml:id="i-NdFwe8KMxLjNft2UDLahbQ">
            Det finns stora samhällsvinster med att överföra mer av den statliga
            byråkratin till en samordnad digital lösning också i Sverige.
            2017 presenterade Statens servicecenter en undersökning som visade
            att de statliga myndigheterna tillsammans har fler än 200 datacenter.
            Nästan hälften av dem finns i Stockholm där kostnaderna för både
            lokaler och arbetskraft är de högsta i Sverige. Undersökningen
            bekräftar att kostnaderna för den statliga it-driften är onödigt
            hög. Här finns möjlighet till effektivisering genom att samordna
            och flytta ut datacenter i landet.
          </p>
          <p xml:id="i-HTCmBvz5nGyy43Q4y4Z7og">
            Vidare gjorde Pensionsmyndigheten 2016 en utredning om ett statligt
            moln, en krypterad it-tjänst som tillhandhålls via internet och
            som tillgängliggör data från fler platser, som pekade på att det
            borde gå att spara mellan en och två miljarder årligen vid en
            väl utvecklad användning, något som dock skulle ta minst fem år
            enligt utredaren. Siffran baseras på flera undersökningar och
            en egen enkät bland svenska myndigheter. Det motsvarar runt fem
            procent av myndigheternas totala it-kostnad som av Ekonomi-styrningsverket
            uppskattas till mellan 24 och 30 miljarder kronor om året. Att
            det inte blir en ännu högre andel av kostnaden beror på att delar
            av den information som myndigheterna har är så pass känslig att
            den inte kan hanteras externt framöver heller.
          </p>
          <p xml:id="i-2nF6DNhoS57QcxX3vp5AwW">
            Staten samlar in en rad data om medborgare och det är viktigt
            att de hanteras varsamt. I ett system som underlättar och samlar
            dessa data måste all kommunikation ske krypterat och säkert. Ingen
            utomstående ska kunna ta del av eller mixtra med informationen
            när den transporteras från en myndighet till en annan. Myndigheter
            ska kunna sluta avtal med varandra som reglerar tillgången till
            information samt under vilka premisser och vem som har rätt att
            hämta information av annan myndighet. På så vis kan det inom vissa
            områden skapas en högre integritet och säkerhet för medborgarna
            i hanteringen av deras personuppgifter.
          </p>
          <p xml:id="i-GSCRDbsQbL7PGpDx7JCeof">
            Många gånger idag delas mer information än vad som är nödvändigt
            då exempelvis ett körkort eller pass innehåller fler uppgifter
            än vad som krävs för att registrera ålder eller passnummer. Med
            ett digitaliserat system kan delningen av personlig information
            begränsas till det som är nödvändigt och specifikt efterfrågat.
            I ett digitalt system loggas även alla transaktioner. Det skapar
            spårbarhet och möjliggör ansvarsutkrävande om en myndighet eller
            enskild myndighetsperson tar sig friheter utöver det som är lagligt
            och nödvändigt.
          </p>
          <p xml:id="i-GXHHzhbM83FuEkNeBaykxZ">
            I Estland har X-Road hittills inte drabbats av något avgörande
            fel som stängt ned systemet, men 2007 belastades estniska servrar
            av omfattande angrepp utifrån. Stora delar av samhällsservice
            såsom banker, nyhetsbyråer och mailsystem gick inte att använda.
            Även Sverige är känsligt för den sortens angrepp utan att ha en
            så digitaliserad stat. För Estlands del ledde angreppen 2007 till
            en högre medvetenhet om cybersäkerhet och Estland bedöms idag
            vara det femte bästa landet i världen på cybersäkerhet enligt
            Global Cybersecurity Index (GCI) 2017. Ingen stat får vara naiv
            eller aningslös i skiftet som nu pågår, men samtidigt kan ingen
            stat avstå från att aktivt arbeta med att förbättra samhällsservicen
            och värna skattebetalarnas pengar, parallellt med att förstärka
            säkerheten. Vi får inte glömma att även i dagens och gårdagens
            system finns inne­boende svagheter. Priset av en ineffektiv offentlig
            sektor får inte underskattas samtidigt som säkerheten i fysiska
            papper inte får överskattas.
          </p>
          <p xml:id="i-3YJSw5qxFt7RzPXCcjkTNA">
            En svensk motsvarande tjänst ska så långt möjligt bygga på öppna
            standarder som möjliggör fri konkurrens och innovation. Oavsett
            om Sverige skulle använda sig av ett färdigt koncept, likt X-Road,
            eller bygga ett helt nytt sådant är det viktigt att det angelägna
            arbetet med digitaliseringen av det offentliga Sverige påskyndas.
          </p>
          <head type="h3" xml:id="i-WGzyAtGVS64kq7EzoVfNQ7">
            Digitala brevlådor
          </head>
          <p xml:id="i-TycuhQC1Wk2QvavJLbz1fk">
            I Sverige har endast 20 procent av befolkningen en digital brevlåda,
            i kontrast till Danmarks 80 procent. I dagsläget finns det fyra
            olika digitala brevlådor i Sverige: Kivra, Digimail, Eboks och
            den statliga ”Mina meddelanden”. Myndigheter kan genom olika incitament
            stimulera människor och företag att använda digitala verktyg och
            brevlådor. Skatteverket har introducerat möjligheten att få skatteåterbäring
            redan i april för den som har en digital brevlåda. Den typen av
            incitament är utmärkt för att stimulera fler att välja den digitala
            brevlådan och Moderaterna kommer aktivt arbeta för att främja
            fler sådana åtgärder.
          </p>
          <head type="h3" xml:id="i-23LcFyEZxRHz3fmFVaje9h">
            Öppna data
          </head>
          <p xml:id="i-8HNGYZZPjwNG3QpCrEyT9C">
            Moderaterna vill att alla myndigheter bör få i uppdrag att strategiskt
            arbeta för att öka utbudet och tillgängligheten av öppna data.
            Riksarkivets uppdrag att främja myndig­heters arbete med öppna
            data bör fortlöpa och om möjligt intensifieras. Samtliga myndigheter
            bör även tillgängliggöra de allmänna handlingar och det arbetsmaterial
            som med liten eller ingen kostnad kan bli öppna data. I sammanhanget
            vill vi även betona vikten av att även frigöra mer realtidsdata
            för att nyttorna för samhället ska kunna bli så stora som möjligt.
            Ett friare flöde av data från det offentligas verksamheter skapar
            större effektivitet och bättre service till medborgarna. Det handlar
            också om ökad transparens och offentlighet hos exempelvis myndigheter
            och kommuner. Det värde som skulle skapas i ekonomin om fler data
            släpptes fria för allmänheten skulle även med större sannolikhet
            vida överstiga kostnaden för att tillgängliggöra informationen.
            Nya tillämpningar och en lång rad effektiviseringar skulle möjliggöras
            inom till exempel upphandlingsområdet, samhällsbyggnadsprocessen,
            transportområdet och inom miljöskydd. Enligt Global Open Data
            Index från 2016 är Sverige på plats 21 när världens nationer rankas
            inom öppna data. Rakningen visar därmed att Sverige är sämre än
            en rad jämförbara länder som till exempel Finland, Norge och Danmark.
          </p>
          <p xml:id="i-cx67wcpP7H7rxUBiz7Vvf">
            Frigörandet av data kan också främja innovation, nya tekniska
            lösningar och AI. Det är dock centralt att tillgängliggörandet
            av data kombineras med ett omfattande informationssäkerhetsarbete
            och även beaktar den personliga integriteten.
          </p>
          <head type="h3" xml:id="i-D58FVH5FMZ6RA7nw74aQN5">
            Digitala allmänna handlingar
          </head>
          <p xml:id="i-7cywTiAZcGHAJ2vNywE3WJ">
            Sedan 1766 har vi i Sverige offentlighetsprincipen som innebär
            rätt för den enskilde att begära ut allmänna handlingar från det
            offentliga. I praktiken innebär det att myndigheter i hög grad
            är skyldiga att lämna ut uppgifter. Värt att notera är att en
            enskild, i strikt mening, inte har rätt att få ut allmänna handlingar
            i elektronisk form, utan endast på papper. Det finns dock inget
            förbud mot att lämna ut handlingar i digital form, varför det
            ändå är vanligt. Vi anser att det bör vara en rättighet att, efter
            sedvanlig prövning, kunna välja att ta del av en offentlig handling
            i digital form. Det är en logisk del i ett digitalt samhälle och
            bör också kunna driva på digitaliseringen av våra offentliga arkiv,
            vilket är viktigt av både säkerhets- och bevarandeskäl. Denna
            utgångs­punkt bör dock vägas mot om ett sådant utlämnande skulle
            innebära risker för den personliga integriteten eller risker för
            att uppgifter som omfattas av sekretess sprids.
          </p>
          <head type="h3" xml:id="i-aQ4UbwpDvVKDRjr2X3vWS">
            Samordning och standardisering av begrepp
          </head>
          <p xml:id="i-Xwf8Sj9QfzYxCDuBQeY2gw">
            Användning av standarder är viktigt för att kunna dela och utbyta
            data på ett säkert och effektivt sätt och kan bidra till en teknisk
            och semantisk interoperabilitet. Bland annat Riksrevisionen har
            tidigare pekat på att Sverige behöver system som bygger på just
            denna gemensamma grund för att vi ska få en effektivare e-förvaltning.
            Det är helt centralt för att kunna förstärka kvaliteten inom offentlig
            sektor och samtidigt möjliggöra för samhället att skörda frukten
            av en ökad digitalisering. Samordnad användning av standarder
            gör det även lättare att skala upp digital innovation. Det skulle
            exempelvis bli lättare att exportera en smart digital lösning
            från en myndighet eller ett företag till ett annat. Digitaliseringens
            fördelar skulle därmed tillfalla fler.
          </p>
          <head type="h2" xml:id="i-4Fqvs6FsvsucP7FvmuLHoG">
            En effektiv styrning mot ett digitaliserat samhälle
          </head>
          <head type="h3" xml:id="i-SJDBSk9VwQfrVzdeKXKQ7s">
            Central politisk funktion med ansvar för digitaliseringen av
            Sverige
          </head>
          <p xml:id="i-9jkY3diVqkGgK3Sytkpk6G">
            Digitaliseringen av vårt samhälle är inget självspelande piano.
            För att Sverige på allvar ska kunna ta vara på möjligheterna med
            en genomgripande digitalisering av vårt samhälle krävs ett samlat
            nationellt ledarskap. Det är särskilt viktigt med tanke på vår
            decentraliserade offentliga sektor och det stora antalet myndigheter
            som vi har i Sverige. Frågorna skär dessutom igenom samtliga av
            Regeringskansliets sakpolitiska områden, vilket innebär att beslutsprocesser
            i dag ofta blir komplexa och utdragna, fastnar i enskilda stuprör
            eller att frågor helt riskerar att falla mellan stolarna. Dagens
            bristande samordning i digitaliseringsarbetet innebär att vi riskerar
            fördröja och missa viktiga frågor eller att reformer blir halvhjärtade
            för att vi inte ser hela bilden. Allt detta lägger hinder i vägen
            för de möjligheter och nyttor som digitaliseringen rätt hanterad
            för med sig.
          </p>
          <p xml:id="i-9yz5MzH9nCwHa2iLixubke">
            Riksrevisionen har konstaterat att regeringen behöver skapa de
            institutionella förutsättningar som krävs för att myndigheter,
            kommuner och landsting ska kunna ta sitt ansvar för digitaliseringen
            inom offentlig förvaltning. Vidare fastslås att styrningen varit
            kortsiktig, decentraliserad och präglats av bristen på ett helhetsansvar.
            Dessutom betonas behovet av större långsiktighet och att regeringen
            behöver stärka sitt grepp om utvecklingen. I slutbetänkandet från
            2016 lyfte Digitaliseringskommissionen att den offentliga förvaltningens
            digitalisering är en av nycklarna för att nå det it-politiska
            målet. För att kunna skörda frukten av digitaliseringen behöver
            vi centralisera för att sedan kunna decentralisera.
          </p>
          <p xml:id="i-NmSikLnCJmzBhQLhTTeiku">
            I ljuset av detta råder ingen tvekan om att digitaliseringsfrågorna
            måste ges en ökad politisk tyngd och prioritet och i framtiden
            ligga närmare den högsta politiska ledningen. I dagens regering
            är ansvaret spritt och det finns ett antal olika ministrar med
            olika delansvar för frågorna. I början av 2018 tillsatte regeringen
            även en Chief Digital Officer som var placerad på Näringsdepartementet
            i 10 månader och vars uppdrag därmed löpte ut i november 2018.
            Idén är god men funktionen blir enligt många tandlös eftersom
            den saknade politiskt mandat och tillräckliga befogenheter och
            därav förmågan att på riktigt vara en drivande kraft.
          </p>
          <p xml:id="i-V7FCN8jcs6o5fqgU1FLzF2">
            Moderaterna anser att det behövs en central politisk funktion
            inom Regerings­kansliet med ansvar för att samordna regeringens
            digitaliseringsarbete och driva på för digitaliseringen av Sverige.
          </p>
          <head type="h3" xml:id="i-GZSXE9soLtgD4UnskP8hPo">
            Digitalisering kräver ett medvetet ledarskap
          </head>
          <p xml:id="i-Q5QhFsnZ57KuWjWgr63Uc3">
            Viljan och förmågan att driva ett digitaliseringsarbete måste
            finnas brett i den offentliga sektorn. Utöver våra kommuner och
            landsting har Sverige 351 statliga myndigheter och det krävs ett
            tydligt ledarskap liksom digital kompetens som är tillräcklig
            även på dessa.
          </p>
          <p xml:id="i-STV1mtmqrdyrxk9FYwJHuP">
            Ur ett internationellt perspektiv har inte den offentliga sektorn
            i Sverige en till­räckligt hög utvecklingstakt för att tillvarata
            digitaliseringens möjligheter. Ekonomi­styrningsverket (ESV) har
            dragit slutsatsen att både regeringens och myndighets­ledningars
            styrning av myndigheternas it-verksamhet behöver utvecklas. Det
            gäller såväl styrning av kostnader och styrning mot nyttor som
            att göra prioriteringar kring utveckling.
          </p>
          <p xml:id="i-Qv36192xbwpTjE9PZcWAmn">
            Utan en förståelse för vad digitaliseringen av samhället innebär
            och vad det kan skapa för nyttor är risken överhängande att vissa
            myndigheter kommer att hamna efter. Ska Sverige bli världens främsta
            land när det kommer till digitalisering har vi inte råd med det.
            Det behövs en tillräcklig digital kompetens hos ledningen för
            samtliga myndigheter för att vi inte ska riskera att tappa fart
            i arbetet. Vi anser även att viljan och förmågan att leda det
            digitala omställningsarbetet framöver alltid bör beaktas, exempelvis
            vid tillsättandet av en generaldirektör.
          </p>
          <head type="h3" xml:id="i-V2crwehH9jk71RtGWQmJm5">
            Statskontorets roll för att främja ett digitaliserat Sverige
          </head>
          <p xml:id="i-JqJQW79zntQwJtMn9j2R9k">
            Det är viktigt att ställa krav på offentlig sektor att digitaliseras,
            men lika viktigt att ge verktygen och att understödja den processen.
            Nyckeln till en framgångsrik utvecklingsprocess handlar inte minst
            om att identifiera i vilken riktning den ska bedrivas och hur.
            Statskontorets uppgift är att bidra till att effektivisera och
            utveckla statliga verksamheter genom analyser och utvärderingar
            på uppdrag av regeringen. Moderaterna ser det därför som naturligt
            att Statskontoret, i likhet och tillsammans med nya Myndigheten
            för digital förvaltning, ska stödja myndigheter i sitt omställnings­arbete
            kopplat till ett allt mer digitaliserat Sverige.
          </p>
          <p xml:id="i-KtNAeEvSqStUD4y94S2zNF">
            Statskontoret bör mer specifikt få i uppgift att identifiera
            vilken effektiviserings­potential som finns kopplat till digitalisering
            och AI inom de statliga myndigheterna. Arbetet bör inledas omgående
            för att slutsatserna av genomlysningen ska kunna implementeras
            så snart som möjligt. Slutsatserna kan därefter kopplas till regleringsbrev
            samt andra styrdokument och verktyg som regeringen har gentemot
            myndigheterna.
          </p>
          <head type="h3" xml:id="i-HbbTpxhGfptdj4dDaMCf4H">
            Myndigheten för digital förvaltning kommer ha ett viktigt uppdrag
          </head>
          <p xml:id="i-TMCMe9oet79C6GTAHQUjyu">
            Digitaliseringen av offentlig sektor ter sig som en monumental
            uppgift där vikten av att kompetens används och utvecklas på rätt
            sätt är avgörande. I dagsläget signalerar många kommuner men även
            landsting och myndigheter att bristen på kompetens i de ordinarie
            verksamheterna inom digitalisering gör att processer försenas
            eller inte alls kommer till stånd. Medarbetare med rätt utbildning
            och erfarenhet är dessutom svåra att rekrytera även om ambitionen
            finns hos den aktuella kommunen eller myndigheten.
          </p>
          <p xml:id="i-ALp2Z47izqNMVeRp1hJuA7">
            I december 2017 beslutade regeringen att upprätta en ny myndighet
            för digitalisering av den offentliga sektorn, Myndigheten för
            digital förvaltning. Myndigheten ska enligt regeringen arbeta
            med att utveckla, samordna och stödja digitaliseringen av statliga
            myndigheter, kommuner och landsting och inrättades den 1 september
            2018. Moderaterna välkomnar initiativet som är en god grundidé.
            Regeringen har däremot inte varit särskilt konkret i att definiera
            vad myndigheten ska göra. Det är avgörande att fylla myndigheten
            med ett meningsfullt och tydligt uppdrag, i enlighet även med
            Riksrevisionens slutsatser om att regeringens styrning varit för
            disparat.
          </p>
          <p xml:id="i-6JnWbFPQ3ihW7Qd23pTHUf">
            Moderaterna vill att Myndigheten för digital förvaltning tillsammans
            med SKL ska kunna bistå kommuner och landsting med att vägleda
            och ge rekommendationer kring hur digitaliseringen av den egna
            verksamheten bör ske. Det för att skapa flest nyttor för medborgare
            och bäst möjligheter till samordning och synergieffekter över
            myndighets­gränserna. Vi beskriver den nya myndighetens roll kopplat
            till just hälso- och sjuk­vården närmare i kapitlet om offentlig
            sektor och välfärd.
          </p>
          <p xml:id="i-V9JvMcuBYRDwvNfcoeceas">
            Myndigheten bör även stötta andra myndigheter i sitt arbete med
            att uppfylla regeringens ambitioner för att digitalisera Sverige.
            För att det ska vara möjligt är det viktigt att personalen hos
            Myndigheten för digital förvaltning har en hög kompetens inom
            digitaliseringsområdet, såväl som en förståelse för kommuners
            och myndigheters verksamheter.
          </p>
          <head type="h2" xml:id="i-2ESZHRXzU7A1KHsHH8utKC">
            Näring
          </head>
          <head type="h3" xml:id="i-K5zEJ6YrARHGM8eZWzhimr">
            Digitalisering och handel
          </head>
          <p xml:id="i-RThsSdhYQwuRyPVprBsXW9">
            Sverige är ett litet land men konkurrerar i toppklass på den
            internationella marknaden. Frihandel har alltid varit viktigt
            för Sverige och när fler länder knyts samman genom digitala innovationer,
            vilket stärker Sverige då vi konkurrerar med förstklassiga varor
            även inom it-området. Moderaterna är vänner av frihandel och öppenhet.
            Handel och borttagna handelshinder har stärkt svenska företag
            och svensk ekonomi. I en orolig tid med osäkerheter i handel och
            handelssystem ska Sverige fortsatt inom EU och WTO strida för
            frihandel. Vår syn på frihandel och öppenhet innebär dock inte
            att vem som helst, hur som helst och när som helst ska kunna investera
            i Sverige. Det är rimligt att det finns möjligheter att säkra
            intressen som är av nationell vikt. Vi välkomnar en fortsatt diskussion
            om sådana regler och är öppna för eventuella lagändringar, men
            vill samtidigt vara tydliga med att sådana regler inte ska användas
            som en väg att generellt minska möjligheterna till handel med
            omvärlden, varken i Sverige eller i EU.
          </p>
          <head type="h3" xml:id="i-CoWfVFxo4jgfEGBQjHnE4o">
            Datainspektionens roll
          </head>
          <p xml:id="i-TFEiqgA3d5kiqGNC7sdPgp">
            Det skapas ungefär 2,5 triljoner terabyte av data varje dag i
            världen enligt IBM. 90 procent av all data som finns idag har
            skapats de senaste två åren genom insamlandet av uppgifter från
            mobiltelefoner, sociala medier, shopping och andra transaktioner.
            Att data finns överallt är ett faktum, och samlas den inte in
            och används ansvarsfullt i Sverige kommer den samlas in utanför
            våra gränser. Data beskrivs ibland som den nya oljan – nästa dyrbara
            resurs som kommer skapa stora värden och makt. När det kommer
            till nya appar och system väljer människor inte per automatik
            närproducerat. Att Sverige möter utvecklingen med nödvändiga men
            rimliga lagar och regler kommer vara avgörande för om nästa stora
            tech-bolag kommer växa fram i Sverige eller någon annanstans.
            Det är verkligheten Sverige står inför.
          </p>
          <p xml:id="i-Wb9qkaVoZzAuqVbbrVQwPJ">
            Data och tillgång till data skapar stora möjligheter. Genom avancerade
            algoritmer och AI kan man redan idag kartlägga och förutse risker
            för arbetslöshet och sjukdomar. Det möjliggör ökad effektivitet
            där insatser och behandlingar tidigt kan sättas in för att minska
            lidande. Samtidigt får dessa data inte behandlas naivt eller lättvindigt.
            Att skydda den personliga integriteten samtidigt som vi kan använda
            avkodade data för att bedriva forskning och effektivisera samhällsservice
            blir en allt viktigare balansgång.
          </p>
          <p xml:id="i-NppDdS4urriURs7A5rzy9n">
            En av de viktigaste myndigheterna på området är Datainspektionen,
            som i december 2018 fick ett uppdrag av regeringen. Det är bra
            att ett tydligt fokus sätts på integritets­frågorna som blir allt
            viktigare i takt med ökad digitalisering generellt men också mer
            specifikt i ljuset av det nya regelverket kring EU:s nya dataskyddsförordning,
            GDPR.
          </p>
          <p xml:id="i-7jALiSrvtXVNZ2kiG5Nvtn">
            Samtidigt har myndigheten en viktig roll i att inte stoppa nya
            tekniska lösningar utan snarare bejaka och att i det arbetet se
            sig själv som en möjliggörare. Därför bör myndigheten vid sidan
            av den viktiga integritetsfrågan också få ett tydligt uppdrag
            att uppmuntra teknikutveckling och erbjuda förutsättningar att
            värna integriteten i en alltmer digitaliserad värld. I stället
            för att rakt av säga nej bör myndighetens roll bli att också hitta
            lösningar och arbeta tillsammans med företag och andra. Myndighetens
            uppdrag bör utvecklas till att mer än i dag vara också av en rådgivande
            karaktär.
          </p>
          <head type="h3" xml:id="i-EAWD2gtjRiMx8NktBjWAjF">
            Testbäddar
          </head>
          <p xml:id="i-A3ho13H5YHxg4quDqeYKjc">
            Även den bästa nya tekniken behöver testas och många nya idéer
            uppstår i samband med praktiska experiment. Att se över regelverk
            och lagar är en viktig pusselbit för att åstadkomma ett mer tillåtande,
            öppet och innovativt klimat. Samtidigt kommer vi aldrig kunna
            skapa optimala testmiljöer av hela samhället. En del projekt är
            av sin natur bättre lämpade i mindre och avgränsade miljöer. Därför
            bör lagar, regler och offentliga myndigheter utformas och agera
            i syfte att underlätta och skapa förutsättningar för detta.
          </p>
          <p xml:id="i-MaqGkiXZ23hWcFveF9PV2T">
            Var företag väljer att förlägga sina investeringar och forskningsanläggningar
            och anställa personal är starkt kopplat till förutsättningar och
            konkurrenskraft. Vi behöver generellt en mer teknikneutral lagstiftning
            som möjliggör utveckling och innovation för att Sverige inte ska
            riskera att halka efter. Det går inte att politiskt förutse var
            nästa stora tekniska utveckling kommer att ske, men vi måste bli
            bättre på att skapa breda ramverk inom vilka den ska kunna ske.
          </p>
          <p xml:id="i-JutEvc94qXzWMXeMpZscRf">
            Därför bör det beredas möjlighet att inom ramen för vissa avgränsade
            områden eller platser utföra tester i kontrollerade miljöer i
            större utsträckning än i dag. Det bör finnas enkla, förutsägbara,
            teknikneutrala och standardiserade förfaranden för att ansöka
            om möjligheten att få genomföra testbäddar. Regioner, kommuner,
            stadsdelar och andra avgränsade områden ska där så är lämpligt
            och under ordnade former kunna undantas från en del lagar och
            regler i syfte att testa, dokumentera och forska på nya innovativa
            lösningar. Många kommuner och landsting tar redan att visst ansvar
            för lokala test­bäddar. Det är viktigt att i ett fortsatt arbete
            tillvarata de goda idéer och kunskaper som redan finns runt om
            i landet i detta arbete.
          </p>
          <p xml:id="i-E5px6GupfG3YacwLizFRjn">
            Detta behöver inte inskränka sig till just digitala lösningar
            men intentionen är främst för nya tekniska lösningar inom exempelvis
            fintech, transporter, elanvändning, energi­effektivisering, ny
            miljöteknik eller uppkoppling. Arbetet bör samordnas av exempelvis
            Vinnova som ansvarig myndighet. Testbäddarna ska kunna genomföras
            med så lite byråkratiskt krångel som möjligt och regeringen, eller
            den myndighet regeringen bemyndigar, bör underlätta för denna
            typ av projekt. Det ska självklart ställas krav på ett vetenskapligt
            förhållningssätt, uppföljning och korrekt dokumentation. Regioner
            och kommuner bör aktivt kunna söka om att få vara med som pilotkommuner
            i olika projekt och där det är tillämpligt bör det tas i beaktande
            att skapa referensgrupper för liknande kommuner som inte blir
            pilotfall så att man kan jämföra utfall.
          </p>
          <head type="h3" xml:id="i-4Z58dqviK7Cc3uAQmLt95F">
            Skattemässig hantering av virtuella varor
          </head>
          <p xml:id="i-AU1iWTQeji6ukF5nPPuCH9">
            För 17 år sedan var det vanligt att kunderna köpte ett datorspel
            och fick tillgång till alla virtuella föremål tillhörande det
            spelet. I dag ser situationen annorlunda ut och många spel har
            inbyggda mikrotransaktioner. Med mikrotransaktioner har köparen
            av spelet möjligheten att köpa ytterligare virtuella föremål till
            spelet, ofta via en inbyggd spelshop. Ett exempel på detta är
            att kunden köper en virtuell guldfärgad tröja till sin spelkaraktär
            i spelet och för detta får kunden betala 100 kronor till speltillverkaren.
            Mikrotransaktionerna har blivit ett sätt för speltillverkarna
            att finansiera sin verksamhet och fortsätta att underhålla spelen
            med uppdateringar.
          </p>
          <p xml:id="i-2cufyzJtdRP6XfXvyorVon">
            När exempelvis information, program, spel, bilder, filmer eller
            musik levereras elektroniskt anses i dag inte någon leverans av
            vara äga rum i skattelagstiftningens mening. Virtuella varor definieras
            mot samma bakgrund inte som en vara utan som en elektronisk tjänst.
            Vinstmarginalbeskattning för begagnade varor förutsätter enligt
            bedömningarna att försäljning skett av en fysisk vara. Digitaliseringen
            går i rasande tempo och skattelagstiftningen hänger i många delar
            inte med i utvecklingen.
          </p>
          <p xml:id="i-Hqpwr2oPdmuPTNfSums6sF">
            Försäljning av virtuella varor är ett exempel på hur skattelagstiftningen
            behöver ses över för att tillvarata den digitala ekonomins potential
            för att skapa tillväxt och jobb. Ungdomar som växt upp i en digitaliserad
            värld och med en vilja att starta ett företag möter i dag alltför
            stora hinder då vår skattelagstiftning inte hänger med i utvecklingen.
            Regeringen bör därför tillsätta en utredning för att se över den
            skatterättsliga aspekten av handel med både nya och begagnade
            virtuella varor för att kartlägga hur vissa av dessa hinder skulle
            kunna tas bort.
          </p>
          <head type="h2" xml:id="i-SS4ttP7aMd4Mn14871gFDR">
            Informations- och cybersäkerhet
          </head>
          <head type="h3" xml:id="i-94vZj9T6gfh1cqJzFzNJhz">
            Lärdomar från säkerhetsskandalen på Tranportstyrelsen
          </head>
          <p xml:id="i-HjxR3bNHePk2eB7WpUKbKN">
            En förutsättning för en god informationssäkerhet är en god informationsgång.
            Ansvars­fördelning och informationsgång mellan regeringen och
            dess myndigheter måste vara tydlig så att kriser kan förebyggas.
            Vid händelse av en kris måste den kunna hanteras snabbt och säkert
            för att minimera skadeverkningarna. Dessvärre visade säkerhets­skandalen
            på Transportstyrelsen som avslöjades sommaren 2017, och senare
            med de allvarliga brister och tillkortakommanden som uppdagades
            vid Svenska kraftnät liksom i Regeringskansliet att det finns
            uppenbara brister i denna ansvarsfördelning och informationsgång.
            Delar av regeringen var medvetna om risken för att säkerhetskänslig
            information skulle kunna spridas i ett tidigt skede. Ändå delgavs
            inte den informationen övriga delar av regeringen eller ledde
            till åtgärder i tillräcklig utsträckning. Oavsett vem som bär
            det exakta ansvaret för vad påvisar det inträffade stora brister.
            Organisation och styrning, rutiner för samverkan, hantering av
            säkerhetskänslig information samt rutiner generellt för krishantering
            måste förbättras.
          </p>
          <p xml:id="i-EZ1EWddEMtxHkhPSMkducd">
            För att stärka beredskapen generellt samt regeringens och myndigheters
            förmåga att hantera liknande händelser i framtiden måste vi dra
            lärdom av det som inträffat. Inför valet 2018 förespråkade därför
            Moderaterna att det skulle tillsättas en statlig utredning som
            ska utvärdera Regeringskansliets och berörda myndigheters hantering
            av den situation som uppstod i samband med it-skandalen vid Transportstyrelsen.
            Tyvärr markerade Stefan Löfven en ovilja till en sådan utredning.
          </p>
          <p xml:id="i-Kjmxg1JweosUV2B5FNXqXo">
            Senast en sådan kommission tillsattes var just med anledning
            av informations-hantering, den gången i samband med tsunamikatastrofen
            2005. Den enskilt viktigaste rekommendationen från den kommissionen
            var att tillsätta en centralt placerad krisfunktion på Statsrådsberedningen,
            vilket alliansregeringen gjorde. Under Stefan Löfvens ledning
            valde den här regeringen tyvärr att ta bort krishanteringskansliet
            från Statsrådsberedningen.
          </p>
          <p xml:id="i-KNX2bkNvbPTKoKKsZbLwpZ">
            Utöver att gå till botten med den ansvarsutkrävning som måste
            ske i samband med en säkerhetsskandal likt den på Transportstyrelsen
            är en bred granskning viktig för att kunna dra värdefulla lärdomar
            kring hur vi kan stärka informationssäkerheten inom Regeringskansliet
            samt gentemot de statliga myndigheterna. Det behövs både för det
            förebyggande arbetet och för att minimera skadeverkningarna om
            eller när en kris inträffar igen. Med utgångspunkt i en bred utvärdering
            av det som varit skulle en sådan utredning utarbeta framåtblickande
            förslag som ska stärka statens förmåga till krishantering genom
            att till exempel föreslå förändringar av Regeringskansliets organisation.
          </p>
          <p xml:id="i-S9YsCBfNbTpDouf3tXgY8H">
            I Thomas Bulls rapport ”Granskning av Transportstyrelsens upphandling
            av it-drift” behandlas vikten av säkerhetsskydd, informationssäkerhet
            och it-säkerhet (att likställa med cybersäkerhet) utförligt, med
            slutsatsen att svenska myndigheter sedan många år brister på dessa
            områden. Svenska myndigheters säkerhetsarbete har generellt inte
            hållit jämna steg med digitaliseringen och det är därför viktigt
            att det finns en tydlig ledning i det arbetet. Regeringen bör
            därför ta ledningen för att på ett operativt sätt stödja myndigheters
            säkerhetsarbete. Vikten av att värna den personliga integriteten
            och andra intressen som skyddas av offentlighets- och sekretesslagen
            är stor och statens egna myndigheters arbete kring detta måste
            förbättras.
          </p>
          <head type="h3" xml:id="i-3NyRMBDYZUc2mVD6SrSynv">
            Fortbildningskrav inom informationssäkerhet
          </head>
          <p xml:id="i-F3rPU1iWLXavHD6VDzpG75">
            Den offentliga sektorns ansvar gentemot medborgarna att upprätthålla
            sekretess och den personliga integriteten är stort. Skandalen
            på Transportstyrelsen sommaren 2017 visade vilka farliga följder
            en bristande informationshantering kan få. När justitierådet Thomas
            Bull presenterade sin granskning av Transportstyrelsens hantering
            var en av slutsatserna att situationen uppstått som en följd av
            ett kraftigt eftersatt arbete med informations­säkerhet samt en
            bristfällig kunskap om vilka viktiga uppgifter myndigheten har
            i sitt förvar och hur de ska hanteras.
          </p>
          <p xml:id="i-BiWnNXDxsu4nA17uLXAoAj">
            Ska vi klara omställningen till ett digitalt samhälle krävs en
            tydlig kompetens­försörjning och utveckling av ledningen inom
            den offentliga sektorn. Därför bör ett fortbildningskrav för personer
            på ledande platser inom den offentliga sektorn införas. Digitaliseringen
            innebär ett allmänt krav på effektivisering och modernisering
            inom den svenska förvaltningen och i detta ryms en stärkt kunskap
            och medvetenhet om hur informationssäkerheten ska förbättras.
          </p>
          <head type="h3" xml:id="i-EXFuLg1Z5qHvNYihWPQ8xJ">
            Åtgärda kompetensbristen inom informations- och cybersäkerhet
          </head>
          <p xml:id="i-9AcFQX4KBoypN9s4EkMgxA">
            Kompetensförsörjningen är en av digitaliseringens stora utmaningar,
            så även inom säkerhetsområdet. I Riksrevisionens rapport ”Informationssäkerhetsarbete
            på nio myndigheter” som granskat informationssäkerheten på nio
            svenska myndigheter nådde ingen av myndigheterna upp i godkänd
            nivå i fråga om att säkra nyckelkompetens. Myndigheternas stora
            behov av relevant kompetens i kombination med den stora bristen
            på sådan generellt i Sverige är en situation som måste adresseras
            akut.
          </p>
          <p xml:id="i-Y3rWd15K4kWxTBLnPKMvHt">
            Estland arbetar brett i samhället med cybersäkerhetsfrågor där
            representanter för både försvarsmakten, myndigheter och näringsliv
            samverkar tätt. Till denna samverkan kan även universitet och
            högskolor läggas i syfte att ta ett heltäckande grepp kring kompetensbristen.
            Även i England görs stora satsningar på utbildningar inom cyber­säkerhet
            i syfte att förbereda studenter för både näringsliv och fortsatta
            studier. Här måste Sverige ta efter. Det är därför positivt att
            det, efter att Moderaterna påpekat bristerna under en längre tid,
            äntligen börjar hända något och att regeringen nu arbetar med
            ett nationellt center för cybersäkerhet. Moderaterna ser också
            positivt på att försvaret nu utbildar cybersoldater som ska stärka
            upp både försvarets och andra myndigheters cyberkompetens. Något
            som Moderaterna också påtalat under en längre tid varit nödvändigt.
          </p>
          <p xml:id="i-UcgoxHR5kukdm1HnDLCuGH">
            De övriga utbildningar i cybersäkerhet som erbjuds i Sverige
            är attraktiva men täcks till stor del av utländska studenter som
            vid avslutade studier ofta vänder hemåt. Till det senaste årets
            programstart upptogs två tredjedelar av de 800 erbjudna platserna
            av icke-EU-medborgare. Fall där länder har försökt betala sig
            förbi den reguljära ansökningsprocessen har också förekommit.
            Även om det självfallet inte tillåtits påvisar försöket både intresset
            för svenska utbildningar och problematiken.
          </p>
          <p xml:id="i-BGSK6hWXTfbPy5aNym2GsG">
            Lyckas vi inte utbilda fler som vill arbeta i Sverige efter studierna
            blir kompetens­bristen svår att åtgärda, oavsett hur många utbildningsplatser
            som skapas. Det är viktigt att uppmuntra ansökningar till befintliga
            utbildningar inom cybersäkerhet på svenska universitet och högskolor
            men det handlar också om att svenska studenters grund­kunskaper
            måste förbättras så att de står sig i konkurrensen. Det arbetet
            måste inledas i tidiga skolår genom att väcka fler elevers nyfikenhet
            för och kunskap i relevanta ämnen.
          </p>
          <p xml:id="i-8jqLpJup9GbwMUyFEr5yWV">
            Givet det faktum att majoriteten av utbildningsplatserna går
            till icke-EU-medborgare som inte stannar i Sverige bör fler vägar
            för att säkra den svenska kompetensförsörjningen övervägas. Ytterst
            får kompetensbristen inverkningar på rikets säkerhet om vi inte
            kan garantera en robust personalförsörjning inom cybersäkerhet.
            De utländska studenterna betalar visserligen en avgift för sina
            studier, men efter avslutad utbildning vänder de ofta hemåt och
            kompetensen försvinner därmed ur landet.
          </p>
          <p xml:id="i-XVswZrmVq399ewxT6Pz8ku">
            Svenska studenter kan ha svårt att konkurrera med studenter med
            betyg från många andra länder. I flera länder i Afrika samt även
            i Indien bedöms betygsfusket vara utbrett. Effekterna är dels
            att svenska studenter får än svårare att konkurrera och att studenternas
            kunskapsnivå polariseras, där elitstudenter antas tack vare sina
            toppbetyg samtidigt som studenter som fuskat sig in har svårt
            att hänga med i undervisningen. Risken för avhopp ökar också i
            och med detta vilket i vissa fall kan leda till att utbildningarna
            i praktiken står halvtomma, trots det hårda söktrycket. I kombination
            med förslag om talangvisum och andra åtgärder för att få kompetens
            att stanna i Sverige kan fördelningen och behörighetskraven på
            dessa utbildningar ses över.
          </p>
          <head type="h2" xml:id="i-8RT9nsJNudUzaEREViiVtt">
            Digital infrastruktur
          </head>
          <head type="h3" xml:id="i-DUS8YYbp5pLK1LP3tvn3FY">
            Växla upp tempot kring 5G
          </head>
          <p xml:id="i-Gqv7bUtP8B4Canzd94dzSc">
            Företag och nya innovationer kan inte fullt ut utvecklas om den
            tekniska nivån i vår uppkoppling inte uppdateras. Politiken har
            därför ett stort ansvar för en påskyndad utbyggnad av fiber och
            för att driva på utvecklingen av 5G. Moderaterna vill därför växla
            upp tempot för att snarast möjligt få en europeisk infrastruktur
            för 5G på plats med målet om en fullvärdig digital inre marknad.
          </p>
          <p xml:id="i-GXwV48bJvDafv7nRaB2Btf">
            Utbyggnaden av 5G kommer att vara avgörande för att möta behovet
            av högre överföringshastigheter, större datamängder och bättre
            kvalitet för mobila enheter. Det är också en förutsättning för
            ”Internet of Things” (IOT) där alltfler enheter och produkter
            komma att kräva uppkoppling. Alltifrån smarta kylskåp till självkörande
            bilar, elnät och trygghetslarm är exempel på en utveckling som
            är beroende av ett framtida 5G-nät, liksom tjänstesektorn, finanssektorn
            och samhällsekonomin i stort. Experter bedömer att ingen teknik
            kan koppla upp och koppla samman allt och alla som 5G, och Sverige
            behöver därför vara fortsatt drivande i den europeiska harmoniseringen
            av frekvenser för 5G och 5G-utbyggnad.
          </p>
          <p xml:id="i-2qujVWrU2u4typ1y35bFcU">
            Spektrumharmonisering kan liknas vid en telefonlinje; för att
            den ska göra någon nytta måste linjen knyta samman två telefoner.
            På samma sätt måste tekniken för 5G verka inom samma frekvensbredd
            för att dataöverföringen ska kunna sammanföras mellan två enheter.
            Utformningen av spektrumharmonisering måste därför hanteras på
            ett gränsöverskridande plan genom långa och harmoniserade licenstider
            om minst 20 år eller längre, samt koordinerade auktionsförfaranden.
            En frekvenstilldelning som inte är harmoniserad med övriga Europa
            är i praktiken värdelös. Därför är arbetet med frekvensharmonisering
            inom EU direkt avgörande för utvecklingen av 5G.
          </p>
          <p xml:id="i-FxgiZ1aW5qsBE1p3EhvfFF">
            Moderaterna vill att Sverige ska verka för att en gemensam europeisk
            infrastruktur för 5G finns på plats tidigt 2020, med målet om
            en fullvärdig digital inre marknad.
          </p>
          <p xml:id="i-JBiYaozHtMhf5Q73gUBjrp">
            Den kanske enskilt viktigaste funktionen inom EU är den inre
            marknaden. Uppkoppling och 5G är nästa nödvändiga steg för en
            digital inre marknad, vilket kommer underlätta och främja handeln,
            utbytet av tjänster över gränser och sammankopplingen av människor
            inom Europa.
          </p>
          <p xml:id="i-HuoYz2RboCAvXkMmxEo5an">
            EU-kommissionens mål är ett europeiskt gigabitsamhälle där tillgången
            till och användningen av nät med mycket hög kapacitet möjliggör
            en utbredd användning av produkter, tjänster och applikationer
            på den digitala inre marknaden. Visionen är avsedd att förverkligas
            med hjälp av tre strategiska mål fram till 2025. När det gäller
            europeisk tillväxt och sysselsättning identifieras möjlighet till
            gigabitanslutning för platser som är drivande i den socioekonomiska
            utvecklingen. För Europas konkurrenskraft pekas 5G-täckning för
            alla tätortsområden och alla större marktransportleder ut som
            avgörande. För Europas sammanhållning gäller tillgång för alla
            europeiska hushåll till internet som erbjuder minst 100 Mbit/s.
          </p>
          <p xml:id="i-9e9CAYHZixkmvKnCB11F3">
            Andra delar av världen som Sydkorea, Kina, Japan och USA har
            kommit betydligt längre mot ett brett användande av 5G och det
            är viktigt för Europas konkurrenskraft som region att utbyggnaden
            av 5G inte drar ut ytterligare på tiden här. I Sydkorea finns
            en drivkraft att vara först med den senaste tekniken och det är
            viktigt att denna drivkraft också genomsyrar det europeiska arbetet.
          </p>
          <p xml:id="i-LWDhgkkdx629PK7NpfjDcT">
            Utöver att vara pådrivande i den europeiska utvecklingen måste
            vi göra vad vi kan också ur ett nationellt perspektiv för att
            främja utbyggnaden i Sverige. PTS tog i en förstudie ett första
            steg mot en framtida tilldelning av frekvenser för 5G. Förstudien
            var ett inledande arbete med att tilldela utrymme i de breda frekvensblocken
            3,4–3,8 GHz och i 24,25–26,5 GHz och i mars 2020 kommer auktionen
            om tilldelning hållas. Det är ett bra inledande arbete för ett
            Sverige som en del av det europeiska gigabitsamhället. Vidare
            är frekvenserna i 700-bandet en del av EU:s handlingsplan för
            5G och är planerade att vara tilldelade i de flesta medlemsstater
            år 2020.
          </p>
          <p xml:id="i-PH7gN8SBGcPpycdroohqRH">
            700-bandet har ansetts vara särskilt lämpligt för utbyggnad av
            mobilt bredband i glesbygd. I Sverige auktionerades frekvensbredden
            ut i december 2018. 700 MHz-bandet har tillsammans med frekvenserna
            3,4–3,8 GHz och 24,25–26,5 GHz angetts som pionjärband för 5G.
            Det är av stor vikt att PTS fortsätter arbetet med auktionsförfarandet
            av dessa. Siktet bör därför vara inställt på att möjliggöra en
            storskalig introduktion och kommersiellt användande av 5G i Sverige
            tidigt år 2020.
          </p>
          <p xml:id="i-W1mktv2cWTmfgtUtu8omSw">
            5G kommer inte minst att byggas på spektrum i de högre frekvensspannen,
            vilket är ett mått på våglängden. Ju kortare våg, desto snabbare
            hastighet. Däremot blir både räckvidd och penetrationsförmåga
            lidande ju kortare vågen är och för 5G innebär det att en förtätning
            av mobilmaster måste ske. Förtätningen ställer krav på en anpassad
            lagstiftning och tillståndsgivning och Moderaterna är beredda
            att både på förhand och under utvecklingens gång arbeta för en
            förenklad process som driver på utvecklingen i den takt som krävs.
          </p>
          <p xml:id="i-MzM7vg9c38PzJKyYQBnZS8">
            De attraktiva frekvensutrymmena för 5G är viktiga. PTS måste
            därför vid tilldelning säkerställa effektiv spektrumanvändning
            genom licenstider på minst 25 år och marknadsmässiga villkor för
            vidareförsäljning, byte och delning av spektrum.
          </p>
          <head type="h3" xml:id="i-RjbQsaxqPt9EBvmsbGDGvB">
            Förkorta Trafikverkets handläggningstider för ledningsrättsärenden
          </head>
          <p xml:id="i-6kHha7EyDtvzCoasccybSv">
            Innan och parallellt med utbyggnaden av 5G finns en rad lågt
            hängande frukter för att hela Sverige ska få en god uppkoppling
            utifrån dagens standard. Fiberutbyggnaden är en central del för
            att nå det uppsatta bredbandsmålet om tillgång till snabbt bredband
            i hela Sverige år 2025. I glesbygd är fiberutbyggnaden extra viktig.
            Från statligt håll krävs små insatser då marknaden sköter utbyggnaden
            på ett tillfredsställande sätt.
          </p>
          <p xml:id="i-TsmnEJBUZSk8MnnMfHo9RT">
            I storstadsområden och i tätorter är fibertäckningen god. Det
            går däremot trögt med utbyggnaden på landsbygden. Digitaliseringsrådet
            konstaterade i sin lägesbild 2019 av digital infrastruktur att
            utbyggnaden på landsbygden är kostnadskrävande och släpar efter
            på grund av långa grävavstånd och få abonnenter som driver upp
            kostnaden. Stora grupper på landsbygden väljer också att tacka
            nej till att betala marknadsmässigt pris för en bredbandsuppkoppling,
            något som bromsar digitaliseringen och riskerar att skapa utanförskap.
          </p>
          <p xml:id="i-GhhkpjbARj5KoLYtuAiixB">
            Ett ytterligare problem beror på att regeringens egen myndighet
            Trafikverket har blivit en flaskhals där långa handläggningstider
            och köer för ärendehantering orsakar stora förseningar. I april
            2018 fanns närmare 3 000 ärenden i kö gällande tillstånd enligt
            väglagen, varav cirka 80 procent uppges utgöra bredbandsärenden.
          </p>
          <p xml:id="i-UdLfHtCN5TXHTQDSiAsM3T">
            För all bredbandsutbyggnad som inte görs i vägnätet är den lagstadgade
            tiden för hand­läggning två månader. Trafikverket som ansvarar
            för att ge tillstånd för bredbands­utbyggnad i vägnätet har dock
            mildare krav på sig och omfattas av det lagstadgade kravet att
            besked om tillstånd eller avslag ska ges inom fyra månader.
          </p>
          <p xml:id="i-T4zRAiGDtMeQvzvX1jqZim">
            Trafikverket har av regeringen fått i uppdrag att korta handläggningstiderna.
            För att aktörerna ska kunna planera sin infrastrukturutbyggnad
            och bidra till att Sverige når bredbandsmålet måste förutsättningarna
            vara tydliga och handläggningstiderna kortas. Regeringens egen
            myndighet bör vara det sista som står i vägen för den uppsatta
            målsättningen.
          </p>
          <p xml:id="i-HWxYhdxRAdaP8Z3roVkFaj">
            Moderaterna kommer prioritera utbyggnaden av fibernätet och ett
            viktigt steg mot detta är att prioritera förkortning och förenkling
            av Trafikverkets handläggningstider för ledningsrättsärenden.
            Det är därför viktigt att uppdraget följs upp och att eventuella
            brister uppmärksammas.
          </p>
          <head type="h3" xml:id="i-VX4mJDbrXiVthbcC3uSjo4">
            Stadsnät och lokaliseringsprincipen samt fibernät i statlig ägo
          </head>
          <p xml:id="i-ATAFbwVziLd2tsJcK7e7f8">
            På flera platser i landet har det uppmärksammats att kommunallagens
            lokaliserings­princip sätter käppar i hjulet för de kommunala
            stadsnät som vill erbjuda fiberlösningar till de som bor på andra
            sidan en kommungräns. Kommunala bolag får bara ha verksamhet i
            den egna kommunen enligt lokaliseringsprincipen. Om kommuner vill
            och tillåter bolag att bygga ut fiber över kommungränserna bör
            inte lagstiftningen försvåra för detta eftersom fiberutbyggnad
            är en prioriterad fråga för samhället.
          </p>
          <p xml:id="i-AzRXXHLX4rM5kBFHqMzFXw">
            Moderaterna anser att lokaliseringsprincipen inte ska stå i vägen
            för att bygga bredband över kommungränser i de fall då det är
            den samhällsekonomiskt bästa lösningen. För att lösa det och underlätta
            för alla att få tillgång till bredband vill vi göra nödvändiga
            justeringar i kommunallagen.
          </p>
          <p xml:id="i-RLPmy3VFjUYs7mgZXwJHfB">
            För största möjliga samhällsnytta är det viktigt att främja konkurrens
            för att de mest effektiva lösningarna inom it-området ska uppnås.
            Det handlar om att göra en god avvägning mellan vilket ansvar
            den offentliga respektive den privata sektorn har. Det måste vara
            tydligt hur gränsdragningen mellan stadsnät och kommersiella aktörers
            nät bör se ut. Syftet är att underlätta en kostnadseffektiv utbyggnad
            av höghastighets­bredband till så låg kostnad som möjligt för
            såväl konsumenter som skattekollektivet.
          </p>
          <p xml:id="i-XFUj1HekfbzRoPHqWRR37M">
            Trafikverket, Svenska kraftnät och ett antal ytterligare statliga
            aktörer har fibernät­verk som sträcker sig över Sverige. De används
            i huvudsak för att styra järnvägs- och kraftledningsanläggningar.
            Delar av dessa fibernät är i dagsläget inte fullt utnyttjade,
            vilket innebär att redan befintliga anläggningar skulle kunna
            bidra till att uppnå målet om tillgång till bredband. Dessutom
            skulle en mer driftssäker nätverksstruktur skapas om dessa fibernät
            sammankopplades. Av denna anledning bör de olika fibernäten i
            statlig ägo tillgängliggöras för marknaden. Det är dock centralt
            att nationella säkerhetsintressen ska beaktas i processen.
          </p>
          <head type="h3" xml:id="i-Y2MJgWTShfJHPRXwYKcVGu">
            Direktlinje för uppkopplingsfrågor
          </head>
          <p xml:id="i-5GcFxBrAyrfpQVd7iakyTm">
            Trafikverkets långa handläggningstider har belyst problematiken
            med flaskhalsar inom offentlig förvaltning som försämrar möjligheten
            till en bättre och bredare uppkoppling. Utöver problemet med Trafikverket
            är stadsnäten och lokaliseringsprincipen ett exempel på hur lagstiftarens
            avsikt kan ha varit god, men som i och med teknikens utveckling
            blivit ett hinder som i slutändan drabbar konsumenter och medborgare.
          </p>
          <p xml:id="i-KuVzuCcDP711XsKdttr9vf">
            Marknaden kan i stor utsträckning sköta utbyggnaden av uppkoppling,
            samtidigt som staten måste undanröja de ibland små men viktiga
            hindren som finns på vägen. Därför vill Moderaterna införa en
            direkt väg för uppkopplingsutbyggande aktörer rakt in till Näringsdepartementet
            och relevanta beslutsfattare. Syftet är att de rapporterade problemen
            ska lösas så snabbt som möjligt och att marknaden ska bistås med
            de underlättande stödinsatser som situationen kräver.
          </p>
          <p xml:id="i-DLbJREYd5jz3vNAG5tqmHH">
            Denna dialog måste vara öppen för alla aktörer som ägnar sig
            åt att bygga ut uppkopplingen i Sverige. Från fiber till 5G måste
            lösningarna stå i fokus.
          </p>
        </div>
        <div type="motSignatures">
          <list>
            <item xml:id="i-38th8ycv6zYgGKs5T7upKi" who="i-TMBKCxFj2h6LkEEpYodyut">
              Jessika Roswall (M)
            </item>
            <item xml:id="i-F6mWL2fgF5t66smsbYWbjg" who="i-9118KyeHJPwjSm2gBg9zwB">
              Lars Hjälmered (M)
            </item>
            <item xml:id="i-VtFf6z3dn6UcQgsZUhdfyE" who="i-TigPaPfe7eBTgfMXr1phgo">
              Mats Green (M)
            </item>
            <item xml:id="i-9ryDCGnguYXwEvMjVLJwG4" who="i-ChDzdZDYwg4X9oGXyFy8Ta">
              Kristina Axén Olin (M)
            </item>
            <item xml:id="i-E96rWfcumrDcr6hADkLhF4" who="i-Ws7TTEJpudwigKX5RjyhR4">
              Camilla Waltersson Grönvall (M)
            </item>
          </list>
        </div>
      </div>
    </body>
  </text>
</TEI>
