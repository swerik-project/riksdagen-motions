<?xml version="1.0" encoding="utf-8"?>
<TEI xmlns="http://www.tei-c.org/ns/1.0" xmlns:xi="http://www.w3.org/2001/XInclude" xml:id="mot-200910-TU-00534">
  <teiHeader>
    <fileDesc>
      <titleStmt>
        <title>Trafik och social hållbarhet</title>
        <author corresp="i-KnfRfemwD98TyCA1A8KCeX">av Peter Pedersen m.fl. (v)</author>
      </titleStmt>
      <publicationStmt>
        <authority>SWERIK PROJECT</authority>
      </publicationStmt>
      <sourceDesc>
        <bibl>
          <title>Trafik och social hållbarhet</title>
          <idno type="rdwebb">GX02T534</idno>
          <rs type="number">T534</rs>
          <orgName type="comitteeAbbreviation">TU</orgName>
          <ref type="dokument_url_text">http://data.riksdagen.se/dokument/GX02T534/text</ref>
          <ref type="dokument_url_html">http://data.riksdagen.se/dokument/GX02T534</ref>
          <ref type="dokumentstatus_url_xml">http://data.riksdagen.se/dokumentstatus/GX02T534</ref>
          <ref type="doc">http://data.riksdagen.se/fil/9036E866-7572-4EA2-9C74-FFAF775A78D3</ref>
        </bibl>
      </sourceDesc>
    </fileDesc>
    <profileDesc>
      <particDesc>
        <listPerson>
          <person gender="man">
            <idno>i-KnfRfemwD98TyCA1A8KCeX</idno>
            <name>Peter Pedersen</name>
            <state type="partyAffiliation" ref="Q110837">
              <desc>V</desc>
            </state>
          </person>
          <person gender="woman">
            <idno>i-UhKXyeGqJBzFW5wSyeoGMt</idno>
            <name>Wiwi-Anne Johansson</name>
            <state type="partyAffiliation" ref="Q110837">
              <desc>V</desc>
            </state>
          </person>
          <person gender="man">
            <idno>i-FAhoYDeAxVXRZmnF5LnHgv</idno>
            <name>Kent Persson</name>
            <state type="partyAffiliation" ref="Q110837">
              <desc>V</desc>
            </state>
          </person>
          <person gender="woman">
            <idno>i-991obiMTz36s9V7z3YpuZk</idno>
            <name>Gunilla Wahlén</name>
            <state type="partyAffiliation" ref="Q110837">
              <desc>V</desc>
            </state>
          </person>
        </listPerson>
      </particDesc>
      <correspDesc>
        <correspAction xml:id="i-Lxc5xn8zFDA65cC23MAUtf" type="signed"/>
        <correspContext corresp="i-Lxc5xn8zFDA65cC23MAUtf">
          <note type="signatory" corresp="i-KnfRfemwD98TyCA1A8KCeX"/>
          <note type="signatory" corresp="i-UhKXyeGqJBzFW5wSyeoGMt"/>
          <note type="signatory" corresp="i-FAhoYDeAxVXRZmnF5LnHgv"/>
          <note type="signatory" corresp="i-991obiMTz36s9V7z3YpuZk"/>
        </correspContext>
        <correspAction xml:id="i-KVcPiA36s6y6XPD8Ryqpds" type="numbering">
          <date when="2009-10-08"/>
        </correspAction>
        <correspAction xml:id="i-HPPi1xRDtjC3557pmp3HiB" type="submission">
          <date when="2009-10-06"/>
        </correspAction>
        <correspAction xml:id="i-5LobUnELVVyngLFU4DVWmz" type="transfer">
          <date when="2009-10-06"/>
        </correspAction>
        <correspAction xml:id="i-7fB9tSy21HyWKucMt7xgz5" type="assigned"/>
        <correspContext corresp="i-7fB9tSy21HyWKucMt7xgz5">
          <ref type="assignedTo">Trafikutskottet</ref>
        </correspContext>
      </correspDesc>
      <textClass>
        <catRef scheme="#docType" target="#mot"/>
        <catRef scheme="#motionType" target="#kommitte"/>
        <catRef scheme="#motionType" target="#fristående"/>
      </textClass>
    </profileDesc>
  </teiHeader>
  <text>
    <body>
      <div type="motBody">
        <div xml:id="i-MTK26AmX2HudjaRJV3zXzL" type="TOC">
          <head xml:id="i-PsRJ39bqonSonXTnK8BFLH">
            1 Innehållsförteckning
          </head>
          <list>
            <item>
              2 Förslag till riksdagsbeslut 3
            </item>
            <item>
              3 Inledning 6
            </item>
            <item>
              4 Socialt hållbar trafikpolitik 6
            </item>
            <item>
              4.1 Kvinnor och män 6
            </item>
            <item>
              4.2 Trafikpolitik för låginkomsttagare 7
            </item>
            <item>
              4.3 En trafik på barns villkor 7
            </item>
            <item>
              4.4 En trafikpolitik för personer med funktionsnedsättning 10
            </item>
            <item>
              4.5 En trafikpolitik som inte diskriminerar personer med utländsk
              bakgrund 11
            </item>
            <item>
              4.6 En säkrare trafik 13
            </item>
            <item>
              4.7 Glesare bygder i förhållande till storstäder och större städer
              17
            </item>
            <item>
              5 Konkreta förslag för en socialt hållbar trafikpolitik 19
            </item>
            <item>
              5.1 Transporthierarki 19
            </item>
            <item>
              5.2 Ändra den samhällsekonomiska kalkylen 21
            </item>
            <item>
              5.3 Samhällsplanering 22
            </item>
            <item>
              5.4 IT och bredband 24
            </item>
            <item>
              5.4.1 Förslag inom IT och bredband som kan leda till ökad social
              hållbarhet 25
            </item>
            <item>
              5.5 Cykel 27
            </item>
            <item>
              5.5.1 Förslag inom cykeltrafik som kan leda till ökad social
              hållbarhet 29
            </item>
            <item>
              5.6 Lokal och regional kollektivtrafik 31
            </item>
            <item>
              5.6.1 Förslag inom kollektivtrafiken som kan leda till ökad social
              hållbarhet 33
            </item>
            <item>
              5.7 Järnvägstrafiken 38
            </item>
            <item>
              5.7.1 Förslag inom järnvägstrafiken som kan leda till ökad social
              hållbarhet 39
            </item>
            <item>
              5.8 Sjöfarten 41
            </item>
            <item>
              5.8.1 Inför ett vägpris till Gotland! 41
            </item>
            <item>
              5.8.2 Överför Gotlandstrafiken till staten 42
            </item>
            <item>
              5.8.3 Social dumpning 42
            </item>
            <item>
              5.8.4 Kränkningar av integriteten 42
            </item>
            <item>
              5.8.5 Intendenturpersonal 42
            </item>
            <item>
              5.9 Vägtrafiken 43
            </item>
            <item>
              5.9.1 Förslag inom vägtrafiken som kan leda till ökad social
              hållbarhet 44
            </item>
            <item>
              5.10 Flygtrafiken 50
            </item>
            <item>
              5.10.1 Förslag inom flygtrafiken som kan leda till ökad social
              hållbarhet 51
            </item>
          </list>
        </div>
        <div type="motProposal" subtype="förslag">
          <head xml:id="i-RABwPTLJTkYrZiLMPhGa5v">
            2 Förslag till riksdagsbeslut
          </head>
          <list style="ol">
            <item xml:id="i-TMheFgtWzZt6UWBcYQ7sHe">
              Riksdagen tillkännager för regeringen som sin mening vad som
              anförs i motionen om att öka den sociala hållbara utvecklingen
              genom att inrikta trafikpolitiken för barns behov.
            </item>
            <item xml:id="i-MXHN3kyVLTBSsyMLtrJnDo">
              Riksdagen tillkännager för regeringen som sin mening vad som
              anförs i motionen om att öka den sociala hållbara utvecklingen
              genom att inrikta trafikpolitiken för personer med funktionsnedsättning.
            </item>
            <item xml:id="i-634KwMQheRbA95zK9R3yrU">
              Riksdagen tillkännager för regeringen som sin mening vad som
              anförs i motionen om att öka den sociala hållbara utvecklingen
              genom att inrikta trafikpolitiken mot icke-diskriminering av personer
              med utländsk bakgrund.
            </item>
            <item xml:id="i-RW4YDJzfMVj3Z2gEMn3PTp">
              Riksdagen tillkännager för regeringen som sin mening vad som
              anförs i motionen om att öka den sociala hållbara utvecklingen
              genom att inrikta trafikpolitiken för ökad trafiksäkerhet.
            </item>
            <item xml:id="i-EYE2teuz39Af668En7iA8e">
              Riksdagen tillkännager för regeringen som sin mening vad som
              anförs i motionen om att i trafikpolitiken ta hänsyn till skillnader
              mellan landsbygden och storstäder och större städer.
            </item>
            <item xml:id="i-N9hn869P4u9x9NF6LsTEN4">
              Riksdagen tillkännager för regeringen som sin mening vad som
              anförs i motionen om att inrikta trafikpolitiken så att de som
              bor på Gotland behandlas likvärdigt med de boende i andra delar
              av landet.
            </item>
            <item xml:id="i-V4vfBe6CzFAsn89MbN4AXL">
              Riksdagen tillkännager för regeringen som sin mening vad som
              anförs i motionen om att det bör införas en transporthierarki
              som tydligt anger vilka transportslag som ska prioriteras för
              att de övergripande miljö- och trafikmålen ska nås.
            </item>
            <item xml:id="i-XYWQPnCcWmssdLymzc8xMq">
              Riksdagen tillkännager för regeringen som sin mening vad som
              anförs i motionen om att regeringen mer omfattande utreder hur
              den samhällsekonomiska kalkylmodellen kan ändras så att den dels
              tar hänsyn till miljöeffekter på ett bättre sätt, dels innefattar
              en värdering som inte missgynnar kvinnor, låginkomsttagare, personer
              med utländsk bakgrund, barn eller ungdomar.
            </item>
            <item xml:id="i-QExuuGjguxjhgzNdpriDCG">
              Riksdagen tillkännager för regeringen som sin mening vad som
              anförs i motionen om kommunala transportplaner, externhandel och
              säkra offentliga miljöer.
            </item>
            <item xml:id="i-GR6kuceejYWrtLugVUJ13i">
              Riksdagen tillkännager för regeringen som sin mening vad som
              anförs i motionen om klassfrågan i IT, tillgänglig och gemensam
              infrastruktur samt öppna källkoder och standarder.
            </item>
            <item xml:id="i-Lc2FHgiNdukT2JUXZ4nkq7">
              Riksdagen tillkännager för regeringen som sin mening vad som
              anförs i motionen om att öka den sociala hållbara utvecklingen
              med utökad cykeltrafik.
            </item>
            <item xml:id="i-XTzHBTkPKnC85oQr1AbUD6">
              Riksdagen tillkännager för regeringen som sin mening vad som
              anförs i motionen om att stärka den sociala hållbara utvecklingen
              genom generella satsningar för ökad kollektivtrafik och därmed
              stärka låginkomsttagares, personers med utländsk bakgrund, barns
              och ungdomars resande.
            </item>
            <item xml:id="i-QNJTdqsDD8MzuhVQJ1UJcf">
              Riksdagen tillkännager för regeringen som sin mening vad som
              anförs i motionen om att stärka den sociala hållbara utvecklingen
              genom ökad kollektivtrafik för människor i storstäder och större
              städer.
            </item>
            <item xml:id="i-JwnX6cNyTn6XqKrbDgFYFW">
              Riksdagen tillkännager för regeringen som sin mening vad som
              anförs i motionen om att stärka den sociala hållbara utvecklingen
              genom ökad kollektivtrafik för människor på landsbygden.
            </item>
            <item xml:id="i-BqdUcSkrFnb9VpwjoUoSFD">
              Riksdagen tillkännager för regeringen som sin mening vad som
              anförs i motionen om att regeringen snarast bör lägga fram ett
              förslag till hur man kan säkerställa att målet om att transportsystemet
              ska vara tillgängligt nås snarast möjligt.
            </item>
            <item xml:id="i-39VJ329ztoUXVv2N9ZDBbg">
              Riksdagen tillkännager för regeringen som sin mening vad som
              anförs i motionen om att regeringen bör avsätta medel för att
              öka tillgängligheten för personer med funktionsnedsättning i kollektivtrafiken.
            </item>
            <item xml:id="i-UAAfXou2g5sCNmMj8xRh82">
              Riksdagen tillkännager för regeringen som sin mening vad som
              anförs i motionen om att regeringen bör utreda kostnad och genomförande
              av en lagändring om att egenavgifterna ska motsvara normala resekostnader
              med allmänna färdmedel.
            </item>
            <item xml:id="i-Azts8GtBeLRFeb7RvJDjyc">
              Riksdagen tillkännager för regeringen som sin mening vad som
              anförs i motionen om att Socialstyrelsen bör ha den övergripande
              tillsynen över färdtjänsten och riksfärdtjänsten och länsstyrelserna
              det direkta ansvaret.
            </item>
            <item xml:id="i-BAjk52Af4k1UJLUVYEX315">
              Riksdagen tillkännager för regeringen som sin mening vad som
              anförs i motionen om att beslutet om färdtjänst även ska gälla
              för ledsagare.
            </item>
            <item xml:id="i-3WmHb8zhGzvRuYwxoxQgM8">
              Riksdagen tillkännager för regeringen som sin mening vad som
              anförs i motionen om att en färdtjänstberättigad person får ta
              med medresenärer och att detta bör regleras i de två färdtjänstlagarna.
            </item>
            <item xml:id="i-RvEJ7hDeowZqD95LA6jBBs">
              Riksdagen tillkännager för regeringen som sin mening vad som
              anförs i motionen om att öka den sociala hållbara utvecklingen
              med utökad järnvägstrafik.
            </item>
            <item xml:id="i-XwTpQhe25Z8F3R2ekEV9be">
              Riksdagen tillkännager för regeringen som sin mening vad som
              anförs i motionen om att det så snart som möjligt införs ett vägpris
              till och från Gotland.
            </item>
            <item xml:id="i-2XdPK7TTQoXQSVQYzit1HC">
              Riksdagen tillkännager för regeringen som sin mening vad som
              anförs i motionen om att det statliga ansvaret för Gotlandstrafiken
              bör ligga på Vägverket, som redan i dag har hand om annan färjetrafik
              som ses som en förlängning av andra vägar.
            </item>
            <item xml:id="i-2V5aPWx1wUkAB1Kz2NTbn8">
              Riksdagen tillkännager för regeringen som sin mening vad som
              anförs i motionen om att svensk sjöfart inte ska konkurrera genom
              social dumpning eller undermåligt tonnage, utan i stället ska
              Sverige satsa på kvalitet med moderna, miljöanpassade och effektiva
              fartyg samt välutbildade besättningar.
            </item>
            <item xml:id="i-LiJYnz2pbMuTr3GsWN45UD">
              Riksdagen tillkännager för regeringen som sin mening vad som
              anförs i motionen om att jakt på terrorister, eller insatser för
              att förebygga brott, inte får leda till att rättssäkerheten för
              den enskilda människan offras. 1
            </item>
            <item xml:id="i-GAHwP7cmasKJQMsjXyEH85">
              Riksdagen tillkännager för regeringen som sin mening vad som
              anförs i motionen om att mönstringsplikt för intendenturpersonal
              garanterar en hög sjösäkerhet och bör återinföras.
            </item>
            <item xml:id="i-8UykyQAXvoN42HYZc5tTnz">
              Riksdagen tillkännager för regeringen som sin mening vad som
              anförs i motionen om att vägtrafiken ska vara en del av en omställning
              mot en mer socialt hållbar utveckling och förbättra balansen så
              att låginkomsttagare inte missgynnas inom trafikpolitiken.
            </item>
            <item xml:id="i-K8eNa9VLttNLnuokwBJtxr">
              Riksdagen tillkännager för regeringen som sin mening vad som
              anförs i motionen om att ett nationellt säkerhetsprogram för barn
              ska tas fram.
            </item>
            <item xml:id="i-3T67sqECDLEp3fvqJwnutQ">
              Riksdagen tillkännager för regeringen som sin mening vad som
              anförs i motionen om att lagstiftningen ska ändras så att det
              blir krav på att alla skolskjutsar ska förses med alkolås.
            </item>
            <item xml:id="i-EaH1YSGyWviqa6UZrkuj7x">
              Riksdagen tillkännager för regeringen som sin mening vad som
              anförs i motionen om att i väntan på att en lag om alkolås ska
              träda i kraft måste de offentliga myndigheterna gå före och kräva
              alkolås i alla fordon de använder i sin verksamhet.
            </item>
            <item xml:id="i-UWqS4piqKUBPvMMk3E2BdK">
              Riksdagen tillkännager för regeringen som sin mening vad som
              anförs i motionen om att regeringen bör lämna ett förslag till
              riksdagen där den obligatoriska riskutbildningen inom körkortsutbildningen
              kompletteras med utbildning om risker med alkohol och droger.
            </item>
            <item xml:id="i-Nzoz4ZTsTyD5jgZTzoLBsn">
              Riksdagen tillkännager för regeringen som sin mening vad som
              anförs i motionen om att regeringen ska ta fram åtgärder i syfte
              att förbättra möjligheten till hastighetskontroll av motorcyklister
              för att uppnå högre trafiksäkerhet och färre döda och allvarligt
              skadade motorcyklister i framtiden.
            </item>
            <item xml:id="i-E1N3SqQDZCog8Ud5fZi5AR">
              Riksdagen tillkännager för regeringen som sin mening vad som
              anförs i motionen om att regeringen ska agera utifrån vad som
              nämns i motionen om körkortsutbildning, informationsplan och vådlig
              handling, så att risken minskar för trafikolyckor i samband med
              mobilsamtal under bilfärder.
            </item>
            <item xml:id="i-5FsFXGz2aNwEhYLmC2Zcgi">
              Riksdagen tillkännager för regeringen som sin mening vad som
              anförs i motionen om att lagstiftningen ska ändras så att regeringen
              utifrån ett tydligt trafiksäkerhetsperspektiv utreder och lägger
              fram ett samlat förslag vad gäller krav för förarbevis och åldersnivåer
              för moped och lätt motorcykel.
            </item>
            <item xml:id="i-5reS91AqEHDPG23K3ccah2">
              Riksdagen tillkännager för regeringen som sin mening vad som
              anförs i motionen om att lagstiftningen ska ändras så att Vägverket
              i framtagandet av skyddsanordningar i högre utsträckning ska utgå
              ifrån olika trafikanters behov.
            </item>
            <item xml:id="i-SSZDQ3tFLgVsAmx6188cCH">
              Riksdagen tillkännager för regeringen som sin mening vad som
              anförs i motionen om att regeringen bör utreda hur s.k. trafikmedicinska
              centrum ska kunna byggas upp i flera län.
            </item>
            <item xml:id="i-SeYQM5AHK9hGMiHEtRQyYo">
              Riksdagen tillkännager för regeringen som sin mening vad som
              anförs i motionen om att de åtgärder vi föreslår inom flygtrafiken
              ska vara en del av en omställning mot en mer socialt hållbar utveckling.
              2
            </item>
          </list>
          <p xml:id="i-13FgG5ERYXpKK3WYSvHWqB">
            1 Yrkande 25 hänvisat till JuU.
          </p>
          <p xml:id="i-7opkfwp7MxgRncrDixsHuX">
            2 Yrkande 37 hänvisat till SkU.
          </p>
        </div>
        <div type="motContent">
          <head xml:id="i-R5KaHygDNXZLLM4YDNfQsA" type="h1">
            3 Inledning
          </head>
          <p xml:id="i-JuiEJm4vg5WYYJqAksKabM">
            Kvinnors och mäns resmönster är olika, och därmed också behoven.
            Välbeställda människor reser längre och konsumerar mer transporter
            än fattiga, som har sämre transportfrihet. För att en person med
            funktionsnedsättning ska få möjlighet att röra sig fritt krävs
            helt annorlunda åtgärder än för den som inte har en funktionsnedsättning.
            Barn rör sig på helt annat sätt i trafiken än vuxna och har få
            valmöjligheter när det gäller val av fordon och trafikslag. Diskriminering,
            miljörasism och orättvis behandling är vanlig när det kommer till
            val av trafikslag och åtgärder som skyddar närmiljön för boende
            i olika bostadsområden. Särskilt tydligt visar det sig i invandrartäta
            områden.
          </p>
          <p xml:id="i-6UyE3KVptaVs18DbcSymRy">
            Det är mot bakgrund av ovanstående som det är viktigt att det
            finns en målstyrning och konkreta förslag inom trafiken som tar
            hänsyn till att människor är olika och att det därför krävs olika
            lösningar för att alla människor ska känna att de har goda transportmöjligheter.
          </p>
          <head xml:id="i-Gga7eq5qj2ZYNxn9kN9eLb" type="h1">
            Denna motion är en av tre motioner
          </head>
          <p xml:id="i-J7Xn4F8HeF8fdLhZGy53A">
            Samtidigt som denna motion lämnas in till riksdagen, lämnas även
            två andra motioner in och som har beröringspunkter med denna.
            Denna motion ska därför ses tillsammans med de andra två, vilka
            handlar om dels Trafik och miljö (2009/10:T426), dels Trafik och
            jämställdhet (2009/2010:T535). Genom att läsa alla tre motionerna
            får man en god bild av Vänsterpartiets politik i trafikfrågor.
            En del förslag överlappar varandra, men det är även så att någon
            av motionerna har en mer grundläggande text i något ämne. Om det
            uppfattas som om t.ex. miljöperspektivet saknas i motionen Trafik
            och jämställdhet så är det antagligen korrekt, eftersom du hittar
            det mesta av miljöperspektivet i motionen Trafik och miljö .
          </p>
          <head xml:id="i-WgeNNzgwprtqqMDJZyYebu" type="h1">
            4 Socialt hållbar trafikpolitik
          </head>
          <head xml:id="i-HAAxmaPo9nDtQorqfpVQRS" type="h2">
            4.1 Kvinnor och män
          </head>
          <p xml:id="i-5robB3SVDW3WKXD8sTAL6T">
            I snart ett århundrade har mäns behov och värderingar format
            det transportsystem som råder. Kvinnors behov är underordnade
            eftersom transportsystemet är byggt för män. Kvinnors och mäns
            resmönster skiljer sig väsentligt från varandra. Likaså skiljer
            sig möjligheterna att utnyttja det befintliga systemet. Kvinnor
            har i allmänhet lägre inkomst och andra arbetsförhållanden. Kvinnor
            tar även ett större ansvar för hemarbete och verksamheter i närheten
            av hemmet. Deras resor är oftare kombinerade arbets-, service-
            och inköpsresor. Detta innebär att kvinnors resor är kortare och
            mer sammansatta. En typisk resa för en kvinna en vardag kan vara
            hemmetförskolanjobbetförskolanaffärenhemmet. Resorna sker oftast
            med kollektivtrafik eller till fots eller med cykel. Allt detta
            skapar en situation där kvinnors behov och önskningar skiljer
            sig från männens som oftare använder bil, flyger mer och har direktare
            resor. En typisk resa för en man skulle kunna var hemmetarbetethemmet.
          </p>
          <p xml:id="i-Jmuovyj2WFYHVpiXeNSAhB">
            I denna motion kommer vi dock inte att fokusera på kvinnor och
            män i trafiken, eftersom vi utvecklar våra förslag och åsikter
            om genusperspektiv i motionen Trafik och jämställdhet (2009/2010:T535).
            I den här motionen är fokus istället på andra delar av en social
            utveckling, som inte är direkt kopplade till jämställdhet.
          </p>
          <head xml:id="i-Das1vyRz2qx4q3yoXq8kzc" type="h2">
            4.2 Trafikpolitik för låginkomsttagare
          </head>
          <p xml:id="i-VGUN1VgVGU3baoprP4MyPB">
            Människor med höga inkomster har i allmänhet större tillgång
            till bil än de med låga inkomster.
          </p>
          <p xml:id="i-HVuMN96HTfMgzTzwpmsG9T">
            Det finns stora skillnader i resvanor mellan låg- och höginkomsttagare.
            Höginkomsttagare färdas längre och oftare. Mer än hälften av befolkningen
            företar under en månad ingen längre resa. Av de med inkomster
            mellan 100 till 200 tusen kr i inkomst per år är den siffran mer
            än 70 procent. Ju mer en person tjänar desto längre blir även
            resorna, vilket är särskilt tydligt när det gäller arbetsresorna.
          </p>
          <p xml:id="i-CwJrDEt3qAi6exLkvWffaT">
            Välbeställda åker mer bil och de har även i genomsnitt större
            bilar. Ju högre inkomsten är desto större andel av resorna sker
            med bil.
          </p>
          <p xml:id="i-3sxp5K3bgXH74nRneQUimS">
            När den borgerliga regeringen vill satsa mer medel på vägtrafik,
            betyder det därmed att de välbeställda ska få en ökad del av de
            trafikresurser som finns. Det här är en politik som Vänsterpartiet
            inte delar.
          </p>
          <p xml:id="i-Av9J6KV6qRQ8JVAFif7asK">
            Det är helt orimligt att människor med låga inkomster, vilka
            är i absoluta flertal, inte ska få en större andel av trafiksatsningarna
            till de trafikslag de är i störst behov av. Den kollektiva trafiken
            är den som i största möjliga mån leder till en förbättrad miljö,
            att fler människor kan öka sin frihet att förflytta sig och som
            ökar trafiksäkerheten. Vi behöver därför öka andelen kollektiva
            resor för att få ett mer socialt och ekologiskt hållbart resande.
          </p>
          <p xml:id="i-TM5F9gzaJGy9kMMKWtt63C">
            Vad som här ovan framförs om att öka den sociala hållbara utvecklingen
            genom att inrikta trafikpolitiken för låginkomsttagares behov
            bör riksdagen ge regeringen till känna.
          </p>
          <head xml:id="i-3QZgtyNwkKZ5uHSD2bb3g3" type="h2">
            4.3 En trafik på barns villkor
          </head>
          <p xml:id="i-71yi4RETvQk6eRbvHwo6g8">
            Det behövs ett mycket starkare barnperspektiv i trafikplaneringen.
            Barn har inte själva samma möjligheter som vuxna att föra sin
            talan för en bra trafikmiljö. Barn tar gärna på sig skuld i samband
            med trafikolyckor, trots att felet snarare beror på vuxnas beteenden
            i trafiken. Barn kan känna oro och rädsla i trafiken, dels på
            grund av att regler inte följs (bilister som kör mot rött, cyklister
            och mopedister som kör på gångbanor, bilar som kör på lek- eller
            skolgårdar), dels på grund av fysiska orsaker som att sikten blir
            skymd vid dålig snöröjning eller för höga häckar/staket samt dels
            på grund av vad buller och avgaser kan göra mot dem.
          </p>
          <p xml:id="i-AhoELXKYSuta9ipmdUEUfX">
            Det krävs ett större medinflytande för barn och ungdomar och
            då krävs kunskaper om den miljö man vill påverka. Barn kan ges
            den kunskapen om de under säkra former kan vistas och röra sig
            ute där de bor och lever. Ett barns väg till skolan eller någon
            annanstans är inte bara ett kommunikationsstråk som ska avverkas
            på kortast möjliga tid. Det är ett fysiskt rum som ska undersökas.
            Det leder till att säkerhetskraven måste anpassas utifrån barnens
            förutsättningar.
          </p>
          <p xml:id="i-J2q8RP9RhntVNfC7W3fjPL">
            Barn förr i tiden hade en större rörelsefrihet än dagens barn.
            Det berodde inte på att det fanns någon medveten strategi att
            öka barns frihet i det fysiska rummet. Tvärtom handlade det oftast
            om att barn fick sköta sig själva i större grad. Idag sker en
            större övervakning av barnen. Den ökade övervakningen har lett
            till färre olyckor i trafiken, vilket är mycket positivt. Det
            finns dock behov att diskutera hur vi kan öka barns rörelsefrihet
            samtidigt som det inte leder till att fler barn kommer till skada.
            Grundproblemet är kanske att trafikmiljön i hög grad är skapad
            av vuxna, för att förflytta vuxna och då allra mest i bil. En
            sådan miljö leder naturligtvis till en minskad frihet för barns
            möjligheter att leka och röra sig ute.
          </p>
          <head xml:id="i-QEyJhwyrWHFkpaq5Uoduj9" type="h1">
            Barns trafiksäkerhet en klassfråga
          </head>
          <p xml:id="i-Q2qFquU9g1Q6WLKFPfzFCh">
            Varje år dör det ca 35 barn i trafiken. 65 procent av dessa är
            barn mellan 15 och 17 år. En av förklaringarna till att många
            1517-åringar råkar ut för olyckor är att den gruppen är inblandad
            i olyckor med moped eller motorcykel, men även att de åker med
            i en bil med unga bilförare. En fjärdedel av de omkomna 1517-åringarna
            dödades i cykelolyckor.
          </p>
          <p xml:id="i-NL5gYYJahbgYNouynVuDy6">
            Men det är inte bara dödsfall som drabbar barn. År 2007 skadas
            även tusentals barn i trafiken:
          </p>
          <list style="ul">
            <item xml:id="i-5kF6VKSVgGQv5twsQYpD48">
              1 478 barn som passagerare i bil
            </item>
            <item xml:id="i-34H4WCDg1EbUDFRCJSsUdF">
              1 671 barn som mopedister
            </item>
            <item xml:id="i-7reLKg68qnwLFmBe7cC7MB">
              1 921 barn som cyklister
            </item>
            <item xml:id="i-BpW15GEJY8RuSGNFNNSDwF">
              550 barn som fotgängare
            </item>
          </list>
          <p xml:id="i-NZt7VaabwkLw9yPFzcko57">
            Det behövs därför en särskild uppmärksamhet mot barns trafiksäkerhet.
            Barns och ungdomars skolvägar måste göras säkra. De ca 300 000
            elever som varje dag färdas med skolskjuts måste känna sig säkra.
            Kommuner borde utreda hur barns skolvägar ska förbättras utifrån
            ett trafiksäkerhetsperspektiv. Det borde även vara en självklarhet
            att det finns hastighetsdämpande åtgärder utanför alla kommunens
            skolor och förskolor.
          </p>
          <p xml:id="i-KSXdAeY7jW2EUpUSU1aLZm">
            Men det är också skillnad på barn och barn. I en avhandling av
            Marie Hasselberg konstateras att barn till arbetare har 2030 procent
            högre risk att skadas som fotgängare och cyklister jämfört med
            barn till tjänstemän på mellannivå och högre nivå. Skillnaderna
            blir ännu större när de unga börjar använda moped och motorcykel.
            Barn från arbetarhem har då nästan 70 procent högre risk att skadas.
            I en annan studie av Beth A. Mueller kommer man fram till att
            barn som bor i flerfamiljshus har 5,5 gånger större risk att råka
            ut för en fotgängarolycka jämfört med dem i villa. Tänkbara orsaker
            till varför barn från svagare socioekonomiska miljöer är mer olycksdrabbade
            kan vara att de lever i tätbefolkade bostäder med mindre lekutrymme
            och att mindre tillgång till bil ger större utsatthet i en högtrafikerad
            miljö. Det kan också bero på att föräldrar inte har råd att skaffa
            rätt skyddsutrustning som exempelvis cykelhjälm.
          </p>
          <p xml:id="i-5aBPwSYHyaFJcKQMwxDRGE">
            Om alla ungdomar hade samma skaderisk som barn till tjänstemän
            på mellannivå och högre nivå, skulle skadorna minska med 25 procent
            för mopedister och 37 procent för motorcyklister. Skaderisken
            för pojkar är i allmänhet högre än för flickor, men skillnaden
            mellan olika socioekonomiska grupper är tydlig oberoende av kön.
          </p>
          <head xml:id="i-L3RDT6xHxPGxguEp5ohPY9" type="h1">
            Cykeln är viktig för barn
          </head>
          <p xml:id="i-MZhuRJVhKBFmKMbUVTq2Uj">
            Cykeln är antagligen det viktigaste transportslaget för barn
            och ungdomar. Det finns i allmänhet mycket som talar för att cykeln
            är ett viktigt transportmedel. Aspekter som minskad miljö- och
            klimatpåverkan, förbättrad hälsa och ökad trafiksäkerhet är alla
            intimt förknippade med cykeln, men även positiva sociala dimensioner
            i och med att det är ett relativt billigt transportfordon. Det
            gör att den är tillgänglig för människor med låga eller inga inkomster,
            t.ex. barn och ungdomar.
          </p>
          <p xml:id="i-5B6wKZfDo7nGqruZ22qZF3">
            Ett av de transportpolitiska målen är ökad tillgänglighet. Barn,
            ungdomar eller andra som inte har ständig tillgång till bil har
            idag sämre tillgång till transportsystemet. Ungefär 25 procent
            av alla hushåll saknar bil. En förbättrad cykeltrafik kan därmed
            i allmänhet förbättra tillgängligheten för väldigt många människor
            och i synnerhet för barn och ungdomar.
          </p>
          <p xml:id="i-3oWcHWmqCCvAb5KFfzB6Jn">
            Trots den stora betydelsen av cykeln, är det dock sällan cyklar
            prioriteras i trafiken eller ges tillräckliga resurser till investeringar.
            När alla talar om vikten av transportslagsövergripande lösningar
            finns nästan aldrig cykeln med som en del i en helhet. Som ett
            litet försök i att lyfta detta transportslag tog Vägverket fram
            en cykelstrategi år 2000, som reviderades 2007. Dokumentet och
            dess revidering är i grunden ett vällovligt försök att öka andelen
            transporter på cykel. Dessvärre har strategin i mycket liten utsträckning
            verkställts och många förslag till åtgärder väntar ännu på att
            genomföras. Under tiden har antalet resor på cykel minskat till
            9 procent, en utveckling man knappast kan vara glad över. Det
            behövs nu en större satsning på att få fler att cykla och i detta
            arbete har staten en viktig roll även finansiellt.
          </p>
          <head xml:id="i-DGxw29ZwbbmXVpEodd89gU" type="h1">
            Barns hälsa
          </head>
          <p xml:id="i-Vfm1H4FziW76DyzpXPbefU">
            Att många människor i Sverige är fysiskt inaktiva skapar problem.
            En bra hälsa och ett gott välbefinnande kan man delvis skapa genom
            regelbunden motion. Forskning visar att det är regelbundenheten
            som befrämjar hälsan och cykeln skulle i det sammanhanget kunna
            var ett viktigt komplement till flertalet lokala transporter.
            Barn kan med cykelns hjälp kanske få daglig motion. Men då måste
            cykelvägar och cykelparkeringar kännas trygga och säkra.
          </p>
          <p xml:id="i-G3chn22to9JfS3ZtWQ7P3n">
            Om barns och ungdomars cyklande stärks, skapas goda förutsättningar
            för framtida transportvanor som är miljövänliga och hälsobefrämjande.
          </p>
          <p xml:id="i-NjVUBzHpGCNfHNVdZdLTYW">
            Vad som här ovan framförs om att öka den sociala hållbara utvecklingen
            genom att inrikta trafikpolitiken för barn bör riksdagen ge regeringen
            till känna.
          </p>
          <head xml:id="i-AwxCQqMuBi8bCMzQfhm4Nw" type="h2">
            4.4 En trafikpolitik för personer med funktionsnedsättning
          </head>
          <p xml:id="i-WErpdvwXS1cQb8RjKHhD61">
            I den nationella handlingsplanen för handikappolitiken Från patient
            till medborgare (prop. 1999/2000:79) slås det fast att målet för
            handikappolitiken ska vara ett samhälle som gör det möjligt för
            människor med funktionsnedsättning att bli fullt delaktiga i samhällslivet.
            Människors lika värde är en grundläggande utgångspunkt i vårt
            samhälle och alla människor har kunskaper, förmågor och erfarenheter
            som är viktiga för samhället. Därför måste samhället formas på
            ett sådant sätt att alla kan medverka i utvecklingen och nå full
            delaktighet. Människor som har funktionsnedsättning utgör givetvis
            inget undantag i detta avseende. Personer med funktionsnedsättning
            är medborgare med lika rättigheter och skyldigheter som personer
            utan funktionsnedsättningar.
          </p>
          <p xml:id="i-2PVg4dcEyXUvvJhG5oXa5b">
            I Sverige beräknas ca 1 miljon människor ha funktionsnedsättning
            i förflyttningssammanhang. Den övervägande delen av de resor som
            personer med funktionsnedsättning genomför sker med fordon i av
            samhället organiserade specialtransporter eller i handikappanpassade
            privata personbilar. Även huvuddelen av sjukresorna sker på detta
            sätt. Studier visar att äldre och personer med funktionsnedsättning
            har goda möjligheter att använda sig av kollektiva färdmedel förutsatt
            att dessa, och den fysiska miljön, blir bättre anpassade till
            resenärernas förflyttningsbehov. Färdtjänsten behöver också förbättras
            utifrån samma synsätt. Riksdagen har tidigare beslutat att transportsystemet
            ska vara tillgängligt för personer med funktionshinder till år
            2010. Men det är uppenbart att målet inte kommer att nås, vilket
            måste ses som ett stort misslyckande.
          </p>
          <p xml:id="i-QQHXRWq7vchMySTgjRWeWW">
            Färdtjänsten borde ge personer med funktionsnedsättning möjlighet
            att resa på samma villkor som personer utan funktionsnedsättning.
            I dag är färdtjänsten enda möjligheten för många med funktionsnedsättning
            att företa resor. Den kollektiva trafiken är fortfarande tillgänglig
            i mycket begränsad utsträckning för t.ex. rullstolsburna och det
            kommer att dröja länge än innan den kan sägas vara till för alla.
            Att färdtjänstresandet försvåras för människor med funktionsnedsättning
            har två huvudorsaker. Den första är att huvudmännen har komplicerade
            beställningsrutiner och regelsystem. Dessa innebär att den som
            behöver tjänsten inte kan skaffa sig en överblick över sina resor.
            Beställda fordon uteblir eller är kraftigt försenade, och detta
            beror till stor del på den organisation som tillämpas i många
            kommuner.
          </p>
          <p xml:id="i-JdgZpyaAgep7yuygktv1Yv">
            Det andra problemet är kostnaderna. Huvudmännen är fria att sätta
            priserna, vilket kan användas för att begränsa resandet. Det borde
            finnas en tydlig koppling mellan egenavgiften för färdtjänst och
            avgiften för att åka med kollektivtrafiken.
          </p>
          <head xml:id="i-A55Xx6rPMNBnjJP6xaF3SN" type="h1">
            Kvalitet i färdtjänsten
          </head>
          <p xml:id="i-PDz7D4UewsQLCjezdW1HUG">
            Vänsterpartiet har krävt att det ska införas en paragraf som
            handlar om kvalitet i färdtjänstlagen. Förebilden har varit den
            paragraf om kvalitet som finns i socialtjänstlagen. Därför är
            det glädjande att vi fick gehör för detta förslag i arbetet med
            den trafikpolitiska propositionen 2006 (prop. 2005/06:160) och
            att det nu ska införas en bestämmelse om att den färdtjänst som
            anordnas ska vara av god kvalitet. Färdtjänst är något som beviljas
            efter en ansökan, utredning och beslut om det föreligger ett behov.
            Vi anser därför att färdtjänsten ska vara en del av de allmänna
            kommunikationerna och att Vägverket ska ha ett ansvar när det
            gäller kvantitet och kvalitet, men därutöver ska det också finnas
            en myndighet som har ett tillsynsansvar. Den främsta anledningen
            till detta krav har att göra med rättssäkerheten. Den enskilde
            ska ha en instans som kan överpröva vid ett negativt beslut.
          </p>
          <head xml:id="i-7cDnpAwTNBpKqxuJ3ckA88" type="h1">
            Bilstöd
          </head>
          <p xml:id="i-LhHmsxnZb5xyMKWnYASiZx">
            För vissa människor med funktionsnedsättning finns det möjlighet
            att få bilstöd. Under många år var anslaget till bilstöd alltför
            lågt. Det fick som följd att pengarna för bilstöd tog slut innan
            budgetåret var slut. Många fick då vänta till nästa år innan bilstödet
            kunde utbetalas. Vänsterpartiet drev i flera budgetförhandlingar
            ett krav på att bilstödet skulle ökas och fick efter viss möda
            gehör för sitt krav. Det var ett steg i rätt riktning. Men även
            regelverket kring bilstödet behöver reformeras och anpassas efter
            dagens behov. En sådan regel är t.ex. att den som är över 50 år,
            och har lämnat arbetsmarknaden med förtidspension, själv måste
            kunna köra bilen för att få rätt till bilstöd. Det innebär att
            om den sökande har personlig assistans, saknar körkort och är
            förtidspensionerad står han eller hon utan möjlighet att få bilstöd.
            Detta är en onödig reglering, eftersom bilstödet och färdtjänsten
            är två kommunicerande kärl. Det vill säga om fler människor med
            funktionsnedsättning fick bilstöd skulle kostnaderna för färdtjänsten
            minska. Bilstödsutredningen har lämnat sitt betänkande Mobil med
            bil (SOU 2005:26). Vänsterpartiet är positivt till förslaget om
            de ökade möjligheterna för barnfamiljer att få bilstöd. I övrigt
            hade vi önskat att utredningen kunnat medverka till större förändringar.
            Främst beror väl detta på att utredningen inte fick föreslå något
            som kunde belasta statsbudgeten.
          </p>
          <p xml:id="i-XaiL4gZu356TXd477nGwvi">
            Vad som här ovan framförs om att öka den sociala hållbara utvecklingen
            genom att inrikta trafikpolitiken för personer med funktionsnedsättning
            bör riksdagen ge regeringen till känna.
          </p>
          <head xml:id="i-KkfNgv5YvvKjTQN8ixt8Eo" type="h2">
            4.5 En trafikpolitik som inte diskriminerar personer med utländsk
            bakgrund
          </head>
          <p xml:id="i-Ks45ECrcNQnaFUky1CsoxV">
            Klyftorna och orättvisorna ökar alltmer. En allt större andel
            av landets fattiga har utländsk bakgrund. Medellönen för anställda
            födda utomlands är i genomsnitt 2 000 kronor lägre än för anställda
            födda i Sverige. Barnfattigdomen i områden med hög andel personer
            med utländsk bakgrund, som Rosengård eller Rinkeby, är mer än
            fem gånger så hög som i landet som helhet.
          </p>
          <p xml:id="i-3u5Dne8FhqL7baBPFpZ9HD">
            Regeringens politik förstärker dessa skillnader. En del blir
            välbeställda och får mer makt medan andra hålls utanför och förblir
            maktlösa. Konsekvenserna avspeglas tydligt på arbetsmarknaden
            och i boendet och framträder påtagligt i takt med att orättvisorna
            ökar vad gäller tillgången till välfärdstjänster som bra skola,
            sjukvård och kommunal service. När välfärden skrotas och privatiseringarna
            ökar slår det särskilt hårt mot människor som redan är utsatta.
          </p>
          <head xml:id="i-22Hieht5qNAcGrKEN9rsRu" type="h1">
            Fysisk planering ökar klyftorna
          </head>
          <p xml:id="i-AV8wHHMELA2nagBHMLCMaX">
            Även inom den fysiska planeringen ökar klyftorna. Regeringens
            bostadspolitik förstärker tydligt segregation och utestängning.
            Regeringen tycks medvetet driva en politik för att utrota hyresrätten
            som boendeform. Genom avskaffat räntebidrag och investeringsstöd
            byggs allt färre hyresrätter. Allvarligast är minskningen i storstäderna.
            Eftersom man dessutom avskaffat stopplagen är det nu fritt fram
            för kommuner att sälja ut allmännyttans hyresrätter.
          </p>
          <head xml:id="i-QXWjxhBKyTBHfBbvXLfkBu" type="h1">
            Diskriminering och miljörasism inom trafikpolitiken
          </head>
          <p xml:id="i-DKAbSzJiVehjUSc2QWnHfo">
            Med de mål som finns inom trafikpolitiken är det kanske lätt
            att tro att det inte görs någon skillnad mellan dem som är födda
            i Sverige och dem som invandrat. Men praktiken är något annat
            än de teoretiska målen om allas tillgänglighet i trafiken och
            skydd från buller och dåliga trafikmiljöer. I praktiken verkar
            det råda stor skillnad mellan var man bor. I s.k. välbärgade segregerade
            höginkomsttagarområden är det vanligt att det sker stora förbättringar
            inom trafiken. I områden med mer svaga socioekonomiska förhållanden,
            där en stor andel av befolkningen har utländsk bakgrund, tas inga
            eller mycket små hänsyn till buller eller att vägar inte dras
            så nära bostadsområden.
          </p>
          <p xml:id="i-FwD7Z21N3uU9gi5sDwrRJW">
            I Stockholm finns fler exempel på denna miljörasism. Vi ska här
            bara ge några exempel: a) Förbifart Stockholm ska läggas i tunnlar
            för att skydda det välbärgade Ekerö, men samtidigt verkar det
            inte tas någon hänsyn till att nedfarterna till tunnlarna ligger
            mycket nära flerfamiljshus; b) Norrortsleden som ska gå genom
            den norra välbeställda delen av Stockholms län ska gå i tunnel
            de sträckor där den passerar närmare tät bebyggelse, medan Södertörnsleden
            inte någonstans ska gå i tunnel fast den passerar nära områden
            som miljonprogramsområdet Flemingsberg; c) Norra länken ska läggas
            i tunnel för att skydda innerstadsbor från dålig miljö, medan
            den nya sträckningen av E18 inte kommer ned i en tunnel (bara
            två mindre överdäckningar), utan fortsättningsvis även ska passera
            väldigt nära Tensta, Hjulsta och Rinkeby. På andra sidan E18 ligger
            ett stort grönområde och även Kista, Akalla och Hjulsta. Att inte
            lägga denna sträckning i tunnel försvårar för de boende att nå
            detta för dem värdefulla grönstråk. Och det är människor som är
            mycket mer beroende av bostadsnära grönområden än välbeställda
            människor i villaområden.
          </p>
          <head xml:id="i-CwRPP1SLCpf1SLPJFoQfUa" type="h1">
            Nya vägar missgynnar personer med utländsk bakgrund
          </head>
          <p xml:id="i-K8Vj3GoxLx1SXHhiS58xg2">
            Det finns en strukturell diskriminering i vem som anses viktigast
            att skydda mot buller och dålig trafikmiljö. Klasspolitiken är
            tydlig och cynisk. Människor som bor i ett område med hög inkomstnivå
            eller med låg andel invånare med utländsk bakgrund verkar ha lättare
            för att få vägbyggen som sker nära deras bostadsområde att förläggas
            i tunnel. Låginkomsttagare och invandrade får hålla till godo
            med vägar som går utanför deras hus. Men låginkomsttagare och
            invandrade får även se hur de välbeställdas trafikområden prioriteras
            genom att det byggs nya och dyra motorvägar eller andra onödiga
            vägsatsningar, samtidigt som det inte sker några större förbättringar
            inom de trafikslag som dessa grupper är beroende av. Cykeltrafik
            prioriteras ned och kollektivtrafiken får inte de pengar den behöver,
            eftersom stora summor plöjs ned i vägar. Bara Förbifart Stockholm
            kommer att kosta ca 30 miljarder kr. För den summan skulle man
            kunna få otroligt mycket nya lokala spår och ökade satsningar
            inom buss- och spårtrafik.
          </p>
          <p xml:id="i-5PnVj3CnopscUB7SmwNRZG">
            Vad som här ovan framförs om att öka den sociala hållbara utvecklingen
            genom att inrikta trafikpolitiken för personer med utländsk bakgrund
            bör riksdagen ge regeringen till känna.
          </p>
          <head xml:id="i-9FZhaS37Bnj475wcVSVc84" type="h2">
            4.6 En säkrare trafik
          </head>
          <p xml:id="i-Sg3EK2jUiczmDwwo9xJgRi">
            Varje år dödas omkring 450500 människor på vägarna och ca 5 000
            skadas allvarligt. Risken att dödas är störst för mopedister,
            motorcyklister, cyklister och fotgängare. Att åka kollektivt är
            säkrast. Det är en högre andel män som skadas i trafiken än kvinnor.
            Framför allt de unga männen är kraftigt överrepresenterade i statistiken.
          </p>
          <p xml:id="i-W9uA6WNiyGrMgJHAehba4F">
            För att nå nollvisionens mål krävs att inriktningen på trafiksäkerhetsåtgärderna
            ändras. De tre viktigaste orsakerna till dödsfall och trafikskador
            är för hög fart, alkoholpåverkan och att bilister inte använder
            bälte. Människor som inte använder bälte drabbas i större utsträckning
            av svåra skador och dödsfall, vilket leder till mänskligt lidande
            och orsakar ekonomiska kostnader för samhället.
          </p>
          <p xml:id="i-UxUWDpwviqQNra3DMBx3R6">
            Den kraftigt ökande tunga trafiken innebär också en ökad risk
            för trafikolyckor. På lång sikt måste vägtrafiken reduceras genom
            en minskning av det totala transportarbetet och en överföring
            från väg till hållbara och säkrare trafikslag. En satsning på
            kollektivtrafiken som resulterar i att kollektivtrafikens andel
            av resandet ökar skulle minska antalet döda och skadade i trafiken.
          </p>
          <p xml:id="i-E6CYPrkPC6FtpoJRYgS4LD">
            Trafikforskarna och de organisationer som engagerar sig i trafiksäkerhet
            är överens; det går inte att bygga bort trafikolyckorna. Trafikanternas
            beteende vad gäller i första hand hastighet, nykterhet, trötthet
            och bilbälten är det som måste ändras om antalet dödsoffer och
            allvarligt skadade i trafiken ska kunna nedbringas. Generellt
            är mäns inställning till trafiksäkerhet ett stort problem. Undersökningar
            visar att kvinnor har en ökad medvetenhet om risker i trafiken.
            Det leder följaktligen även till att kvinnor kör säkrare.
          </p>
          <head xml:id="i-Csg1nkAMCKxKA63TSQoYPn" type="h1">
            Alkoholens påverkan
          </head>
          <p xml:id="i-7rn6RJjaLd2qY8AgNK5MLu">
            Varje år dör 100 människor i alkoholrelaterade olyckor. Hälften
            av dessa är de berusade förarna, men andra hälften är medpassagerare
            eller andra trafikanter i t ex andra fordon. Det är alltså inte
            så att det bara är de onyktra som drabbas, utan även helt oskyldiga
            människor.
          </p>
          <p xml:id="i-6BJDFyCxDsSPQq1Z81YAPw">
            Inte heller blir det bättre eftersom tillgängligheten till alkohol
            bara ökar. När det är lättare att föra in alkohol i landet medför
            det att fler kör rattonyktra. Forskning visar på ett tydligt samband
            mellan ökad alkoholkonsumtion och ett ökat rattfylleri. 90 procent
            av dem som döms för rattonykterhet är män. Det är således i hög
            grad mäns attityder och värderingar som måste ändras.
          </p>
          <p xml:id="i-QJQzm5ziXBrFdFv4XSyHcP">
            Straffskalan för rattfylleribrott/drogrelaterade brott i trafiken
            ska vara högt. Det är ett mycket allvarligt brott att framföra
            ett fordon i påverkat tillstånd och därmed riskera det egna och
            andra människors liv. Det får aldrig bli en förmildrande omständighet
            att vara berusad/drogpåverkad i trafiken! Men det är viktigt att
            en person som är rattfyllerist/drogberoende även har tillgång
            till vårdinsatser.
          </p>
          <head xml:id="i-ruXRmAbYgB3AhZxZmV6w2" type="h1">
            Höga hastigheter dödar
          </head>
          <p xml:id="i-HdfEF6gTo4B3Rhdmfr7Bdv">
            Döds- och skaderisken ökar kraftigt med stigande hastighet. Hög
            hastighet innebär dels att det är svårare att undvika en olycka,
            dels att skadorna blir värre när en olycka sker.
          </p>
          <p xml:id="i-6eCKgHeSFWYQnE3dCBEr1Z">
            Den generella hastighetsnivån bör i första hand sänkas genom
            att öka övervakningen så att befintliga fartgränser efterlevs.
            Om alla höll hastighetsgränserna skulle medelhastigheten på vägarna
            sjunka med 10 km/h, samtidigt som 100 liv skulle sparas per år.
            Det skulle också leda till minskade koldioxidutsläpp och därmed
            minska klimatpåverkan.
          </p>
          <p xml:id="i-9w2ycwK1sT1pNvfPFWwtS9">
            Vänsterpartiet vill inte att medelhastigheten i trafiken höjs,
            dels utifrån ett säkerhetsperspektiv eftersom högre hastigheter
            leder till fler dödsfall och svåra skador, dels utifrån ett miljöperspektiv
            eftersom högre hastigheter leder till större utsläpp av koldioxid.
            Vi motsatte oss därför införandet av nya hastighetsgränser, vilket
            riksdagen dock fattade beslut om under våren 2007. Vi ansåg att
            det finns en tydlig risk att det nya systemet skulle leda till
            en högre medelhastighet i trafiken, bl.a. genom att fler hastighetsgränser
            införts. Regeringen tydliggjorde inte heller i sitt beslut hur
            förslaget skulle leda till en bättre trafiksäkerhet och minskad
            miljöpåverkan. Regeringen verkade inte inse att en oförändrad
            eller sänkt genomsnittlig hastighet är en förutsättning för att
            uppnå både trafiksäkerhetsmålet om färre döda och allvarligt skadade
            i trafiken och lägre mål om minskade utsläpp av t.ex. koldioxid.
            Det finns dock ett klart samband mellan hastighet och utsläpp:
            högre hastigheter ger i stigande icke-linjär skala ökade utsläpp.
            Om man då hävdar att det nya hastighetssystemet ska ge oförändrade
            eller minskade utsläpp innebär det att medelhastigheten måste
            sänkas, men ett sådant betydelsefullt ställningstagande gjorde
            varken regeringen eller trafikutskottets majoritet. Vägverket
            har nu föreslagit högre respektive sänkta hastigheter på en rad
            vägar runt om i landet. Det är svårt att redan nu se effekterna
            av förslaget och vi avser att bevaka utvecklingen och om det inte
            leder till ökad trafiksäkerhet och lägre utsläpp återkomma med
            förslag till förbättringar.
          </p>
          <p xml:id="i-58pXLPh1HAW8zwG8hq8RSq">
            All forskning och erfarenhet visar att ökad övervakning av gällande
            trafikregler är det mest effektiva sättet att på kort tid minska
            antalet döda i trafiken. Det är också det mest kostnadseffektiva
            sättet. Här måste det till en attitydförändring och utbildning
            är av central betydelse. Vi har länge velat ha en körkortsutbildning
            som tydligare betonar vikten av att efterleva trafikregler och
            attityder i trafiken. Med den nya riskutbildningen som en del
            av körkortsutbildningen kanske det är möjligt att på lång sikt
            få till stånd en förändring.
          </p>
          <head xml:id="i-S6XGpvvTvg6JJzs4QdiqNs" type="h1">
            Automatisk hastighetsövervakning
          </head>
          <p xml:id="i-Fxh8DCjcFwY3sm8dkKNXvK">
            Vänsterpartiet har bidragit till att det nu monteras upp ca 700
            nya kameror på olycksdrabbade vägar. Kameraövervakning är en mycket
            kostnadseffektiv metod att registrera bilar som begår hastighetsbrott.
            Där trafikövervakningskameror har använts har antalet olyckor
            reducerats avsevärt. Försöksverksamheten med hastighetsövervakningskamerorna
            har visat att antal dödsolyckor sjunkit med 60 %! Den samhällsekonomiska
            vinsten av hastighetsövervakningskameror har beräknats till drygt
            200 %!
          </p>
          <p xml:id="i-65KaprEWve7wjEuB8mVVwE">
            Hastighetsövervakningskameror är därför både en trafiksäkerhetsfråga
            och ett av verktygen för att få minskade koldioxidutsläpp inom
            transportsektorn. Systemet bör utvecklas så att risken för passiv
            anpassning motverkas, dvs. att förare endast bromsar in strax
            före en hastighetsövervakningskamera för att strax därefter öka
            farten över det tillåtna. Ett sätt att utveckla systemet kan vara
            att mäta tiden mellan två punkter för att kontrollera om ett fordon
            håller hastighetsgränsen eller ej. Ett annat problem är att motorcyklar
            inte omfattas av systemet med automatisk hastighetsövervakning
            med kamera. Det är principiellt viktigt med likvärdighet även
            i denna lagstiftning. Det är ur den synpunkten samt utifrån trafiksäkerhet
            inte rimligt att mc-förare, vars fordon saknar registreringsskylt
            fram, i nuläget vet att de kan passera en sådan hastighetsövervakningskamera
            i hur hög hastighet som helst utan att kunna registreras och lagföras.
            Vi vill i detta sammanhang hävda att det vore önskvärt att även
            motorcyklar inlemmades i systemet med automatisk hastighetskontroll,
            men ser även de problem som är förknippade med detta.
          </p>
          <head xml:id="i-Pz4spdRjiqrXQ7RySi2Jgg" type="h1">
            Fysiska åtgärder för ökad säkerhet
          </head>
          <p xml:id="i-FN2q8mkKfrEqycbL7XPSz9">
            Motorvägar kan bidra till en ökad säkerhet, men det är ett mycket
            dyrt sätt att förbättra trafiksäkerheten på. Motorvägar bidrar
            dessutom till att öka vägtrafiken och driver upp hastigheterna,
            vilket ökar miljöproblemen. Att bygga fyrfältsmotorvägar i stället
            för två-plus-ett-vägar är en överföring av resurser till framför
            allt män. Det är män som i högre grad än kvinnor använder sig
            av vägnätet. Genom en onödig satsning på större vägar, än vad
            som är nödvändigt utifrån ett trafiksäkerhetsperspektiv, sker
            ett ökat resursutnyttjande som gagnar fler män än kvinnor.
          </p>
          <p xml:id="i-E8Lx28nyp2Lu1vjQThsjpx">
            Att mittseparera farliga och olycksdrabbade vägar har däremot
            visat sig vara en effektiv fysisk metod att få ned antalet trafikdödade
            och skadade. Vägar som mittseparerats med mitträcken har samma
            trafiksäkerhetseffekt som motorvägar, men är cirka 20 gånger billigare
            att bygga.
          </p>
          <p xml:id="i-UP6MG1XrAWEpYGWwEHVfDT">
            Dessa s.k. två-plus-ett-vägar ska ses som en ersättning för fyrfältsmotorvägar.
            För 1 miljard kronor får man 4 mil ny fyrfältsmotorväg, medan
            man för samma summa får 80 mil två-plus-ett-väg (om den ursprungliga
            vägen varit en 13-metersväg). För samma summa pengar kan man därmed
            spara 20 liv med två-plus-ett-vägar, jämfört med ett (1) liv på
            en fyrfältsmotorväg. Därför bör det göras en översyn av vilka
            tänkta motorvägsinvesteringar i den nationella väghållningsplanen
            som kan omvandlas till två-plus-ett-vägar.
          </p>
          <p xml:id="i-CtgUjMf12aPDtDHrmKNvQU">
            Vi vill även framföra att det i progressiva kommuner finns många
            andra effektiva fysiska åtgärder för att få ned olyckorna. Det
            kan vara att bygga rondeller, göra insmalningar av gator eller
            investera i fartdämpande åtgärder. Det är en utveckling som vi
            stödjer.
          </p>
          <head xml:id="i-GDXLNATADbTGHJWgNG926v" type="h1">
            Barns säkerhet
          </head>
          <p xml:id="i-Ny8jahDzeVFyXu2NjDcNYe">
            Under 4.2, En trafik på barns villkor, redogörs specifikt för
            trafiksäkerhet för barn.
          </p>
          <head xml:id="i-CG6hvnrxGhNLD166GnznwK" type="h1">
            Mobil i bil
          </head>
          <p xml:id="i-LKsNBNB4Z13wv3ZKCcxJCy">
            Resultat från ett stort antal studier visar att körförmågan försämras
            avsevärt när mobiltelefon används vid bilkörning. Orsaken är att
            förarens uppmärksamhet på trafiksituationen försämras och kontrollen
            över bilen påverkas och blir ojämnare.
          </p>
          <p xml:id="i-CxuQp2v2EiWsNZ1sU84R12">
            Flera andra länder har förbud mot telefonerande under körning.
            Det vanligaste är förbud mot telefonerande med handhållna apparater.
            Olycksanalyser har dock visat att den försämrade körförmågan vid
            användning av mobiltelefon leder till ökad olycksrisk, både när
            det gäller handhållna mobiltelefoner och mobiltelefoner med handsfreeutrustning.
            Det är själva telefonerandet i sig som är problemet, inte om man
            har handsfree eller inte. Att i likhet med flera andra länder
            införa ett förbud som enbart gäller handhållna telefoner verkar
            därför inte vara den optimala lösningen.
          </p>
          <p xml:id="i-ThaNKVwK9jPtkoWurG4GFy">
            En lösning skulle vara att överhuvudtaget förbjuda mobilsamtal
            under bilfärd. Telefonsamtal skiljer sig nämligen åt jämfört med
            andra samtal och aktiviteter som kan äga rum i bilen. Ett telefonsamtal
            leder till ett slags tunnelseende och uppvisar därmed liknande
            effekter som alkoholpåverkan. Vi vill dock i ett första skede
            att det genomförs andra åtgärder först och vi utvecklar våra förslag
            längre ned i motionen under avsnittet om Vägtrafik.
          </p>
          <head xml:id="i-L7UJC68bxQtEk5NLHe3mDz" type="h1">
            Mopeder
          </head>
          <p xml:id="i-4YgxiRbpLD175ypQhKGQ32">
            Det är oroande att antalet mopedolyckor ökar. Det är alldeles
            för många som trimmar sina mopeder, vilket betyder att en EU-moped
            kan nå hastigheter på upp till 80 km/h.
          </p>
          <p xml:id="i-YcEpq2z91RTXiWiVLDxbjN">
            I Sverige finns det två olika klasser när det gäller mopeder.
            Klass 1, den s.k. EU-mopeden, får framföras i högst 45 kilometer
            i timmen. Denna moped får enligt lag bara framföras på väg och
            inte cykelbanor. Klass 2, den gamla mopedtypen, får framföras
            i högst 25 kilometer i timmen. Denna moped får dock köras på cykelbanor
            och det är t.o.m. så att den enligt lag ska köra på cykelbanor
            om det finns sådana. Problemet är dock att de ofta är trimmade
            och går mycket fortare än 25 km i timmen. Ett annat problem är
            att EU-mopeden även körs på cykelbanor, vilket den alltså inte
            får. Dessutom finns det stora problemet att mopeder relativt enkelt
            trimmas och därmed går betydligt snabbare. Återförsäljare måste
            ta ett stort ansvar vid försäljning av mopeder. Möjligheten att
            sätta krav på tillverkarna av mopeder måste undersökas, t.ex.
            krav på tekniska lösningar som omöjliggör eller kraftigt försvårar
            borttagandet av strypanordning eller dylikt i syfte att motverka
            trimmade mopeder.
          </p>
          <head xml:id="i-MyDnkrdpotCkn99SSSch1J" type="h1">
            Reducera tung vägtrafik
          </head>
          <p xml:id="i-M459EJrYr8xxoEy38iDKxt">
            Den ökande tunga trafiken på vägarna innebär fler döda och allvarligt
            skadade i trafiken. Den trafikant som kolliderar med eller blir
            påkörd av ett tungt fordon avlider oftast. De tunga fordonen är
            inblandade i en mycket större andel av dödsolyckorna i proportion
            till antalet körda kilometer jämfört med personbilstrafiken. Detta
            visar vikten av att minska den tunga trafiken på vägarna ur ett
            trafiksäkerhetstänkande.
          </p>
          <p xml:id="i-MjwgGsXrRdof5rhV8LFhy1">
            Konkurrensen bland åkerierna har ökat efter EU:s avreglering
            av transportmarknaden. Det har medfört ett ökat antal lagöverträdelser
            och seriösa åkerier får konkurrensnackdelar.
          </p>
          <p xml:id="i-A6X2qmZtctwmMTKUqxdLxo">
            Regelefterlevnaden inom den tunga trafiken måste öka genom intensifierad
            trafikövervakning så att hastighetsgränser följs och för att motverka
            att lastbilstrafiken överskrider fastställda gränser avseende
            t.ex. maxvikt.
          </p>
          <head xml:id="i-2sY5QRLLNppBXa1SRX8sEV" type="h1">
            Äldres bilkörning
          </head>
          <p xml:id="i-4VTkk5UJ4QyJFZdEMaMLqp">
            Körkort för äldre är en viktig fråga som diskuteras då och då.
            Det finns de som vill införa obligatoriska läkarkontroller för
            äldre. I Finland har man tidigare haft en lag som krävde att alla
            i en viss ålder måste testa sin körförmåga. Men den lagen har
            nu upphört, eftersom man ansåg att det kostade för mycket i förhållande
            till vinsten med lagen. De flesta kör utmärkt och det var ytterst
            få olämpliga förare som upptäcktes vid allmänna kontroller. Därför
            är obligatoriska läkarkontroller kanske inte rätt väg att gå.
          </p>
          <p xml:id="i-TExhyeE1dBjhRF8qQcUftz">
            Man måste komma ihåg att det faktiskt inte är de äldre som i
            huvudsak kör fel och orsakar olyckor. Den grupp som är överrepresenterad
            i statistiken är faktiskt män i 1826 års ålder. De är de som i
            hög grad kör ovarsamt och orsakar de allra flesta olyckorna!
          </p>
          <p xml:id="i-8dMGkcSxsg5PDi28CXvrkk">
            Vi anser att man bör satsa på fler trafikmedicinska centra som
            har resurser att göra bra utredningar av äldres problem i trafiken.
            För vissa äldre kan det vara en livsnödvändighet att kunna få
            fortsätta köra bil och en individuell prövning kan här bli lösningen.
            Vi utvecklar vårt konkreta förslag lägre ned i denna motion under
            avsnittet Vägtrafik.
          </p>
          <p xml:id="i-nMbg2DCBDtHxrHKxSgZid">
            Vad som här ovan framförs om att öka den sociala hållbara utvecklingen
            genom att inrikta trafikpolitiken mot ökad trafiksäkerhet bör
            riksdagen ge regeringen till känna.
          </p>
          <head xml:id="i-Bcmc15icrhUtrNzHn4bWVU" type="h2">
            4.7 Glesare bygder i förhållande till storstäder och större städer
          </head>
          <p xml:id="i-FD66xxxFzwPK3iHRGfHJR3">
            Vår politik för persontrafik går i huvudsak ut på att styra över
            resurser från väg till spår, från bil till kollektivt åkande.
          </p>
          <p xml:id="i-WwxUmCP3VXYvuuxceTxSy6">
            Vår trafikpolitik är på så sätt både socialt och ekologiskt hållbar.
            De flesta förslag som vi presenterar längre fram i denna motion
            ger storstäder och större städer en möjlighet att utvecklas mot
            ett socialt och ekologiskt hållbart resande. Det beror på att
            satsningar i allmänhet på kollektivtrafik, järnväg och cykel är
            lättare att genomföra i områden där det finns ett bra resandeunderlag.
            Så hela denna motion kan på så sätt sägas underlätta för storstäder
            och större städer att utvecklas i den riktning vi önskar.
          </p>
          <p xml:id="i-8wwYdMuJkFcc6EdM7awQi7">
            Men vi är även medvetna om det inte går att överföra samma förslag
            till lösningar i storstäder och stora städer som det gör på landsbygden.
            Det krävs olika lösningar och det krävs även en insikt om att
            skillnader mellan land och stad är olika och därav måste det till
            olika lösningar. Här nedan ger vi en allmän översyn över just
            de förhållanden som människor på landsbygden befinner sig i och
            vilka behov av transporter dessa människor har.
          </p>
          <head xml:id="i-J9KsfRm66Wfdbfp4EBNkjW" type="h1">
            Landsortsbors rätt att förflytta sig
          </head>
          <p xml:id="i-XLar3JmLa324wd5NdCMmNa">
            Vi vet att skillnaden mellan olika regioners ekonomiska utveckling
            beror på sådant som folkmängd, möjligheter till transporter och
            andra former av kommunikationer. Men även sådant som närhet till
            utbildning och forskning spelar stor roll.
          </p>
          <p xml:id="i-BeZCVhH1pKXRziNyK8euA5">
            Vänsterpartiet anser att man i de olika arbetsmarknadsregionerna
            måste öka ansträngningarna väsentligt för att få till de smartaste
            och mest attraktiva kollektiva transportlösningarna för arbetspendlande.
            Det kan handla om att tidtabeller kan kroka i varandra så att
            väntetiderna blir så korta som möjligt vid övergången mellan olika
            färdmedel och att de kollektiva transporterna har högre turtäthet,
            blir snabbare och bekvämare för att kunna konkurrera med bilen
            som färdmedel.
          </p>
          <p xml:id="i-UUHrBU8U85cvcrcXgiGvAo">
            Landsbygden har på grund av outvecklad infrastruktur aldrig fått
            en ärlig chans att visa hela sina utvecklingskraft i en tid då
            dessa regioners välbeställda resurser blir alltmer efterfrågade.
            Lanthandeln och bensinmackarnas fortsatta utglesning är ett direkt
            hot mot möjligheten att fortsätta att bo i vissa delar av landet.
            Lanthandeln i Sverige kännetecknas både av positiva eldsjälar
            och pessimistiska handlare. Tyvärr domineras denna del av dagligvaruhandeln
            av butiksägare som håller på att ge upp eller nyligen gjort sorti
            från marknaden.
          </p>
          <p xml:id="i-FLWxp6F6fi1wt7e3bGF5bf">
            Människor måste kunna känna sig trygga i förvissningen om att
            ha tillgång till nödvändiga dagligvaror. Inte minst gäller det
            alla de äldre, särskilt många kvinnor, som inte har tillgång till
            bil eller körkort. Landsbygden i Sverige har en framtid, många,
            särskilt barnfamiljer, önskar flytta till och bo i tätortsnära
            landsbygd. Men för att det ska vara möjligt måste det finnas tillgång
            till bl.a. skola och butik inom rimligt avstånd.
          </p>
          <p xml:id="i-Qj2YccDRmt4m1jn5h3PHNs">
            Omkring 100 000 hushåll har mer än 10 km till sin närmaste butik.
            Närmare 35 % av de 1 100 butiker som är kvar sist på sin ort bedöms
            ha låg omsättning, vilket gör att sannolikheten för nedläggning
            är stor den närmaste tiden.
          </p>
          <p xml:id="i-TS5TVdD9fFgKkAXTxe3cJu">
            Anledningarna till denna utveckling är flera. Att lågprishandeln
            ständigt utökar sina domäner är en stor anledning. Vidare har
            de tre stora kedjorna ICA, Coop och Axfood satsat på stora butiker
            i större orter och det innebär att de direkt eller indirekt lägger
            ned butikerna på landsbygden. Lanthandeln får så höga priser av
            grossisterna att de inte klarar konkurrensen.
          </p>
          <p xml:id="i-RzUE8tFtAX7G5xx5QMZqwj">
            Vänsterpartiet anser att denna utveckling är oacceptabel eftersom
            den missgynnar landsbygdsbefolkningen så mycket att det hämmar
            den lokala ekonomiska utvecklingen, start av nya företag, en ökad
            inflyttning, ett fortsatt kvarboende och hela den närservice som
            gör boende på landsbygden till ett positivt alternativ. Utan en
            fungerande lokal service kan inte någon berörd kommun eller något
            landsbygdsdistrikt överleva. För de människor som bor på landsbygden
            är livsmedelshandelns nedmontering ett stort problem.
          </p>
          <p xml:id="i-BS8wDdqGcgbvYyVnB1UrUk">
            Vad som här ovan framförs om att öka den sociala hållbara utvecklingen
            genom att inrikta trafikpolitiken mot att ta hänsyn till skillnader
            mellan landsbygden och storstäder och större stora städer bör
            riksdagen ge regeringen till känna.
          </p>
          <head xml:id="i-42RuhwVrbSDjYXaSQEZo9h" type="h1">
            Behandla gotlänningar likvärdigt med andra i landet
          </head>
          <p xml:id="i-SizSZGJRi1vAX1Zpt29QhW">
            Trafikförsörjningen till och från Gotland har varit omdiskuterad
            i många år. Färjetrafiken till och från Gotland är nödvändig för
            att ön ska ha en god transportförsörjning, vilket i sin tur är
            viktigt för Gotlands invånare och näringsliv.
          </p>
          <p xml:id="i-yhCtPaoqJp9sTkrYAfh47">
            Bra och säkra person- och godstransporter till fastlandet med
            rimliga priser är av största vikt för gotlänningarna och de gotländska
            företagen. Det är en av förutsättningarna för en positiv utveckling
            av Gotland. Tidtabellen måste vara långsiktigt förutsägbar. Plötsliga
            förändringar av tidtabellen är samma sak som att vägarna till
            och från Stockholm stängs av under en viss tid. Men det handlar
            inte enbart om gotlänningarnas behov utan lika mycket om behoven
            hos dem som planerar konferenser, turistresor eller högskolans
            utveckling. För dessa aktiviteter krävs ofta lång framförhållning.
          </p>
          <p xml:id="i-Wn1mvnehs7UwLQCCgQctsE">
            Det finns en rad öar i Sverige som har fasta förbindelser eller
            vägfärjor och där staten idag finansierar underhåll och drift
            för överfart till dessa öar. Vår grundprincip är att det inte
            ska vara av någon avgörande betydelse att Gotland befinner sig
            längre bort från fastlandet än andra svenska öar.
          </p>
          <p xml:id="i-NqiyeNG5A9p4z8PWm2C3js">
            Vi presenterar längre fram i motionen konkreta förslag för Gotland.
          </p>
          <p xml:id="i-AtSJ8WHmhCxxzTR6poTr4y">
            Vad som här ovan framförs om att öka den sociala hållbara utvecklingen
            genom att inrikta trafikpolitiken så att de som bor på Gotland
            behandlas likvärdigt med de boende i andra delar av landet bör
            riksdagen ge regeringen till känna.
          </p>
          <head xml:id="i-RJRSuoConuzUh6rDbW2NVq" type="h1">
            5 Konkreta förslag för en socialt hållbar trafikpolitik
          </head>
          <head xml:id="i-7EnBHNo7ZZu4B21oBC1LiN" type="h2">
            5.1 Transporthierarki
          </head>
          <p xml:id="i-WDyyDnJo6s86h7kQYnZ5xm">
            Det övergripande målet för Sveriges transportpolitik är enligt
            ett riksdagsbeslut, att säkerställa en samhällsekonomiskt effektiv
            och långsiktigt hållbar transportförsörjning för medborgarna och
            näringslivet i hela landet. För att uppnå detta måste dels transportbehovet
            minska eller åtminstone inte öka, dels måste samhällets subventioner
            och stöd inriktas tydligt mot de mest hållbara transportmedlen,
            mot vissa socioekonomiska grupper och gynna både kvinnor och män.
            Ett minskat behov av transporter behöver dock inte betyda minskad
            kommunikation, eftersom samhällsplanering och IT kan bidra till
            ökad kommunikationsnivå samtidigt som det fysiska transportbehovet
            med fordon minskar. Det är ökad tillgänglighet som är det väsentliga.
          </p>
          <p xml:id="i-8wQSx71JFyD8HkCNHLjVy4">
            Trots fina skrivningar om ett hållbart transportsystem fortsätter
            mäns privatbilism att öka. Varför är det så? Jo, kostnaden för
            ett transportslags påverkan på samhället avspeglas fortfarande
            i priset för att använda olika transportslag. Kostnadsbalansen
            måste därför förändras så att hållbara transportmedel blir billigare
            medan mindre hållbara transportmedel blir dyrare. Samtidigt måste
            det skapas ordentliga alternativ så att det kollektiva resandet
            underlättas, prioriteras och värdesätts. Det är en inriktning
            som gynnar låginkomsttagare.
          </p>
          <p xml:id="i-VrcQWgeew9y8QTTPDUx1QE">
            Vi anser att cykel- och kollektivtrafiken måste få en större
            andel av dagens och morgondagens resande om miljö och jämställdhetsmål
            ska kunna nås. Men det krävs även från början en bättre samhällsplanering
            och ett större användande av digitala tjänster. En transporthierarki
            bör antas som klart och tydligt anger vilka transportmedel som
            ska prioriteras för att det övergripande målet ska nås.
          </p>
          <p xml:id="i-BT53jj6FAvGtw7mXu1Nrxc">
            Transporthierarkin ska genomsyra alla beslut som rör kommunikationer.
            Grunden för en sådan hierarki är att de olika transportslagens
            hållbarhet och förmåga ska leda mot det övergripande målet om
            social och ekologisk hållbarhet. Men vad betyder en transporthierarki
            i praktiken? Jo, vid behov av kommunikation måste man först ställa
            sig frågan om det är nödvändigt att överhuvudtaget fysiskt förflytta
            sig. För att minska behovet av förflyttningar krävs därför i grunden
            en god samhällsplanering. Det kan också vara fördelaktigt att
            använda digitala tjänster för att på så sätt minska behovet av
            transporter. Om det ändå finns behov av att förflytta sig i det
            fysiska rummet bör man i första hand använda sig av gång eller
            cykel. Är det inte möjligt ska kollektiva transportmedel användas
            så som buss, spårtrafik och järnväg. För busstrafik ska drivmedlet
            i första hand vara förnyelsebart och för spårtrafik ska elen komma
            från förnyelsebar energi. Sedan följer sjöfart som ett alternativ
            i transporthierarkin. Är inte det möjligt måste man använda vägtransporter
            och då i första hand de som drivs med drivmedel som inte påverkar
            miljön negativt. I sista hand ska flyg användas.
          </p>
          <p xml:id="i-S1RvvBw5XsF31zz6UrTG8C">
            Delar man in olika transporter och kommunikationssätt i en önskad
            rangordning kan det se ut enligt nedanstående, vilket även är
            själva dispositionen på rapporten:
          </p>
          <table>
            <row xml:id="i-TTnfT9EMcJEC3TcBZ38Mrd">
              <cell>
                1
              </cell>
              <cell>
                Samhällsplanering.
              </cell>
            </row>
            <row xml:id="i-3dzv6aviSxvZJuMJYHy5QZ">
              <cell>
                2
              </cell>
              <cell>
                IT och bredband.
              </cell>
            </row>
            <row xml:id="i-CUN334KeQfkbqShkoZxjLv">
              <cell>
                3
              </cell>
              <cell>
                Gång och cykel.
              </cell>
            </row>
            <row xml:id="i-TKJgSWRSLZhUreXdrZVZvn">
              <cell>
                4
              </cell>
              <cell>
                Kollektivtrafik a) Spår- och järnvägstrafik samt busstrafik med
                förnybara drivmedel b) Buss med fossila drivmedel.
              </cell>
            </row>
            <row xml:id="i-DQhv31ZRUdTzjzDtKX9QXe">
              <cell>
                5
              </cell>
              <cell>
                Sjöfart.
              </cell>
            </row>
            <row xml:id="i-BqLnr73eqhvbbG28rHaneX">
              <cell>
                6
              </cell>
              <cell>
                Vägtrafik.
              </cell>
            </row>
            <row xml:id="i-JyXXrvWq6zgoq5uSbGKD5B">
              <cell>
                7
              </cell>
              <cell>
                Flygtrafik.
              </cell>
            </row>
          </table>
          <p xml:id="i-WCHZFdcgx2Kb1tSrM71Q1x">
            Mot bakgrund av vad som anförs om transporthierarki anser vi
            att det ska införas en transporthierarki som tydligt anger vilka
            transportslag som ska prioriteras för att de övergripande miljö-
            och trafikmålen ska nås. Detta bör ges regeringen till känna.
          </p>
          <head xml:id="i-9eNkmmRw93HXArGaBJbs2C" type="h2">
            5.2 Ändra den samhällsekonomiska kalkylen
          </head>
          <p xml:id="i-JQnhSF5dwTKVCWzdvrmeVN">
            Transportsektorns utformning är i hög grad beroende av var samhället
            satsar sina resurser. Investeringar i infrastruktur sker efter
            ekonomiska analyser där man försöker välja det alternativ som
            är samhällsekonomiskt mest lönsamt. Regeringen har deklarerat
            att samhällsekonomiska analyser ska spela en viktig roll vid prioriteringen
            av infrastrukturinvesteringar. Transportsektorns utformning är
            i hög grad beroende av var samhället satsar sina resurser. Investeringar
            i infrastruktur sker efter ekonomiska analyser där man försöker
            välja det alternativ som är samhällsekonomiskt mest lönsamt. Men
            vilka värderingar står bakom de faktorer som bestämmer om något
            är lönsamt? Många ekonomiska värden sätts mer eller mindre schablonmässigt
            och ofta utifrån mäns värderingar och behov. Inte heller verkar
            miljöeffekter var medräknade på ett sätt som leder mot ett hållbart
            resande.
          </p>
          <p xml:id="i-3QmZZPvdU7TTaPXzQ5CYe9">
            Tidigare värderades t.ex. tid olika beroende på vilket färdmedel
            som används i tjänsten. Tid med flyg eller bil var högt värderat
            medan buss och tåg är mindre värt. Tidsbesparingar i gång eller
            cykling hade inget värde alls. Frågan många ställde sig var varför
            det är värt mer att spara en timme med bil och flyg än med buss
            och tåg. På detta sätt gynnades projekt som underlättade bil-
            eller flygresor medan förbättringar i kollektivtrafik, cykel och
            gång missgynnas. De trafikslag och de ärenden som främst utfördes
            av kvinnor ansågs ofta ha lägre samhällsekonomiskt värde än de
            ärenden och trafikslag där män dominerar. Nu har det nyligen skett
            revideringar av den kalkyl som används. En del av dessa förändringar
            är bra, medan det fortfarande skulle behövas diskussion om andra
            delar.
          </p>
          <p xml:id="i-Y21aknWvsKhya33NFx3UBP">
            En positiv nyhet i den samhällsekonomiska kalkylmodellen för
            cykel är att man nu söker ta hänsyn till de positiva hälsoeffekter
            som regelbunden cykling innebär. Det är alltså en post som sätts
            upp på samhällets intäktssida. Men man har inte ändrat på själva
            kostnadssidan, dvs. att t.ex. biltrafikanters hälsoeffekt försämras
            när de väljer bil framför cykel. Ändå vet vi att bilåkandet ligger
            bakom en del av den försämrade hälsan. Även kollektivtrafikanter
            förflyttar sig oftare med fötterna än vad bilister gör, eftersom
            de vanligtvis måste gå eller cykla en bit för att komma till eller
            från stationerna.
          </p>
          <p xml:id="i-4vAwnzixUjCWLVXHp4aHa9">
            Den samhällsekonomiska kalkylen tar inte heller hänsyn till åtgärder
            som minskad efterfrågan på transporter. Med en utbyggd cykeltrafik
            minskar kravet på dyra väginvesteringar. Med en god samhällsplanering
            får vi minskad stadsutglesning och därmed minskat behov av att
            färdas med motorfordon. Med en annan prissättning på koldioxid
            skulle cykelns konkurrenskraft stärkas.
          </p>
          <p xml:id="i-7QmQJHhpSjn21HBDfe3GBs">
            Mot bakgrund av ovanstående är det hög tid att regeringen mer
            omfattande utreder hur den samhällsekonomiska kalkylmodellen kan
            ändras så att den dels tar hänsyn till miljöeffekter på ett bättre
            sätt, dels innefattar en värdering som inte missgynnar kvinnor,
            låginkomsttagare, invandrade, barn eller ungdomar. Detta bör ges
            regeringen till känna.
          </p>
          <head xml:id="i-HVL3K6EEPiZqwPQdk8wtMB" type="h2">
            5.3 Samhällsplanering
          </head>
          <p xml:id="i-C3Fyyv8gBHBLcUMo9x4JhE">
            Inom samhällsplaneringen finns stora möjligheter att minska transportsektorns
            miljö- och energipåverkan. Om bebyggelse förtätas, redan exploaterad
            mark tas i anspråk och infartsparkeringar byggs osv., kan samhällsplaneringen
            vara ett av flera verktyg mot ett mer transporteffektivt och därmed
            energisnålare samhälle. Det leder till att fler människor kan
            gå mellan olika punkter eller ta cykeln. Det gynnar därmed kvinnors
            transportsätt, men även dem med låga inkomster.
          </p>
          <p xml:id="i-Tu3gDHNHHvfVTnt4wueeZt">
            På korta transportsträckor (vilket gäller merparten av alla förflyttningar)
            i större städer har gång och cykel den största potentialen, vilket
            bl.a. kan stimuleras genom nya cykelbanor, lånecyklar och regionala
            cykelleder. I glesare bygder kan anropsstyrd kollektivtrafik minska
            bilresorna på kortare sträckor. Listan kan göras lång av åtgärder
            som en god samhällsplanering kan leda till.
          </p>
          <head xml:id="i-2Y4XdEbcCJXqn8zMHdMkGm" type="h1">
            Kommunala transportplaner
          </head>
          <p xml:id="i-GbdWj59abFckWG6LPs4C4j">
            Vid större exploateringsprojekt finns det krav på att en exploatör
            ska visa på vilka miljökonsekvenser förslaget får i samband med
            en ändrad markanvändning. Däremot behöver en exploatör inte redovisa
            vilka transportbehov som uppkommer i och med exploateringen. Exploatören
            behöver överhuvudtaget inte ta ansvar för hur man kan minimera
            eller styra transportslag så att det ger en positiv effekt på
            miljö och hälsa. Det här minskar självklart möjligheterna att
            få effektiva och miljövänliga transporter. Vänsterpartiet anser
            att kommunerna ska kunna ställa krav på att det upprättas transportplaner
            i samband med detaljplaneringen.
          </p>
          <p xml:id="i-TnUAb69ep8Ee1WBrUDoGAk">
            I utredningen Bilen, biffen och bostaden (SOU 2005:51) nämns
            ett antal exempel som skulle kunna ingå i en transportplan: En
            transportplan bör innehålla åtgärder som placering och utformning
            av hållplatser, informationssystem för kollektivtrafiken, placering
            av byggnader så att avståndet till kollektivtrafik minimeras,
            infrastruktur för videokonferenser, säkra p-platser för cyklar,
            särskilda p-platser för bilpoolsbilar, tankställen för miljöfordon
            och ekonomiska incitament för miljöanpassat resande, införande
            av bilpool, parkerings- och resepolicy.
          </p>
          <p xml:id="i-PWTzLQJZnMpxKDn8v6M29K">
            Mycket talar för att ett upprättande av transportplaner skulle
            få positiva effekter när det gäller att minska transporternas
            miljöbelastning. Det skulle sannolikt även gynna grupper som har
            en lägre tillgång till bil. Även kvinnors transportbehov skulle
            lättare kunna tillgodoses.
          </p>
          <head xml:id="i-X3qqtUmVSZXyraii2W8zc6" type="h1">
            Minskad etablering av externhandel för dagligvaror
          </head>
          <p xml:id="i-BngvZYSxoGxQjfnjeTdYVm">
            Det pågår en skenande utbyggnad av externhandel med livsmedel,
            kläder, husgeråd och fritidsartiklar utanför centrum och bostadsområden.
            Kommunerna saknar ofta samordning och övergripande konsekvensutredningar
            för handelns utveckling. Alla kommuner är dock skyldiga att verka
            för de nationella miljömålen om god luft och god byggd miljö.
            Kommunen och länsstyrelsen ska också se till att inblandade kommuner
            samråder inför beslut som får konsekvenser för grannkommunerna.
          </p>
          <p xml:id="i-24jujW3Cgc6SXhue15yyzv">
            Externa affärer medför att fler använder bilen och att resorna
            blir längre. Ökat bilberoende ger miljöpåverkan med buller, resursförbrukning,
            barriäreffekter från nya vägar, mer asfalt, ökad energiförbrukning
            och utsläpp av hälso- och klimatstörande ämnen.
          </p>
          <p xml:id="i-73SbexcU7VV22uuCPmpeBD">
            Även den som inte har tillgång till bil drabbats hårt. Glesbygdsverket
            har gjort en sammanställning som visar att utbyggnad av externhandel
            är en viktig orsak till att allt fler affärer stänger både i städer
            och på landsbygden. Verket har därför krävt ett tillfälligt stopp
            för utbyggnaden. Allt fler får svårt att klara sina dagliga inköp,
            vilket inte minst berövar människor social kontakt. Kommunens
            ekonomi belastas då hemtjänsten tvingas ägna alltmer resurser
            till att handla åt dem som inte längre kan ta sig till affären.
          </p>
          <p xml:id="i-VCaCBvntyuXk27nzhmyVB4">
            Etableringen av externa köpcentrum är en miljöfråga, en jämlikhetsfråga
            och en jämställdhetsfråga. Det är de billösa i samhället som drabbas
            medan bilförarna, som till 70 procent är män, ökar sin tillgänglighet.
            Bland de äldre är fördelningen ännu skevare. I de fall där pensionärer
            berörs, drabbas kvinnliga pensionärer mer. I de fall där låginkomsttagare
            berörs är kvinnorna i flertal. Införandet av externhandelscentrum
            kring våra städer leder till en mer ojämställd infrastruktur.
            Kvinnorna drabbas hårdast om den bostadsnära servicen försämras
            eller som på många platser försvinner helt.
          </p>
          <p xml:id="i-GySaLjo5zaiGpcrv8Trg5N">
            Lagstiftningen på området måste skärpas. Med syfte att utveckla
            befintliga stadskärnor anser Vänsterpartiet att det i plan- och
            byggnadslagen (PBL) ska införas särskilda bestämmelser rörande
            detaljhandelsanläggningar i externa lägen.
          </p>
          <p xml:id="i-VFFM3Ng4MnYX8Qq4Uaw2Fy">
            Vi bör dessutom i avvaktan på lagändring omgående införa ett
            moratorium mot externa köpcentra.
          </p>
          <head xml:id="i-Cnq4ZCdUiuWKsBXhxXXC3x" type="h1">
            Säkra offentliga miljöer
          </head>
          <p xml:id="i-7RfxXJV9UTqp1oeMH7dHAa">
            Kvinnors och mäns uppfattning om offentliga miljöer är olika
            och baseras på olika riskbedömningar. Genom att bygga bort otrygga
            miljöer kan man öka trygghetsupplevelsen för dem som använder
            sig av kollektivt resande. Det kan gälla att förbättra miljöer
            som att bättre utforma stationer/hållplatser, använda rätt och
            tydlig belysning eller se till att inte bygga/skapa mörka tunnlar
            eller passager.
          </p>
          <p xml:id="i-3dYNfVowMTgaSeNHWWPCK1">
            Inom järnvägssektorn skulle arbetet med att få mer trygga fysiska
            miljöer underlättas påtagligt om ansvaret för stationerna låg
            hos en enda aktör, dvs. Banverket. I propositionen Moderna transporter
            (2005/06:160) enades de tre samarbetspartierna v, mp och s om
            att Banverket och Vägverket ska främja forskning och arbetet med
            att ta bort de otrygga miljöerna genom att förbättra den fysiska
            miljön och utformningen av stationer. Detta arbete skulle underlättas
            påtagligt om ansvaret för stationerna låg hos Banverket. Idag
            är det dock Jernhusen AB som äger och förvaltar stationerna. Om
            stationerna anses ha en nyckelfunktion sett till järnvägstrafiken
            som helhet finns ingen anledning att ha ett bolag som endast syftar
            till att tjäna pengar på sitt fastighetsbestånd. Det kan leda
            till bristande underhåll, dåligt öppethållande eller försäljning
            av stationsbyggnader. Banverket ansvarar redan för en rad aktiviteter
            i anslutning till stationerna, t.ex. informationsanläggningar
            och plattformar. Det finns därför uppenbara skäl att samordna
            verksamheten på ett bättre sätt. Ansvaret för järnvägsstationerna
            bör därför överföras till Banverket.
          </p>
          <p xml:id="i-5Nzvwz2Xcchhr7yHb6jq7i">
            Kollektivtrafikpunkter måste anpassas så de är trygga för alla.
            I vårt förslag till infrastrukturinriktning har vi inom ramen
            för Vägverkets budget avsatt 8,4 miljarder till riktade satsningar
            till kollektivtrafiken, vilket då betyder satsning på BRT-bussar,
            men även medel till handikappanpassning samt förbättrade miljöer
            vid stationer och hållplatser. Det sista är inte minst viktigt
            för att skapa trygga fysiska miljöer för kvinnor och män som är
            utformade för att underlätta snabba och smidiga byten inom kollektivtrafiken.
            Regeringen bör avsätta medel till riktade satsningar till kollektivtrafik
            som kan användas till BRT-bussar, handikappanpassning och förbättrade
            miljöer vid stationerna i enlighet med vad som här ovan anförs.
          </p>
          <p xml:id="i-C1ou2e6pUtiqjzE36bekLq">
            Vad som här ovan anförs om kommunala transportplaner, externhandel
            och säkra offentliga miljöer bör ges regeringen till känna.
          </p>
          <head xml:id="i-S68Fdnv77CDkiXp3gypPFH" type="h2">
            5.4 IT och bredband
          </head>
          <p xml:id="i-QdTEi7pD1uCzZN1GhoZMae">
            Staten ska ta ansvar för att alla i hela landet får tillgång
            till IT. Genom ett statligt ansvar kan utvecklingen bli positiv
            och leda till att vardagen förenklas för de flesta, samtidigt
            som miljöpåverkan minskar.
          </p>
          <p xml:id="i-JRYPipzVqCuMUXrJjWxpQw">
            Det är lätt att glömma bort att drygt 20 % av befolkningen saknar
            tillgång till IT och Internet i hemmet. Om IT ska kunna minska
            miljöpåverkan måste den göras tillgänglig för alla.
          </p>
          <p xml:id="i-3SpkgbCeqC5ah66HDrjnjc">
            Infrastruktur är nästan alltid en kollektiv nyttighet och av
            sin natur olämplig att driva och äga på kommersiell grund. Den
            samhällsekonomiska nyttan är mycket större med ett gemensamt ägande.
            Därför är järnvägar, vägar, telenät, kassaservice m.m. självklara
            delar i statens förvaltning. Bredband skiljer sig inte i sak från
            detta. Det är en infrastruktur likt järnvägar, dvs. det är inte
            rationellt att bygga fler optiska kablar bredvid varandra bara
            för att öka konkurrensen. Risken med en infrastruktur som vilar
            på kommersiell grund är en utveckling som baseras på ett snävt
            företagsekonomiskt perspektiv som mycket väl kan gynna det egna
            företaget, men inte allmänheten eller miljön. Därför anser Vänsterpartiet
            att den samhälleliga kontrollen och ägandet över IT-infrastruktur
            ska stärkas, bl.a. för att kunna utgöra en del i ett samhällsbygge
            för minskad miljöpåverkan, men även för att den ska vara tillgänglig
            för alla.
          </p>
          <head xml:id="i-Lg6kCiYHoMVrM7kZhs62GX" type="h3">
            5.4.1 Förslag inom IT och bredband som kan leda till ökad social
            hållbarhet
          </head>
          <p xml:id="i-SzH8u7yRYgsaPaYeQG9Zgf">
            Här nedan presenteras i punktform förslag vi föreslår ska genomföras
            inom IT och bredband och som kan vara ett sätt att få en mer socialt
            hållbar utveckling inom trafiken, där möjligheterna att kommunicera
            stärks för alla. Förslagen gynnar även dem som bor i glesare bygder.
            Samma förslag redovisas även i en annan motion, Trafik och miljö
            2009/10:T426, men i den motionen utvecklas och fördjupas förslagen
            mer utförligt.
          </p>
          <head xml:id="i-wwViZziyt8CvoG5zA4aSN" type="h1">
            a) IT-tillgång får inte bli en klassfråga
          </head>
          <p xml:id="i-V74XNRv7MStDTgcJ6GGGJm">
            Det finns en rad andra områden där det krävs åtgärder för att
            minska den digitala klyftan och så att fler kan använda sig av
            IT och därmed minska miljöpåverkan. Ett område är skolan. En satsning
            på lärarna och skolan är avgörande för att minska klyftorna. Barn
            växer upp i hem med olika grad av IT-kunskaper och tillgång till
            IT. Därför ska IT var en naturlig del i skolans arbete och ett
            av flera pedagogiska verktyg för att nå målen i läroplanen. Skolan
            kan här fylla en kompensatorisk funktion. Ett annat område är
            inom jämställdheten, där det finns behov av att utarbeta ett jämställdhetsprogram
            för IT-politiken. Ett tredje område berör vikten av att skynda
            på olika utvecklingsprojekt med inriktning på IT-användning för
            personer med funktionsnedsättning. Ett fjärde område handlar om
            att erbjuda tjänster på olika språk och som riktar sig till invandrade.
            Inom dessa områden pågår det satsningar och projekt, men vi vill
            peka på att denna process måste få en snabbare utveckling.
          </p>
          <p xml:id="i-A6XJCqfMH8qw863QE3vtCq">
            Det är nödvändigt med informationssatsningar från exempelvis
            staten, studieförbund, folkhögskolor och utbildningsradion för
            att skapa en bred delaktighet för alla. Folkbildningsförbundet
            har ett förslag om att starta informations- och utbildningsprojekt
            som ska aktivera de människor som inte har tillgång till eller
            av olika anledningar inte använder sig av Internet. Utbildningen
            är tänkt att ske främst via TV (utbildningsradion) och i form
            av studiecirklar. Vänsterpartiet anser att förslaget är intressant,
            och vi har i vårt eget budgetförslag för staten avsatt medel till
            liknande projekt. Vi anser att staten ska stödja förslag som det
            som Folkbildningsförbundet lagt fram.
          </p>
          <p xml:id="i-2bRnDReMWFeuQdVyVBc1Cr">
            Vänsterpartiet anser även att samhället måste utnyttja tekniken
            inom lokala mediecenter på bibliotek och skolor. Det offentliga
            samhällets information och fakta ska ha hög tillgänglighet till
            IT. Modern teknik på arkiv, museer och bibliotek har därför en
            stor betydelse. Regeringen ska lägga fram ett förslag till hur
            kommunerna i samarbete med staten kan öka utbudet av IT-teknik
            på bibliotek och skolor.
          </p>
          <head xml:id="i-TuTj5iYfFwuAxhENoY9AkV" type="h1">
            b) En tillgänglig infrastruktur
          </head>
          <p xml:id="i-6LtymZMKYnHSviUoxR2bfV">
            För att alla ska kunna tillgodogöra sig den nya tekniken måste
            den finnas fysiskt tillgänglig för alla. Att bygga bredband går
            inte av sig självt. Marknaden har inte klarat av att förse hela
            landet med bredband. Staten har därför förmedlat åtskilliga miljarder
            kronor till byggande av bredband. Men fortfarande finns det vita
            fläckar i förorter och glesbygd där människor saknar infrastruktur.
            Vänsterpartiet anser att människor ska kunna leva kvar där de
            bor och en utbyggd IT-infrastruktur kan underlätta detta. Staten
            bör därför bygga ut IT-tillgången så att det inte blir en klass-
            eller glesbygdsfråga om tillgänglighet.
          </p>
          <p xml:id="i-5VVhc4UE5GrY2zowenEeJe">
            För att inte förstärka klyftan mellan tätbebyggda områden och
            glesbygd måste staten ta ansvar för att alla kan få tillgång till
            bra bredband, vilket betyder en överföringskapacitet som i alla
            fall inte är lägre än 2 Mbit/s. Vänsterpartiet anser att det ska
            tas fram en långsiktig strategi för utbyggnad och finansiering
            av en fortsatt bredbandsutbyggnad i landet motsvarande minst 2
            Mbit/s i överföringshastighet.
          </p>
          <p xml:id="i-HJtea8tVH4WP5PK4Rtukjg">
            Det är också viktigt att kostnaden för att använda datakommunikationer
            är likvärdig över hela landet. Staten måste garantera att människor
            och företag kan använda höghastighetsuppkoppling motsvarande minst
            2 Mbit/s till kostnader som är likvärdiga med dem som återfinns
            i tätorter.
          </p>
          <head xml:id="i-RxjjsbXuyd3Z3adDSpftyA" type="h1">
            c) En gemensam infrastruktur
          </head>
          <p xml:id="i-DFSRVD5CwNtGsQvd4nA3U3">
            Staten bör mer aktivt använda sig av statliga företag inom området.
            Teracom ägs idag till 100 procent av staten. Företaget distribuerar
            radio och TV till hushåll i Sverige via en rikstäckande infrastruktur,
            där kunderna är public service-bolag och kommersiella bolag. Teracom
            erbjuder även öppna bredbands- och fastighetsnät. Idag når bolagets
            bredband 49 kommuner, 1 miljon invånare och 80 000 företag. År
            2006 var utdelningen till staten 350 miljoner kr. Vänsterpartiet
            anser att regeringen ska ge direktiv till Teracom att kraftfullt
            fortsätta utbygganden av bredband i hela landet, samt att köpa
            in privata bredbandsnät.
          </p>
          <p xml:id="i-MaApuAuLwa8RC5X8FpN368">
            Staten bör även minska lönsamhetsmålet till 5 procent och avskaffa
            utdelningsmålet för att möjliggöra utbyggnad av bredbandsnät i
            landet.
          </p>
          <head xml:id="i-5LdFhYiRP34Pkq8egUAjxY" type="h1">
            d) Öppna källkoder och öppna standarder
          </head>
          <p xml:id="i-9dHMbvuwvM6g2QDtYrEQC9">
            För IT-användare är det väsentligt att programmen är möjliga
            att ta del av, använda och utveckla. Alla de program som används
            idag (ordbehandlare, kalkylprogram, andra office-motsvarigheter,
            e-postprogram, kalenderhanterare, bildbehandling, web-browsers,
            m.m.) finns även i öppna versioner. Att använda öppen mjukvara
            innebär en rad fördelar. Öppen mjukvara innebär att det står användaren
            fritt att ändra i mjukvaran, vilket gör att t.ex. staten och andra
            fritt kan anpassa den efter behov. Öppen standard är när det finns
            en enighet om att använda sig av samma teknikstandard.
          </p>
          <p xml:id="i-BQkqoxW88nmpHec3YSQrF8">
            Vänsterpartiet anser att IT måste vara ett utvecklingsområde
            där alla ges tillgång att fritt utveckla sin kreativitet, där
            man har en chans att använda program efter eget huvud, där varje
            människa har rätt att anpassa program efter det behov man har,
            där individen har rätt dela med sig av program och information
            samt att det finns en möjlighet för varje människa att förbättra
            och utveckla ett program. I dag är denna frihet delvis beskuren
            och styrd av multinationella företag, som utan kontroll av demokratiska
            organ ensamma kan bestämma utifrån ett snävt vinstperspektiv.
            Utifrån ett jämlikhetsperspektiv kan inte information vara begränsad
            till privata företags intressen. Utifrån ett miljöperspektiv är
            det väsentligt att IT-utvecklingen inte hindras eller hämmas.
          </p>
          <p xml:id="i-AUxhTYMVyMVRJE9M4KeHuC">
            Den offentliga sektorn bör gå före och vara ett föredöme inom
            detta område. De statliga myndigheterna ska senast den 31 december
            2010 till regeringen ha lämnat förslag på hur de den 1 januari
            2012 har övergått till ett system med öppen mjukvara och öppna
            standarder.
          </p>
          <p xml:id="i-XRmkeRrYpu6fV1cUx4Xubs">
            Vad som här ovan anförs om klassfrågan i IT, tillgänglig och
            gemensam infrastruktur och öppna källkoder och standarder bör
            ges regeringen till känna.
          </p>
          <head xml:id="i-AGfXMRks52DXZqNVTNzCJN" type="h2">
            5.5 Cykel
          </head>
          <p xml:id="i-CsSEjBq4LdhP95Nhn4pkoN">
            Det finns mycket som talar för att cykeln är ett viktigt transportmedel.
            Aspekter som minskad miljö- och klimatpåverkan, förbättrad hälsa
            och ökad trafiksäkerhet är alla intimt förknippade med cykeln.
            Men det finns även positiva sociala dimensioner i och med att
            det är ett relativt billigt transportfordon. Det gör att den är
            tillgänglig även för människor med låga inkomster, t.ex. personer
            med utländsk bakgrund, pensionärer, barn och ungdomar.
          </p>
          <p xml:id="i-78fXwbGNtCb38efyECqDen">
            Trots den stora betydelsen av cykeln, är det sällan cyklar prioriteras
            i trafiken eller ges tillräckliga resurser till investeringar.
            När alla talar om vikten av transportslagsövergripande lösningar
            finns nästan aldrig cykeln med som en del i en helhet.
          </p>
          <head xml:id="i-5ofSQgDsKtLtGMkggbaDFM" type="h1">
            Cykelns potential
          </head>
          <p xml:id="i-SUizVvvipXWpPYxGfxtnFg">
            Inom en rad områden har cykeln mycket stor potential och är därmed
            ett framtidsinriktat transportmedel på kortare distanser.
          </p>
          <p xml:id="i-Eh9Bxjz5n8zR69eSKpbSrF">
            1) Miljö- och klimatvänlig
          </p>
          <p xml:id="i-RZ1r4AKoLL2KCYzkRszQZb">
            Om fler cyklar är det lättare att nå de av riksdagen uppsatta
            miljökvalitetsmålen. Det är framför allt målen om god luftkvalitet,
            begränsad klimatpåverkan och en god bebyggd miljö som berörs.
            För om andelen resor med cykel ökar blir utsläppen från vägtrafiken
            självklart lägre, vilket påverkar den lokala och globala luftmiljön.
            Fler som cyklar leder även till en bättre byggd miljö mer anpassad
            till människor än till bilar.
          </p>
          <p xml:id="i-3f3NezHeDFuiRUbw7UAdiM">
            2) Kan ge ökad trafiksäkerhet
          </p>
          <p xml:id="i-FUBFhAtKrSYGXT1sP3MMxD">
            Studier visar att ju fler människor som använder sig av cykel
            i stället för bil, desto färre olyckor och döda. Länder som har
            en hög andel cykeltrafik har lägre antal döda jämfört med länder
            med liten cykeltrafik. Det förutsätter dock investeringar i cykelinfrastruktur
            eller att motortrafikens hastighet sänks till 30 km i timmen där
            cyklister blandas med bilar. Det är även viktigt att cyklister
            själva följer de regler som är uppsatta samt använder sig av hjälm.
          </p>
          <p xml:id="i-VaW2qvCdH27HtUcB4RqRxx">
            3) Billigare för samhället
          </p>
          <p xml:id="i-SUorC6MGxKeWFNFyPHYFzE">
            Inom transportpolitiken råder det alltid konkurrens om pengar
            mellan trafikslag. Men med tanke på att cirka 10 procent av antalet
            resor sker med cykel har tilldelningen till cykeltrafiken varit
            låg. Cykeltrafiken får cirka 1 procent av de 2223 miljarder kr
            som stat och kommuner varje år lägger på drift, underhåll och
            utbyggnad av vägnätet. Om en större andel av medlen tillfaller
            cykeltrafiken skulle samhällets kostnader minska. Det är som bekant
            betydligt billigare att bygga en cykelbana än en väg när det handlar
            om att lösa transporter på kortare sträckor. Schablonkostnaden
            för en ny cykelväg är cirka 1 200 kr per längdmeter, även om det
            i tätorter kan vara högre.
          </p>
          <p xml:id="i-QrRXS1PXyDG79micZsHQR1">
            4) Förbättrar hälsan
          </p>
          <p xml:id="i-9SH1G1Rh2sAZnpo1YVkAMq">
            Att många människor i Sverige är fysiskt inaktiva skapar problem.
            En bra hälsa och ett gott välbefinnande kan man delvis skapa genom
            regelbunden motion. Forskning visar att det är regelbundenheten
            som befrämjar hälsan och cykeln skulle i det sammanhanget kunna
            var ett viktigt komplement till flertalet lokala transporter.
            Det kan till exempel gälla att ta cykeln till ett kollektivtrafikläge
            i stället för att åka bil hela vägen till jobbet. Cykelvägar och
            kollektivtrafikplatser måste självklart kännas trygga och säkra
            för att fler ska använda sig av cykel.
          </p>
          <p xml:id="i-LbhAGPcPMBivkT9HG77fwg">
            5) Fler får chans att förflytta sig
          </p>
          <p xml:id="i-9wPycM6UPFDAe2Fm2SeKPM">
            Ett av de transportpolitiska målen är ökad tillgänglighet. Barn,
            ungdomar eller andra som inte har ständig tillgång till bil har
            idag sämre tillgång till transportsystemet. Ungefär 25 procent
            av alla hushåll saknar bil. En förbättrad cykeltrafik kan därmed
            förbättra tillgängligheten för väldigt många människor.
          </p>
          <p xml:id="i-AzLsoiCNdyqRms1X3jX3R">
            Om barns och ungdomars cyklande stärks, skapas goda förutsättningar
            för framtida transportvanor som är miljövänliga och hälsobefrämjande.
          </p>
          <p xml:id="i-E7FnMM2JBJ99MadVW16CXv">
            6) Kan Holland, kan vi!
          </p>
          <p xml:id="i-HNyiDiJLbUSKvk7eniK1Tf">
            I Nederländerna har det satsats mycket på cykel. En mycket bra
            sammanfattning av vad det betyder finns redovisat i Cykeln i transportssystemet
            utvecklingsmöjligheter av Krister Spolander Consulting, skriven
            på uppdrag av SIKA (Statens institut för kommunikationsanalys).
            Ett utdrag ur rapporten redovisas här nedan:
          </p>
          <head xml:id="i-XsmU1xgWYk4YUghppTUGxn" type="h3">
            5.5.1 Förslag inom cykeltrafik som kan leda till ökad social
            hållbarhet
          </head>
          <p xml:id="i-SYUr5w4GMQYGi7nyfYy4wQ">
            Här nedan presenteras i punktform förslag vi föreslår ska genomföras
            inom cykeltrafiken och som kan vara ett sätt att få en mer socialt
            hållbar utveckling inom trafiken, där framför allt möjligheterna
            för barn, ungdomar, låginkomsttagare och personer med utländsk
            bakgrund att förflytta sig stärks. Samma förslag redovisas även
            i en annan motion, Trafik och miljö 2009/10:T426, men i den motionen
            utvecklas och fördjupas förslagen mer utförligt.
          </p>
          <p xml:id="i-HUBR9EtBgRgSo2b1WvXsqJ">
            a) Fastställda och tydliga mål för ökad cykling
          </p>
          <p xml:id="i-EDDB4KUgo6ycKWZXgbTymw">
            För tio år sedan skedde cirka 12 procent av alla resor på cykel.
            Idag är det endast 9 procent som sker med cykel. Detta är både
            beklagligt och anmärkningsvärt med tanke på att ungefär hälften
            av alla bilresor är kortare än fem kilometer. Vi vill höja ambitionsnivå
            när det gäller cykelns andel av antalet resor, så att den ökar
            från dagens 10 procent till 15 procent till 2015 och till 20 procent
            till 2019.
          </p>
          <p xml:id="i-XFCz45c15S66cwFvpKAH6H">
            b) Inrätta cykelsamordnare
          </p>
          <p xml:id="i-P3XTAjwq1cpcpyZDVzudYm">
            Vi vill att det inrättas en nationell och även regional cykelsamordnare.
            Cykelsamordnaren ska ha till uppgift att samordna forskning och
            utveckling inom området cykeltrafik, vara aktiv och deltagande
            i infrastrukturplaneringen på nationell nivå, ansvara för relevanta
            utbildningar inom området och för nationella cykelbokslut m.m.
          </p>
          <p xml:id="i-EfckWeEnNCvQaMtaH2K5Zn">
            c) Utvärdera målen noga
          </p>
          <p xml:id="i-62W15zgAfe9jFqbHcvQZVH">
            Uppföljning av cykeltrafiken bör på nationell och regional nivå
            ske genom s.k. cykelbokslut. Exempel på saker som kan ingå i ett
            cykelbokslut är cykeltrafikens omfattning, olycksdata, investeringar
            i infrastruktur, genomförda kampanjer, cyklisternas värderingar
            med mera.
          </p>
          <p xml:id="i-EHsrKEraEAMeD7jGxUcMmK">
            d) Öka anslaget till investeringar i cykelinfrastruktur
          </p>
          <p xml:id="i-669V7PCasixqQxp4soEmwN">
            Idag får cykeltrafiken 1 procent av statens och kommuners anslag
            inom vägtrafiken, men det är ca 10 procent av samtliga transporter
            som sker med cykel. Vi vill höja de statliga anslagen till cykeltrafiken,
            från dagens låga 200 miljoner till 700 miljoner kronor per år.
          </p>
          <p xml:id="i-57s1oKuFpXvQekAJgWwiWe">
            e) Låt cykel vara en del av tågresan
          </p>
          <p xml:id="i-3tFYFgEBy37zH8Pv82TyL7">
            Det finns ett stort behov av att stimulera människor till att
            kombinera resande med cykel och tåg. Om människor känner att det
            är besvärligt och krångligt med kombinationsresor blir antagligen
            valet av bil mer attraktivt som transportmedel.
          </p>
          <p xml:id="i-TTMpmHovazG9ByZmfFFQKv">
            I dag används cykel i drygt 10 procent av samtliga tågresor.
            Samtidigt vet vi att cirka 40 procent av landets befolkning bor
            inom en radie av två kilometer fågelvägen från en järnvägsstation.
          </p>
          <p xml:id="i-2UagCCC88M6hDrghMHoM8Q">
            Men det finns även goda förutsättningar för människor att ta
            cykeln till ett kollektivtrafikläge och sedan byta till tåg eller
            buss. För att människor ska vilja ta cykeln till tåget måste det
            finnas gott om cykelparkeringar som är säkra och har regnskydd.
            I vissa lägen bör det även byggas cykelgarage med bevakning.
          </p>
          <p xml:id="i-7aGRF3aGSyEJ9i27VwXin3">
            f) Bygg cykelparkeringar vid järnvägsstationerna
          </p>
          <p xml:id="i-XEH8rgRFZFh7pJ6UpLsCVX">
            Vi vill bygga ut antalet cykelparkeringer vid tågstationerna.
            Banverket uppskattar kostnaden till 240 miljoner kronor. Om statens
            andel av bidraget motsvarar 50 procent blir statens kostnad 120
            miljoner kronor per år, vilket är den summa vi avsatt i vår infrastrukturplan.
          </p>
          <p xml:id="i-43nsfiNWADgRCAAHUDxepq">
            g) Tvinga tågoperatör att använda tåg som kan medföra cykel
          </p>
          <p xml:id="i-V72bSEVPQduu6HkwTPkhQ5">
            Vi anser att alla tågoperatörer som bedriver persontrafik måste
            använda tågvagnar som kan transportera cyklar.
          </p>
          <p xml:id="i-ESgAtQoxXBZvPReE9Mrndm">
            h) Möjliggör att fler kan klimattrampa till jobbet
          </p>
          <p xml:id="i-UWvFAPdggoNGjgQjVxMZUX">
            Vi vill slopa arbetsgivaravgiften och förmånsbeskattningen för
            cykel i de fall där arbetsgivare stimulerar sin personal att istället
            för bil ta cykel till arbetsplatsen.
          </p>
          <p xml:id="i-VSfkB4eBFmo5VTJQnqRYAT">
            i) Stöd forskning om cykel
          </p>
          <p xml:id="i-PwJ7wmz8J29TafuB1F9snd">
            Regeringen bör i regleringsbrev eller i annan form ge Vägverket
            i uppdrag utreda cyklandets aspekter utifrån socioekonomiskt,
            etniskt och jämställdhetsperspektiv.
          </p>
          <p xml:id="i-5VwsMxE7GizaiuP1ipYzXv">
            j) Upprätta strategiska cykelplaner
          </p>
          <p xml:id="i-8a3HQyifKeH35MxzSYuXUE">
            Vi vill att kommuner ska upprätta cykelplaner och redovisa hur
            de avser att förbättra sitt cykelvägnät och öka andelen transporter
            med cykel.
          </p>
          <p xml:id="i-Juh1hbERwCkKxY1yZQsoUr">
            k) Statsbidrag till cykelbanor
          </p>
          <p xml:id="i-CKr9bLBPgxRNNM34vwi9ME">
            Vi vill därför att det införs ett statsbidrag på 50 procent av
            anläggningskostnaden till cykelinfrastruktur i kommuner som upprättat
            cykelplaner.
          </p>
          <p xml:id="i-7Sf6kdH6nQ7H8BDScEFV4P">
            l) Se över trafikregler som missgynnar cykel
          </p>
          <p xml:id="i-QwqAKhF6xrKsQrTakgHbwq">
            Regeringen bör utreda och se över trafikregler så att de inte
            missgynnar cykeltrafik.
          </p>
          <p xml:id="i-QxDqapynThFiWVN17JwEWs">
            m) Gör cykelöverfarterna säkra
          </p>
          <p xml:id="i-8Jx6oUPgmEsmCKn5zRCXyD">
            Det lagliga skyddet för cyklister bör stärkas genom att cyklister
            ges företräde framför bilar vid cykelöverfarter. Vägverket bör
            även få i uppdrag att utreda på vilket sätt cykelöverfarter kan
            göras säkrare och hur dessa kan få ett mer enhetligt utformande.
          </p>
          <p xml:id="i-MvgkwKuVsmQFReNgWRtW3g">
            n) Tillåt cykling i motgående riktning på enkelriktade vägar
          </p>
          <p xml:id="i-Abqj4EbH3Pfg56cEPgbJVB">
            Regeringen bör undersöka möjligheten att tillåta väl avgränsade
            cykelfält/cykelbanor i motgående riktning på en enkelriktad väg.
          </p>
          <p xml:id="i-EtZtjHX3RJssoUCUNZ4X94">
            o) Tillåt högst 30 km i blandad trafik
          </p>
          <p xml:id="i-MXioXbzFgdZDckFRSSfPDY">
            Om vi ska nå nollvisionen inom rimlig tid kan inte blandtrafik
            tillåtas med så höga hastigheter som 50 km/h.
          </p>
          <p xml:id="i-N9QR5GRHT8sPpKYUqeDLS2">
            p) Förbättra vägvisningen för cyklister
          </p>
          <p xml:id="i-9ywWfTj8CnaA8iydbjp6u">
            Vi vill att vägvisningen för cykeltrafik ska förbättras och byggas
            ut med enhetliga skyltar.
          </p>
          <p xml:id="i-Fg4F3hfN7oL6v2cQE111Gr">
            q) Hindra inte cykeln vid anläggande av två-plus-ett-vägar
          </p>
          <p xml:id="i-Dgqct6NfCZzXvh8Yr34AZQ">
            Vi anser att när två-plus-ett-vägar byggs så ska alltid cykeltrafikanternas
            perspektiv vara lika viktigt att beakta som trafiksäkerheten för
            bilister.
          </p>
          <p xml:id="i-9VyBE8Upi57mfphBVVegyr">
            Vad som här ovan anförs om att öka den sociala hållbara utvecklingen
            med utökad cykeltrafik bör riksdagen ge regeringen till känna.
          </p>
          <head xml:id="i-GRH2ZWUafaR5hJMFu4YcB2" type="h2">
            5.6 Lokal och regional kollektivtrafik
          </head>
          <p xml:id="i-5tDDdVpYwcWjB4k6PPuiQs">
            Trafikpolitiken ska se till att kvinnor och män har bra kommunikationer
            oavsett var de bor. Samtidigt måste trafikens miljöproblem med
            klimatförändringar, hälsoproblem och buller lösas på ett tillfredsställande
            sätt. Privatbilismens ökningstakt måste avstanna och helst minska,
            inte minst i våra tätorter. För att lyckas med detta krävs en
            väl utbyggd, tillgänglig, prisvärd och väl fungerande kollektivtrafik
            för alla, utifrån de förutsättningar som ges beroende på om man
            bor i storstad eller glesbygd. Kollektivtrafik, som ofta utgörs
            av busstrafik, är mer miljövänligt och trafiksäkrare och en förstärkt
            kollektivtrafik är en politik för jämlikhet.
          </p>
          <p xml:id="i-NUaQgdy4LYFaveo5Kct87f">
            Kollektivtrafiken är en central del i att stärka dessa gruppers
            vardagssituation och möjlighet att förflytta sig. En förbättrad
            kollektivtrafik stärker jämlikheten och jämställdheten inom transportsektorn.
            Eftersom kvinnor för närvarande i större utsträckning använder
            sig av kollektiva färdmedel leder satsningar inom denna sektor
            till att kvinnors tillgång till transporter förstärks. Men en
            stärkt kollektivtrafik möjliggör även för män att använda sig
            av ekologiskt hållbara transportsystem i högre grad. Män måste
            i större utsträckning bryta sitt beteendemönster och sin tradition
            av att använda bil i så stor utsträckning som sker idag.
          </p>
          <head xml:id="i-5RQ6hJij2ZdKMkJNfbehXE" type="h1">
            Mer lokala bussar
          </head>
          <p xml:id="i-CLk3Dhgd8eKNQDqgHvF2xh">
            Bussar är och kommer under lång tid framöver att vara det viktigaste
            transportmedlet när det gäller lokal kollektivtrafik. 70 procent
            av alla lokala och regionala kollektivtrafikresor sker med buss.
            Spårtrafiken är självklart av stor betydelse, men om vi på kort
            sikt vill minska klimatpåverkan och skapa en bättre lokal luftmiljö
            är det lättare att snabbt öka kollektivtrafikens andel av resorna
            med hjälp av busstrafik. Busstrafiken måste därför prioriteras
            när det gäller vägtrafik och samhället måste stödja och bidra
            till att skapa effektiva och smidiga system för bussar i tätorter.
          </p>
          <head xml:id="i-WD6QBz3F799kxRjKDeJg9w" type="h1">
            Privatisering gynnar ej resenären
          </head>
          <p xml:id="i-AePZ6w7L9HR5SZEPUoBWew">
            Vi betalar gemensamt för kollektivtrafiken med våra skatter och
            biljettpengar. Kollektivtrafiken tillhör medborgarna och är liksom
            övrig infrastruktur, vård, omsorg och skola m.m. en del av den
            grundläggande samhällsservicen. Avreglering, bolagisering och
            konkurrensutsättning har dock länge varit ledord. Detta har tvingat
            fram stora förändringar och försämringar inom kollektivtrafiken.
            Om man vill sätta resenären i centrum är detta inte rätt väg att
            gå.
          </p>
          <p xml:id="i-72fmo8QSR8bSvbzvqMnXoh">
            Kollektivtrafiken ska därför i huvudsak drivas av samhället:
            i kommunal, landstings- eller statlig regi. Det innebär därför
            att privatisering av lokala, regionala och nationella kollektivtrafikföretag
            ska motverkas. Om länstrafikbolag och kommunala trafikbolag p.g.a.
            ekonomiska svårigheter höjer biljettpriserna finns en uppenbar
            risk att många väljer bort det kollektiva resandet, vilket leder
            till minskad trafikering och därmed i hög grad påverkar de grupper
            som är i störst behov av en väl fungerande kollektivtrafik.
          </p>
          <head xml:id="i-SehEvu9Xb8kCubyUC5jbdn" type="h1">
            Förseningar hotar kollektivtrafikens utveckling
          </head>
          <p xml:id="i-LtJLPHybZH7FkwfeF3V4VD">
            Ett stort problem är att dagens kollektivtrafikresenärer drabbas
            av förseningar. Det har sin orsak i dåligt banunderhåll på spåren,
            för liten järnvägskapacitet och för stor trängsel i tätorter.
            Med utgångspunkt i resenären måste det till en ändring. Det är
            inte acceptabelt att tvingas använda delar av sin tid till väntan
            på vägen till arbetet och skolan. Med en utbyggd kollektivtrafik
            på väg och järnväg, förbättrat banunderhåll och fler spår kan
            situationen förbättras. Om dessa åtgärder genomförs leder det
            även indirekt till att den vägtrafik (bil eller lastbil) som måste
            fram också ökar sin kvalité och tillgänglighet i trafiken. Då
            behövs inte heller några nya dyra motorvägar.
          </p>
          <head xml:id="i-TYhLwY9V2GNAPDLcAS8DFK" type="h3">
            5.6.1 Förslag inom kollektivtrafiken som kan leda till ökad social
            hållbarhet
          </head>
          <p xml:id="i-LCFsFnRM1wtyFwQ4jxXc6g">
            Här nedan presenteras i punktform förslag vi föreslår ska genomföras
            inom lokal och regional kollektivtrafik som kan vara ett sätt
            att öka den sociala hållbara utvecklingen inom trafiken och därmed
            öka möjligheten att förflytta sig. Vissa av förslagen (ao) redovisas
            även i en annan motion, Trafik och miljö 2009/10:T426, men i den
            motionen utvecklas och fördjupas dessa förslag mer utförligt,
            vilket gör att de är kortfattat redovisade här. I den motionen
            finns det mer skarpa förslag kring det som föreslås under ao här
            nedan. Förslagen pv redovisas dock i sin helhet i denna motion.
          </p>
          <p xml:id="i-EmA2c1dfJH8HEzQgqyzZYG">
            För att lokal och regional kollektivtrafik ska vara en del av
            en omställning mot en mer socialt hållbar utveckling krävs bl.a.
            följande generella åtgärder som i allmänhet gynnar de grupper
            som är i störst behov av kollektivtrafik, så som låginkomsttagare,
            personer med utländsk bakgrund, barn, ungdomar och pensionärer.
          </p>
          <p xml:id="i-KZndA714TuHZv9vJyQ48ys">
            a) Kollektivtrafiken ska ägas och drivas gemensamt
          </p>
          <p xml:id="i-4cMnQSXTZoacvQ9iiRx2pr">
            Kollektivtrafiken tillhör medborgarna och är liksom övrig infrastruktur,
            vård, omsorg och skola en del av den grundläggande samhällsservicen.
            Kollektivtrafiken ska i huvudsak drivas av samhället: i kommunal,
            landstings- eller statlig regi. Det innebär därför att privatisering
            av lokala, regionala och nationella kollektivtrafikföretag ska
            motverkas.
          </p>
          <p xml:id="i-Q3tFwQjhfjaU7QJaXFYeS6">
            b) Större statligt ansvar för finansiering
          </p>
          <p xml:id="i-J6JvRDUuBdnpZDd8bCiwss">
            För att ge den lokala och regionala kollektivtrafiken möjlighet
            att utvecklas måste den få långsiktigt stabila ekonomiska förutsättningar.
            Kvinnor och män måste kunna lita på att kollektivtrafiken fungerar
            och är tillförlitlig när man vill ta sig till och från jobbet
            eller utbildningen. Staten har ett ansvar att stimulera och tillse
            att kollektivtrafiken tar en större andel av antalet resor. Riksdag
            och regering ska därför tillskjuta medel motsvarande 1,52 miljarder
            kr/år för att stödja den lokala och regionala kollektivtrafiken.
          </p>
          <p xml:id="i-V5xb2SkemVt6Kz6ob8Q6Nm">
            c) Skattebefria kollektivtrafikkort som löneförmån
          </p>
          <p xml:id="i-QcxHq44SNsAaRiQrdR1N7r">
            Vi vill i enlighet med Klimatberedningens förslag se över möjligheten
            att skattebefria kollektivtrafikkort som löneförmån på samma sätt
            som görs idag med t.ex. bidrag till friskvård.
          </p>
          <p xml:id="i-TJNTYESvADR4WEZpGacPEA">
            d) Inför ett avståndsbaserat reseavdrag
          </p>
          <p xml:id="i-FyW8PVL2AKfE6Ps9ovN7EM">
            Vi vill att det snarast tillsätts en utredning som har till uppgift
            att hitta ett avståndsbaserat reseavdrag som gynnar kollektivtrafik,
            men samtidigt inte missgynnar dem som bor på landsbygden.
          </p>
          <p xml:id="i-5FHyXhgrW6ZLf7fLoy3Swf">
            e) Låt busstrafiken slippa höjda drivmedelsskatter
          </p>
          <p xml:id="i-5rvDgfeB8vejvkq6WupLTo">
            Vi anser att busstrafiken inte ska belastas med ökad skatt på
            drivmedel och att om det i framtiden t.ex. skulle bli aktuellt
            att, i enlighet med förslag från Klimatberedningen, BNP-koppla
            drivmedelsskatterna till den ekonomiska utvecklingen ska busstrafiken
            kompenseras för dessa ökade kostnader.
          </p>
          <p xml:id="i-9BbSkMQ3MxmgzEuLzmqkgx">
            f) Låt busstrafiken slippa trafikförsäkringspremien
          </p>
          <p xml:id="i-2bUZpkjBNYh6f3UJTUoVYi">
            Bussar har fått en ökad premieskatt med ca 8 000 kr per buss
            trots att bussen är så oerhört mer trafiksäker än vad en bil är.
            Vi vill avskaffa den nya trafikförsäkringspremien, vilket betyder
            att vi återför ca 100 miljoner kronor till busstrafiken.
          </p>
          <p xml:id="i-Wa7AUgRvbjDTH8yiZDXCxq">
            g) Låt busstrafiken få sänkta fordonsskatter
          </p>
          <p xml:id="i-2EyvuThSZQFFSNpZZdJKVR">
            Kollektivtrafiken måste stimuleras och vi vill därför sänka fordonsskatten
            för tunga bussar till 2000 års nivå, dvs. från 20 000 kr till
            1 500 kr.
          </p>
          <p xml:id="i-ZXLXFsxAQuJYX8fsPFWEU">
            h) Försök med avgiftsfri kollektivtrafik
          </p>
          <p xml:id="i-QKSZS71N9dJz1oX9e3nGPy">
            Vi vill att det genomförs ett fullskaligt försök med klimattaxa,
            dvs. avgiftsfri kollektivtrafik, i storstad och ett glesbygdslän
            samt att forskarstöd kopplas till försöken. Forskningen som kopplas
            till klimattaxaförsöket ska bl.a. studera effekterna utifrån ett
            genusperspektiv, miljöpåverkan, regionalpolitiska konsekvenser,
            trafiksäkerhet och hur klimattaxan påverkar arbetsutbudet.
          </p>
          <p xml:id="i-TXGimdivLuSaknkVHrY5yB">
            Vad som här ovan anförs om att stärka den sociala hållbara utvecklingen
            genom generella satsningar för ökad kollektivtrafik och därmed
            stärka låginkomsttagares, personers med utländsk bakgrund, barns
            och ungdomars resande bör riksdagen som sin mening ge regeringen
            till känna.
          </p>
          <p xml:id="i-Rw5G3bi3hQibWY2V8Ehnod">
            För att lokal och regional kollektivtrafik ska vara en del av
            en omställning mot en mer socialt hållbar utveckling för i första
            hand människor som bor i storstäder/större städer krävs bl.a.
            följande åtgärder:
          </p>
          <p xml:id="i-GunkF425hjCx9gD1pbtdLq">
            i) Låt intäkterna från trängselskatten gå till kollektivtrafiken
          </p>
          <p xml:id="i-Jxubwxv8ns8YugNmn5fgYF">
            Intäkterna från trängselavgifterna ska i huvudsak användas till
            att förbättra kollektivtrafiken i Stockholmsregionen.
          </p>
          <p xml:id="i-23iQxqMq82icv2Vu3WKJng">
            j) Satsning på ny spårtrafik och nya spårfordon
          </p>
          <p xml:id="i-223ezNuo3XM5Jotj7Chooo">
            För att möjliggöra ett nytänkande kring lokal spårtrafik vill
            vi avsätta 500 miljoner kronor varje år till utveckling av lokal
            spårtrafik, vilket betyder 6 miljarder under perioden 20102021.
            Vi vill även att staten fortsätter ge statsbidrag till inköp av
            lokala spårfordon med 400 miljoner per år, vilket betyder 4,8
            miljarder under perioden 20102021.
          </p>
          <p xml:id="i-4dsWQa4whif4pVeu7iBxW4">
            k) Satsning på BRT-bussar
          </p>
          <p xml:id="i-ARCE8TqTPRMvUmBuhxWLw9">
            BRT, Bus Rapid Transit, är ett sätt att bedriva kollektivtrafik
            som skulle kunna översättas med att köra buss i spårsystem. Det
            är ett bussystem som ges tydliga företräden i trafiken eller till
            och med egna vägbanor. Stationerna är upphöjda som vid spårvagnar
            och stationerna påminner om dem som finns för spårtrafik. Kvalitén
            på de långa bussarna är högre än vanliga busslinjer, vilket gör
            att de påminner om tåg. Däremot är systemet mycket billigare att
            anlägga än spårtrafik, vilket gör att man kan få ut mycket mer
            linjekapacitet per satsad krona eller med andra ord: fler människor
            kan förflyttas på samma tid men med lägre kostnad.
          </p>
          <p xml:id="i-PGCgudPsR7SC1ch4wJCsW5">
            Vi anser att Vägverket bör få i uppdrag att genomföra två försök
            med BRT i Sverige och att medel tas från Vägverkets anslag för
            riktade satsningar till kollektivtrafiken.
          </p>
          <p xml:id="i-PrWs9UcYUCsHCRCqgooqM1">
            Vad som här ovan anförs om att stärka den sociala hållbara utvecklingen
            genom ökad kollektivtrafik för människor i storstäder/större städer
            bör riksdagen som sin mening ge regeringen till känna.
          </p>
          <p xml:id="i-DURXisxPBX61km3f15uzVp">
            För att lokal och regional kollektivtrafik ska vara en del av
            en omställning mot en mer socialt hållbar utveckling för i första
            hand människor som bor i glesbygd krävs bl.a. följande åtgärder:
          </p>
          <p xml:id="i-CD5tS7Eiv67J7zaeWyZF1f">
            l) Statliga medel till kollektivtrafik på landsbygden
          </p>
          <p xml:id="i-UyvNw4HSUag3NuvpVrNQGN">
            Behovet av transporter varierar stort beroende på var i landet
            man bor. Det finns därför inte en lösning som passar hela landet.
            De långa avstånden i Norrland och andra delar av vårt land med
            låg befolkningstäthet leder till att många måste resa långa sträckor
            dagligen för att kunna ta sig till och från arbeten eller utbildningar.
            Som en del av vår skatteväxling avsätter vi, i Vänsterpartiets
            budgetmotion för statens budget 2010, 2,5 miljarder under en treårsperiod
            till kollektivtrafik på landsbygden (500 miljoner kr 2009, 1 000
            miljoner kr 2010 och 1 000 miljoner kr 2011).
          </p>
          <p xml:id="i-H7894AxAEUMSJKXg4495Jn">
            m) En förbättrad samordning
          </p>
          <p xml:id="i-V9pqsxZ3bgkKNYaGYCXhtm">
            Det samhällsbetalda trafikutbudet ska samordnas för att förbättra
            kollektivtrafiken i gles- och landsbygd.
          </p>
          <p xml:id="i-NECFKX96XoPSYpGPtAHzmB">
            n) Stöd försök med anropsstyrd kollektivtrafik
          </p>
          <p xml:id="i-9MjqUjvHVeiv18KU28QWKR">
            Staten bör stimulera de regionala trafikhuvudmännen till försök
            med en utökad anropsstyrd kollektivtrafik.
          </p>
          <p xml:id="i-DRihsiNdUj21p2Ke4TDFPC">
            o) Inför ett avståndsbaserat reseavdrag som inte missgynnar landsbygden
          </p>
          <p xml:id="i-Dsky6oqz7J1NeaNQkrNN8W">
            Se ovan.
          </p>
          <p xml:id="i-2qnoYv4z3cZ56CWQSPbrks">
            p) Utökat pendlande för landsbygden
          </p>
          <p xml:id="i-G9RjEV2DMHDMNQ4XRXKorj">
            Vänsterpartiet vill dels se en nationell plan för hur vi ska
            möta de utmaningar som vi står inför när det gäller att alltmer
            smälta samman arbetsmarknadsregionerna till en helhet, dels utveckla
            Sveriges samlade ekonomi och gemensamma välstånd. Detta eftersom
            vi är övertygade om att varje region behövs i detta arbete. Men
            det krävs också lokala planer inom varje arbetsmarknadsregion
            som analyserar var problemen för ett utökat arbetspendlande ligger.
          </p>
          <p xml:id="i-Qm9msqm2tVdowSofzsddkV">
            Vad som här ovan anförs om att stärka den socialt hållbara utvecklingen
            genom ökad kollektivtrafik för människor i glesbygd bör riksdagen
            som sin mening ge regeringen till känna.
          </p>
          <p xml:id="i-VkxJKKmSaj4npANYjPS9A">
            För att lokal och regional kollektivtrafik ska vara en del av
            en omställning mot en mer socialt hållbar utveckling för i första
            hand människor med funktionsnedsättning krävs bl.a. följande åtgärder:
          </p>
          <p xml:id="i-KrdPSw4oQVerDWb255jHGw">
            q) Ökad tillgänglighet till kollektivtrafik för personer med
            funktionsnedsättning
          </p>
          <p xml:id="i-X7DPZYYVgn1MdCv8gY4qqW">
            I samarbetspropositionen Moderna transporter föreslog Socialdemokraterna,
            Vänsterpartiet och Miljöpartiet att Vägverket och Banverket, inom
            ramen för arbetet med att ta fram en nationell handlingsplan för
            kollektivtrafikens långsiktiga utveckling, gemensamt bör leda
            en nationell kraftsamling för att göra kollektivtrafiken användbar
            för personer med funktionsnedsättning. I propositionen konstateras
            att anpassningen av kollektivtrafiken för att tillgodose behovet
            för personer med funktionsnedsättning går för långsamt i förhållande
            till det uppställda målet.
          </p>
          <p xml:id="i-BKSqJDD3uB69hBZQCKyqfi">
            Regeringen bör snarast lägga fram ett förslag till hur man kan
            säkerställa att man når målet om att transportsystemet ska vara
            tillgängligt snarast möjligt. Detta bör ges regeringen till känna.
          </p>
          <p xml:id="i-GMxrsA3XBTrXVHfSHPVNig">
            r) Handikappanpassning samt säkra och smidiga bytesstationer
          </p>
          <p xml:id="i-UG78VpCA2Z9BB6vqUeqjf7">
            Vi har avsatt medel för handikappanpassning i vårt förslag till
            infrastrukturinriktning för 20102021. Vi föreslår i Vänsterpartiets
            budgetmotion för statens budget 2010 att det under en tolvårsperiod
            avsätts speciella medel, men även inom ramen för de regionala
            planerna, så att tillgängligheten i kollektivtrafiken kan öka.
            Regeringen bör avsätta medel för att öka tillgängligheten för
            personer med funktionshinder i kollektivtrafiken i enlighet med
            vad som här ovan anförs. Detta bör ges regeringen till känna.
          </p>
          <p xml:id="i-DLJcf93iH2jBdirq1pQNte">
            Vi vill avsätta riktade medel till handikappanpassning samt förbättrade
            miljöer vid stationer och hållplatser. Det sista är inte minst
            viktigt för att skapa trygga fysiska miljöer för kvinnor och män
            som är utformade för att underlätta snabba och smidiga byten inom
            kollektivtrafiken.
          </p>
          <p xml:id="i-5Ehb4247GtyRf9aqi9j3ew">
            s) Normala resekostnader för personer med funktionsnedsättning
          </p>
          <p xml:id="i-K8i6fXfKEEbUoBaLqTS134">
            Att ta ut en egenavgift för resa med färdtjänst som inte motsvarar
            avgiften för resa med den ordinarie kollektivtrafiken ställer
            åter personer som är i behov av färdtjänst i en ojämlik situation.
            Detta diskriminerar människor med färdtjänsttillstånd. Vänsterpartiet
            föreslår att det i lagen om färdtjänst införs en skrivning liknande
            den som finns i lagen om riksfärdtjänst om att egenavgiften ska
            motsvara normala resekostnader med allmänna färdmedel. Regeringen
            bör utreda kostnad och genomförande av en lagändring om att egenavgifterna
            ska motsvara normala resekostnader med allmänna färdmedel. Detta
            bör riksdagen som sin mening ge regeringen till känna.
          </p>
          <p xml:id="i-2JdF6Upz5op6YaPQmAZ61u">
            t) Begränsningar av antal resor
          </p>
          <p xml:id="i-2bfVWvR1NnEMDtyHs8YsSx">
            Att begränsa antalet resor inom färdtjänsten strider mot principen
            om allas lika rätt att ta del av samhällslivet och därmed också
            principen om jämlika levnadsvillkor för alla. Tillstånd till färdtjänst
            meddelas för den som på grund av funktionsnedsättning som inte
            endast tillfälligt har väsentliga svårigheter att förflytta sig
            på egen hand eller att resa med allmänna kommunikationsmedel (7
            § lagen om färdtjänst). Funktionsnedsättning hänger därför samman
            med tillståndet att ha tillgång till färdtjänst. Begränsas då
            möjligheten för personer med färdtjänsttillstånd att resa så kommer
            dessa inte i en jämbördig situation i förhållande till dem som
            utan begränsningar kan resa med olika kommunikationsmedel. Vänsterpartiet
            nådde under våren 2006 en viss framgång på det här området när
            vi förhandlade om den trafikpolitiska propositionen (prop. 2005/06:160)
            med den dåvarande socialdemokratiska regeringen. Riksdagen beslutade
            då att resor som kan anses vara väsentliga för en tillståndshavare
            får begränsas till antalet endast om det finns synnerliga skäl.
            Detta innebär en inskränkning i möjligheterna att begränsa antalet
            resor som vi menar är nödvändig. Vi avser att noga följa hur denna
            förändring faller ut, eftersom vi egentligen vill ha en tydligare
            reglering som hindrar kommuner och trafikhuvudmän att utfärda
            generella begränsningar av antalet färdtjänstresor.
          </p>
          <p xml:id="i-E76D3GKUz2SbiYkeNM961m">
            u) Inrätta tillsynsmyndighet
          </p>
          <p xml:id="i-DEWcY2Zm8R1qqNmHTjmTus">
            Det räcker därför inte att Vägverket får ett sektorsansvar för
            färdtjänsten och riksfärdtjänsten även om de har ett klart uttalat
            ansvar för redovisning, analys och utvärdering av utvecklingen
            inom färdtjänsten och riksfärdtjänsten. Det behövs även tillsyn
            för att se till att lagarna efterlevs. Därför behövs en tillsynsmyndighet
            som kan ge ut anvisningar, råd och rekommendationer och dit enskilda
            kan vända sig med sina klagomål i frågor som rör dessa discipliner.
            Tillsynsmyndigheten ska även ha till uppgift att göra en generell
            uppföljning av färdtjänsten och riksfärdtjänsten. Socialstyrelsen
            bör ha den övergripande tillsynen av färdtjänsten och riksfärdtjänsten
            och länsstyrelserna det direkta ansvaret, på samma sätt som annan
            kommunal tillsynsverksamhet är organiserad. Detta bör riksdagen
            som sin mening ge regeringen till känna.
          </p>
          <p xml:id="i-RCzWewzDqszEBSfrwBRBTB">
            v) Ledsagare och medresenär
          </p>
          <p xml:id="i-WWvze2ayQjw5dfs7hd32Lo">
            Beslutet om färdtjänst ska gälla även ledsagare och att de ökade
            kostnader som det eventuellt kan ge upphov till är berättigade
            för att ge människor med funktionshinder en ökad trygghet i resandet.
            Därigenom undviks också en omfattande administration, domstolsprövningar
            och en stor rättsosäkerhet för den enskilde resenären. Detta bör
            reducera kostnaderna avsevärt. Problemet med det nuvarande systemet
            är att den färdtjänstberättigade i vissa situationer får ta med
            en ledsagare om den behövs under resan, men inte om det behövs
            en ledsagare under själva vistelsen vid resmålet. För att förenkla
            processen bör beslutet om färdtjänst sålunda gälla även för ledsagare.
            Detta bör riksdagen som sin mening ge regeringen till känna.
          </p>
          <p xml:id="i-WJySK29W5BahpZmSoEZLet">
            Vidare är det också skäligt att den som söker tillstånd för färdtjänst
            ska kunna ha sällskap på resorna av en eller flera medresenärer
            och då ska tillståndet även gälla för denna eller dessa. Avgiften
            för medresenären ska då inte heller överstiga den som gäller för
            allmänna kommunikationsmedel. Här har Färdtjänstutredningen befarat
            att det kan finnas gränsdragningsproblem. Trots detta bör en färdtjänstberättigad
            få ta med medresenärer och detta bör regleras i de två färdtjänstlagarna.
            Detta bör riksdagen som sin mening ge regeringen till känna.
          </p>
          <head xml:id="i-7FfYfaDtATepioSvBbWqyu" type="h2">
            5.7 Järnvägstrafiken
          </head>
          <p xml:id="i-HzELN8gfFLmfWzYAvTvVHj">
            Järnvägstrafiken i Sverige styrs idag utifrån företagsekonomiska
            villkor och inte utifrån vad som är bäst för samhället. Resultat
            av privatisering och konkurrensutsättningar är att t.ex. SJ tvingats
            minska antalet anställda, höja biljettpriserna och dra in på underhållet
            till tågen. Det medför att många resenärer, t.ex. studenter, pensionärer
            och andra med låga inkomster, väljer att istället resa med bil
            eller flyg. Dessutom har förseningar och inställda tåg inte förbättrat
            situationen. Då kvinnor använder sig av tåg i högre utsträckning
            än män har deras transportbehov försämrats i högre grad.
          </p>
          <p xml:id="i-XnZGxqHcKqcGxRkZds7Fsc">
            Vi menar att en helhet som tillgodoser samhällets intresse för
            gods- och persontransporter på järnväg måste vara utgångspunkten,
            inte kortsiktiga ekonomiska krav som utelämnar möjligheten till
            miljövänliga transporter i hela landet. Kvinnor och män har olika
            resmönster och använder transportfärdmedel i olika hög grad. Fler
            män färdas med flyg och bil och fler kvinnor färdas kollektivt
            med lokaltrafik och tågtrafik. Om samhällets resurser till kommunikationer
            ska fördelas likvärdigt mellan kvinnor och män, vilket inte sker
            idag, är det viktigt att prioritera färdmedel som kvinnor använder.
          </p>
          <head xml:id="i-HmLHNsbhzrTTBpTsjgcPxE" type="h1">
            Privatisering försvårar för resenären
          </head>
          <p xml:id="i-9Tym7xQikqwf1LdyNzp5ks">
            Genom att privatisera och dela upp trafikverksamhet försvårar
            man för den enskilda individen att se helheten. Resenären är i
            första hand inte intresserad av vem som utför en tjänst, utan
            att trafiken fungerar, är prisvärd och har god kvalité. Men detta
            försvåras genom användandet av företagsekonomiska principer på
            samhällspolitiskt viktiga områden. Individer vill kunna beställa
            en resa som en helhet, inte uppdelat på olika operatörer. Kvinnor
            och män blir knappast lyckligare av att veta att det är ett annat
            företag som har hand om delar av en enhet när det inte fungerar.
          </p>
          <p xml:id="i-3jbSbMkEc3E3fzdva5J399">
            Järnvägstrafiken tillhör medborgarna och är liksom övrig infrastruktur,
            vård, omsorg och skola m.m. en del av den grundläggande samhällsservicen.
            Avreglering, bolagisering och konkurrensutsättning har dock länge
            varit ledord. Detta har tvingat fram stora förändringar och försämringar
            inom kollektivtrafiken. Om man vill sätta resenären i centrum
            är detta inte rätt väg att gå.
          </p>
          <head xml:id="i-Mbg9sCfgGME3bU38deH75Y" type="h1">
            Tågförseningar drabbar resenären
          </head>
          <p xml:id="i-Mzvmq9nav9LRQgypAdDA9G">
            Kvinnor och män måste kunna lita på att järnvägstrafiken fungerar
            och är tillförlitlig om man vill ta sig till och från jobbet eller
            utbildningen. Annars blir det svårt att få fler att resa kollektivt.
            Staten har här ett ansvar att stärka individens rättigheter inom
            kollektivtrafiken.
          </p>
          <p xml:id="i-3TbViu5RFcjJPv1oe2Fo4E">
            Ett stort problem är att dagens tågresenärer drabbas av förseningar.
            Det har sin orsak i dåligt banunderhåll på spåren och för liten
            järnvägskapacitet. Med utgångspunkt i resenären måste det till
            en ändring. Med en utbyggd järnväg, förbättrat banunderhåll och
            fler spår kan situationen förbättras.
          </p>
          <head xml:id="i-NHRfTdEML5t3wcPL4C4Wpt" type="h3">
            5.7.1 Förslag inom järnvägstrafiken som kan leda till ökad social
            hållbarhet
          </head>
          <p xml:id="i-6AEMnWHQ858EMnLnnzEKNg">
            Här nedan presenteras i punktform förslag vi föreslår ska genomföras
            inom järnvägstrafiken och som därmed kan vara ett sätt att öka
            den sociala hållbara utvecklingen inom trafiken. Samtliga förslag
            (aj) redovisas även i en annan motion, Trafik och miljö 2009/10:T426,
            men i den motionen utvecklas och fördjupas dessa förslag mer utförligt,
            vilket gör att de är kortfattat redovisade här. I den motionen
            finns det mer skarpa förslag kring det som föreslås under aj här
            nedan.
          </p>
          <p xml:id="i-F3W6StiLHeKDwWTjpgSpFs">
            För att järnvägstrafiken ska vara en del av en omställning mot
            en mer socialt hållbar transportsektor för låginkomsttagare, barn,
            ungdomar, personer med utländsk bakgrund krävs bl.a. följande:
          </p>
          <p xml:id="i-LJqfRLGURb9kp1i3tDmwkR">
            a) Öka banunderhållet och minska tågförseningarna
          </p>
          <p xml:id="i-RzeQ5mtiDBGw7QPguG4MvZ">
            Vi vill avsätta 7,6 miljarder kr/år, dvs. totalt ca 91 miljarder
            kronor, till ökat banunderhåll under perioden 20102021. Det är
            därmed 2,3 miljarder kr högre än dagens nivå. En kraftig ökning
            av banunderhållet leder till minskade förseningar för resenärerna.
          </p>
          <p xml:id="i-H4Z4di9Mj6ds7aTqFdA7Aj">
            b) Bygg mer järnvägar
          </p>
          <p xml:id="i-6q916T7cGVAHQaLbz9EfZw">
            I den motion vi lämnat till riksdagen med anledning av regeringens
            proposition för ny infrastrukturinriktning för 20102019, Framtidens
            resor och transporter 2008/09:35, föreslår vi att den framtida
            investeringsnivån ska ligga på ca 16 miljarder kr per år, dvs.
            78 procent högre än dagens nivå. Det är för hela planperioden
            ca 191 miljarder kronor.
          </p>
          <p xml:id="i-Veq87gzWjYw6qPUUtuhwxC">
            c) Inför en investeringsbudget
          </p>
          <p xml:id="i-BrmGENP4VGfnR4r7K6GfRD">
            För att möjliggöra stora satsningar på nya spår och ökat underhåll
            av järnvägarna krävs ett ändrat tankesätt när det gäller vad som
            är en investering för framtiden. Statens nuvarande budgetsystem
            ser inte en investering som vare sig något långsiktigt eller som
            en tillgång. Istället betraktar budgetlagen en långsiktig investering
            som kortsiktig konsumtion. Vill man ha en rättvis fördelning av
            kostnader ska dagens generation betala för allt som konsumeras
            idag, medan det som kan konsumeras under en längre tid, dvs. en
            investering, ska delas upp under en längre amorteringstid.
          </p>
          <p xml:id="i-DEvGA1rFgokJsgXZ8mDj6T">
            d) Ompröva avreglering och bolagisering
          </p>
          <p xml:id="i-YZqzWsTGZdNDWeQqEg1z2R">
            Kvinnor och män har olika resmönster och använder transportfärdmedel
            i olika hög grad. Fler män färdas med flyg och bil och fler kvinnor
            färdas kollektivt med lokaltrafik och tågtrafik. Om samhällets
            resurser till kommunikationer ska fördelas likvärdigt mellan kvinnor
            och män, vilket inte sker idag, är det viktigt att prioritera
            färdmedel som kvinnor använder i större utsträckning.
          </p>
          <p xml:id="i-LsDsdBrVTvy5KtkUxRLLGJ">
            Det som är företagsekonomiskt lönsamt är inte per automatik också
            bäst sett ur ett samhällsekonomiskt perspektiv. Vänsterpartiet
            vill pröva förutsättningarna för att avbryta avregleringen, bolagiseringen
            och konkurrensutsättningen av gods- och persontrafiken på järnväg.
          </p>
          <p xml:id="i-E9MjJqr3Nroo3W9qZooatr">
            e) Sänk SJ:s avkastningskrav
          </p>
          <p xml:id="i-P3DR2nznqdud1L1XQYkWqM">
            Statens hårda avkastningskrav på SJ har lett till en stark fokusering
            på att skapa vinst. Vanliga resenärer har fått stå tillbaka medan
            inriktningen har varit att konkurrera med flyget om höginkomstresenärerna
            och inte minst tjänsteresenärerna. SJ:s inriktning blir därmed
            ett sätt att fokusera på marknadsandelar där män dominerar.
          </p>
          <p xml:id="i-F15Kjr225bJ9WD5KrGxFk8">
            Vänsterpartiet vill att SJ AB:s avkastningskrav till ägaren,
            dvs. staten, avskaffas och att lönsamhetsmålet minskas till 5
            procent. SJ skulle då dels kunna sänka priserna på biljetterna,
            dels enklare reinvestera i nya tåg och vagnar.
          </p>
          <p xml:id="i-KE4ttHXLrLzfJj2UDi6pi7">
            f) Kombinera SJ:s ensamrätt med en trafikeringsplikt
          </p>
          <p xml:id="i-KEP1S9Gt9FAUJSfFbbS21t">
            Ett av de viktigaste skälen till statligt ägarskap av dominerande
            och samhällsviktiga verksamheter, t.ex. genom en fungerande kollektivtrafik
            på järnväg, är att använda bolaget för att uppnå demokratiskt
            beslutade mål. Ägardirektivet måste ändras så att trafikeringsrätten
            för SJ också innebär en skyldighet att genom trafikeringsplikt
            upprätthålla en väl fungerande kollektivtrafik på järnväg i hela
            landet.
          </p>
          <p xml:id="i-STj7bCzaamTsjMGrXYZ2yV">
            g) Samordna den interregionala och regionala persontrafiken på
            järnväg
          </p>
          <p xml:id="i-SMBDqBNdSNiYhwRLyCaGwh">
            Vi vill utveckla ett helhetsansvar och ställa tydliga krav på
            samordning mellan den interregionala och regionala tågtrafiken.
            Skåneregionens och Norrlandstågs trafikeringsrätt är t.ex. på
            lång sikt ett hot mot de längre tågresorna. SIKA har i en rapport
            konstaterat att det kan leda till ett minskat utbud av resor med
            tåg på längre sträckor.
          </p>
          <p xml:id="i-QjULMz9mwvbVAXC437pR28">
            h) Överför ansvaret för tågstationerna till Banverket
          </p>
          <p xml:id="i-3t8QYiPWiNwkczWqwwQcYK">
            Det är viktigt med god service, hög tillgänglighet, trygghet
            och en trevlig atmosfär om vi vill öka det kollektiva resandet.
            Tyvärr finns det många exempel på dåligt skötta och för resenären
            avskräckande tågstationer. Vi finner inga som helst skäl till
            att ansvaret för stationsbyggnaderna ska ligga hos Jernhusen AB,
            utan anser att ansvaret borde flyttas över till Banverket. Om
            stationerna anses ha en nyckelfunktion sett till järnvägstrafiken
            som helhet finns ingen anledning att ha ett bolag som endast syftar
            till att tjäna pengar på sitt fastighetsbestånd. Det kan leda
            till bristande underhåll, dåligt öppethållande eller försäljning
            av stationsbyggnader. Banverket ansvarar redan för en rad aktiviteter
            i anslutning till stationerna, t.ex. informationsanläggningar
            och plattformar. Det finns därför uppenbara skäl att samordna
            verksamheten på ett bättre sätt. Vi anser att ansvaret för stationerna
            ska överföras till Banverket.
          </p>
          <p xml:id="i-CTzQYqW1bpKEph39urZBRC">
            i) Sätt resenären i centrum
          </p>
          <p xml:id="i-33S8NJacuMAf915HfqacNc">
            För att olika aktörer ska ta ett utökat gemensamt ansvar för
            tågresande skulle vi vilja se att det skapades ett resanderåd
            med uppgift att samordna informationen till de resande, t.ex.
            när förseningar inträffar av någon anledning. För det ska inte
            vara så att resenärerna ska behöva fundera på vad eller vem som
            orsakat förseningen. Kvinnor och män efterfrågar att så snabbt
            som möjligt få korrekt information om vilka åtgärder som vidtagits
            för att minimera skadan, t.ex. ersättningstrafik, tidsförluster,
            rätt till ersättning m.m.
          </p>
          <p xml:id="i-SMkzS4NmDGm8dZoYbrcTSG">
            j) Överför Arlandabanan till Banverket
          </p>
          <p xml:id="i-ViNzYc1QN9MM5b8oGedZiw">
            Vi anser att staten ska använda sig av sin optionsrätt att efter
            2010 lösa ut A-Train som operatör på Arlandabanan och att Banverket
            övertar ansvaret för järnvägssträckan. Dagens situation betyder
            att det är företagsekonomiska mål som vägleder Arlandabanans drift.
            Rationella beslut och övervägande av privata intressen överensstämmer
            inte alltid med samhälleliga mål. En önskan om att öka antalet
            resenärer genom att sänka biljettpriset är kanske inte företagsekonomiskt
            intressant. För att klara en kapacitetshöjning, måste företaget
            göra investeringar i nya tåg, vilket är en ökad finansiell risk.
            Utifrån ett samhällsekonomiskt perspektiv kan ett sänkt pris däremot
            vara oerhört rationellt, eftersom det leder till att fler åker
            tåg och att miljöpåverkan därmed minskar. Den samhälleliga finansiella
            risken kan därför ses i ett större sammanhang och i ett längre
            perspektiv. Vi anser att staten ska äga och driva Arlandabanan.
            Sänkta priser skulle generellt sett gynna dem med lägre inkomster,
            t.ex. invandrade, pensionärer, studenter och ungdomar.
          </p>
          <p xml:id="i-DUhei9c7FBqxS7y3ExDLJK">
            Vad som här ovan anförs om att öka den sociala hållbara utvecklingen
            med utökad järnvägstrafik bör riksdagen ge regeringen till känna.
          </p>
          <head xml:id="i-CjhYwbJKLzLa2jgoVhAx1u" type="h2">
            5.8 Sjöfarten
          </head>
          <head xml:id="i-9E2ABzcLFmcFmvbEj5MHvr" type="h3">
            5.8.1 Inför ett vägpris till Gotland!
          </head>
          <p xml:id="i-7yn692nkdrsk4Sch3ZUh5p">
            Utgångspunkten bör vara att gotlänningarna ska kunna åka till
            Stockholm och åter på samma dag. Det innebär att målet måste vara
            dagliga avgångar året runt och att det finns tillgång till snabba
            färjor med högt ställda miljökrav som inom rimlig tid kan ta resenärer
            till fastlandet. Med tanke på den stora påfrestning Östersjön
            redan utsätts för är det viktigt att sjötrafiken till och från
            Gotland använder teknik som i möjligaste mån reducerar utsläpp
            till vatten och luft. Detta ska vara en utgångspunkt när man väger
            hastigheten på båtarna i förhållande till deras miljöpåverkan.
            Detta är betydelsefullt oberoende av om det är Rikstrafiken som
            upphandlar trafik eller om det är staten som bedriver verksamheten.
          </p>
          <p xml:id="i-EpG1E2unkcwFdi7QHbyaJk">
            Kostnaderna för person- och godstrafik borde jämställas med kostnader
            för motsvarande sträcka på fastlandet enligt det synsätt som redovisas
            av organisationen vägpris.nu. De föreslår att en resa till Gotland
            ska motsvaras av de rörliga kostnaderna för att framföra en personbil.
            Beräkningar från riksdagens utredningstjänst visar att statens
            nettokostnader skulle uppgå till ca 220 miljoner kronor med ett
            system som påminner om vägpris.nu:s förslag. Vi vill att det så
            snart som möjligt införs ett vägpris till och från Gotland. Detta
            bör ges regeringen till känna.
          </p>
          <head xml:id="i-TrqiE8rTUPhLyQT5pW58hR" type="h3">
            5.8.2 Överför Gotlandstrafiken till staten
          </head>
          <p xml:id="i-Q3r9nGZPTYUB2sWtk4dXii">
            Den enda riktiga och långsiktigt hållbara lösningen på Gotlandstrafiken
            är att sjötrafiken till och från Gotland betraktas som ett statligt
            ansvar och att sjövägen får samma status som vilken riksväg som
            helst. Gotland kan inte leva och utvecklas positivt om man inte
            kan lita på att trafiken till och från ön har en långsiktig regelbundenhet.
            Det statliga ansvaret bör därför ligga på Vägverket, som redan
            i dag har hand om annan färjetrafik som ses som en förlängning
            av andra vägar. Detta bör ges regeringen till känna.
          </p>
          <head xml:id="i-LM3c2NvwQGgTikRecMo2rM" type="h3">
            5.8.3 Social dumpning
          </head>
          <p xml:id="i-5ZqCNEe1YWNwhBnqkKURKg">
            Den svenska kusten trafikeras fortfarande av bekvämlighetsflaggade
            fartyg som bedriver otillbörlig konkurrens mot svensk sjöfart.
            Ett fartyg med fiffelflagg innebär ofta undermåligt tonnage, hög
            olycksstatistik och lågkostnadsbesättningar med dåliga anställningsförhållanden.
            Fiffeltonnaget är ofta de största miljöbovarna med oljeutsläpp
            och dylikt.
          </p>
          <p xml:id="i-JbvVVHb7Y9nHL2X23BfX43">
            Svensk sjöfart ska inte konkurrera genom social dumpning eller
            undermåligt tonnage utan istället ska Sverige satsa på kvalitet
            med moderna, miljöanpassade och effektiva fartyg samt välutbildade
            besättningar. Detta bör ges regeringen till känna.
          </p>
          <head xml:id="i-Qxt8FybKX4iWuPSw6WL931" type="h3">
            5.8.4 Kränkningar av integriteten
          </head>
          <p xml:id="i-9emyYwVosiTBYwQKjmaCKc">
            I samband med regeringens proposition 2003/04:106 lämnade vi
            ett antal förslag till ändringar i lagen om sjöfartsskydd. Reglerna
            om sjöfartsskydd syftar till att skydda sjöfartssektorn mot grova
            våldsbrott, bl.a. terrorism. Reglerna är en direkt följd av händelserna
            i USA den 11 september 2001 och innebär att rederier, fartyg och
            hamnanläggningar ska samarbeta i syfte att upptäcka och bedöma
            hot i form av brottsliga handlingar mot sjöfartssektorn.
          </p>
          <p xml:id="i-HodAz6osDN2z1w1HyDxyps">
            Händelserna den 11 september har förändrat samhället markant.
            I paniken och hysterin som följde har åtgärder vidtagits och nya
            lagar och förordningar snabbt arbetats fram och dessa har fått
            oväntade och negativa följder för grupper av människor. De begränsar
            också den enskilda människan och gör vårt samhälle mer slutet
            och kontrollerande.
          </p>
          <p xml:id="i-HDTPYNVLcDpXCLehFxcxDd">
            Vår kritik mot kroppsvisitering, undersökning av sjömännens rum/hem
            och inskränkningarna i rörelsefrihet kvarstår och det vi framförde
            i motion med anledning av prop. 2003/04:106 är fortfarande aktuellt.
            Vänsterpartiet menar att en sådan utveckling måste hejdas. I jakten
            på terrorister, eller för att förebygga brott, får inte rättssäkerheten
            för den enskilda människan offras. Detta bör ges regeringen till
            känna.
          </p>
          <head xml:id="i-78EHCsMK5ojRQY6PbkG7LA" type="h3">
            5.8.5 Intendenturpersonal
          </head>
          <p xml:id="i-KKBr8GnwQj5NJXSdsAgZDN">
            I regeringens proposition 2006/07:31 Lättnader i mönstringen
            av intendenturpersonal föreslogs att regeringen skulle kunna meddela
            föreskrifter om undantag från mönstringslagens tillämpning för
            annan sjöpersonal än däcks- och maskinpersonal samt telegrafister,
            dvs. för intendenturpersonal. De säkerhetsaspekter som mönstringen
            tillgodoser även för intendenturpersonal föreslogs i stället kunna
            tillförsäkras genom att regeringen får meddela föreskrifter om
            vad som ska gälla för den personal som undantas från lagens tillämpning.
          </p>
          <p xml:id="i-Czp71haX1dw4oyyykpdUz2">
            Den viktigaste utgångspunkten för regeringens förslag till ändringar
            av mönstringsregler var kostnadsskäl. Ändringen riskerar att gå
            ut över säkerheten. Förvisso vill regeringen att intendenturpersonal
            även i fortsättningen ska genomföra hälsoundersökning av syn och
            hörsel. Men vi är oroade för att detta inte är tillräckligt för
            att garantera en hög säkerhet ombord. Idag ingår alla, även intendenturpersonal,
            i ett fartygs säkerhetsorganisation. Genom mönstringen får man
            vetskap om var någonstans i säkerhetsorganisationen en person
            ska placeras för att skapa en så säker och bra organisation som
            möjligt.
          </p>
          <p xml:id="i-8gp26FjazbM5n7Z7GZK94S">
            Mönstringen kan alltså inte ersättas av en hälsoundersökning
            genom kontroll av syn och hörsel, utan mönstringen ska ses som
            ett viktigt verktyg för att garantera en hög säkerhet till sjöss.
            Genom att alla personalgrupper genomgår mönstring tydliggör man
            även sammanhållningen av de olika personalgrupperna och det skapas
            därmed inte något A- respektive B-lag på varje fartyg. Vi anser
            att mönstringsplikt för intendenturpersonal garanterar en hög
            sjösäkerhet och bör återinföras. Detta bör ges regeringen till
            känna.
          </p>
          <head xml:id="i-PutU6aFfXFKgXZBWb9mF58" type="h2">
            5.9 Vägtrafiken
          </head>
          <p xml:id="i-Kni5qRy1yYn3b8vNMuFTqe">
            66 procent av alla resta kilometer sker med bil. Oberoende av
            anledningen till att man förflyttar sig (arbets-, fritids, eller
            inköpsresor) dominerar bilen. Män står för ca 70 procent av all
            bilkörning i Sverige. Två tredjedelar av dem som inte har tillgång
            till bil eller körkort är kvinnor. Förmånsbilarna körs nästan
            uteslutande av män. Män gör tre fjärdedelar av alla tjänsteresor.
            Det är även stor skillnad mellan inkomsttagare. Människor med
            höga inkomster har i allmänhet större tillgång till bil än de
            med låga inkomster som t ex barn, ungdomar, pensionärer, personer
            med funktionshinder, personer med utländsk bakgrund, arbetare
            och lägre tjänstemän.
          </p>
          <p xml:id="i-DVWspxGTUB9c937rRGK4B8">
            När den borgerliga regeringen vill satsa mer medel på vägtrafik,
            betyder det därmed att de välbeställda ska få en ökad del av de
            trafikresurser som finns.
          </p>
          <p xml:id="i-SJ65rXuJtkVQHSaGeqmHru">
            Det är helt orimligt att människor med låga inkomster, vilka
            är i absoluta flertal, inte ska få en större andel av trafiksatsningarna
            till de trafikslag de är i störst behov av. Den kollektiva trafiken
            är den som i största möjliga mån leder till en förbättrad miljö,
            att fler människor kan öka sin frihet att förflytta sig och som
            ökar trafiksäkerheten. Vi behöver därför öka andelen kollektiva
            resor för att få ett mer socialt och ekologiskt hållbart resande.
            Men vi behöver även med hjälp av ekonomiska styrmedel minska bilismen
            och styra över transporter från väg till spår och från enskilt
            till kollektivt resande.
          </p>
          <p xml:id="i-BcWfDPsGztLcb6FxHFTabc">
            Beteendet i trafiken varierar också systematiskt. Det är nästan
            enbart män som blir fällda för vållande till annans död i trafiken.
            Vad gäller rattonykterhet och mycket stora hastighetsöverträdelser
            innehar också män en tätposition. Av de attitydundersökningar
            som gjorts framgår att kvinnor sätter trygghet, säkerhet och minskad
            miljöbelastning högt medan män i genomsnitt prioriterar fart och
            framkomlighet.
          </p>
          <p xml:id="i-Xjy7snSytbvCR4YvhMZQHy">
            Det finns ekonomiska styrmedel som motverkar jämställdhets-,
            miljö- och sociala mål. Dessa regler har då i vissa fall andra
            syften, t.ex. regionalpolitiska. Ibland beror det också på att
            svenska regler inte kan skilja sig nämnvärt åt jämfört med de
            regler som finns i våra grannländer. I andra fall saknas ett tydligt
            motiv till regeln. I de flesta fall är det dock ingen större svårighet
            att byta ut dessa styrmedel mot andra styrmedel som har minst
            lika god effekt på andra samhällsmål och som saknar negativ effekt
            på miljö- och jämställdhetsmålen.
          </p>
          <head xml:id="i-F4ndU5nb7W8ErEf4wvmrZd" type="h3">
            5.9.1 Förslag inom vägtrafiken som kan leda till ökad social
            hållbarhet
          </head>
          <p xml:id="i-5g1c5pkTWXbA1M3iuX8gYq">
            Här nedan presenteras i punktform förslag vi föreslår ska genomföras
            inom vägtrafiken och som därmed kan vara ett sätt att öka den
            sociala hållbara utvecklingen inom trafiken och därmed minska
            den sneda fördelningsbalansen inom trafikpolitiken så att framför
            allt låginkomsttagare inte missgynnas. Förslagen (ah) redovisas
            även i en annan motion, Trafik och miljö 2009/10:T426, men i den
            motionen utvecklas och fördjupas dessa förslag mer utförligt,
            vilket gör att de är kortfattat redovisade här. I den motionen
            finns det mer skarpa förslag kring det som föreslås under ah här
            nedan. Förslagen js redovisas dock i sin helhet i denna motion.
          </p>
          <p xml:id="i-4eBQgqTefVDag2C358pVvT">
            För att vägtrafiken ska vara en del av en omställning mot en
            mer socialt hållbar utveckling krävs bl.a. följande generella
            åtgärder som i allmänhet förbättrar balansen så att låginkomsttagare
            inte missgynnas inom trafikpolitiken:
          </p>
          <p xml:id="i-RPpunueSmstwEShSKhQuRd">
            a) Höj skatten på bensin och diesel
          </p>
          <p xml:id="i-7Yh2vKsVVsoK3yw5LctnC8">
            Priset på transporter ska inkludera kostnader för miljöskador,
            hälsoeffekter, trafikolyckor och andra samhällsekonomiska kostnader.
            Vi behöver i större utsträckning försöka få över trafik från vägar
            till ekologiskt hållbara färdsätt. Bensinskatten är här ett mycket
            effektivt ekonomiskt styrmedel för att styra till transporter
            som är bättre för miljön.
          </p>
          <p xml:id="i-6dnukZNFETPckWzHtAKdjK">
            Bensinskatterna innebär även en omfördelning från män till kvinnor,
            eftersom det är män som i större utsträckning är användare och
            ägare av bilar. Oavsett inkomstläge, ärende och resväg åker männen
            oftare med bil. Den dagliga körsträckan är för män 44 km och för
            kvinnor 21 km.
          </p>
          <p xml:id="i-APMw8zVyTe1FxEEGUaB2rQ">
            Utifrån höga ambitioner på miljö- och klimatområdet är dessa
            myndigheters förslag och slutsatser viktiga att beakta. Vi anser
            därför att det krävs en höjning av bensin- och dieselskatten med
            75 öre under tre år.
          </p>
          <p xml:id="i-VjrokvoJuhLh45zxkUEPAt">
            b) Miljöinrikta förmånsbeskattningen
          </p>
          <p xml:id="i-Fgf2v4yWe2c5gFbnuWLsGK">
            Eftersom så många nya personbilar köps av företag är det viktigt
            att förmånssystemet har koppling till miljöpåverkan. Vi anser
            att förmånssystemet ska ändras så att det baseras på bilarnas
            miljöpåverkan, dvs. ett koldioxidbaserat förmånsskattesystem som
            kopplar bilarnas koldioxidutsläpp till förmånsvärdet. Men en sådan
            ändring har även ett genusperspektiv. För dagens förmånsbeskattning
            kan nästan ses som en riktad satsning till män att inte behöva
            ta hänsyn till miljöpåverkan. Ungefär 85 procent av förmånsbilarna
            går till män.
          </p>
          <p xml:id="i-VyKcZkjAupstUDoQP9KZxe">
            Fri parkering vid arbetsplatser betraktas idag som en skattepliktig
            förmån. För tjänstebilar anses fri parkering vid arbetsplatsen
            ingå i förmånen. För anställda med egen bil beror skattebedömningen
            på om bilen används regelmässigt i tjänsten eller inte. Parkeringsförmåner
            gynnar män mer än kvinnor.
          </p>
          <p xml:id="i-MUvaGQhehGaN88X23a9Jk7">
            c) Skapa ett reseavdrag som gynnar kollektivt resande
          </p>
          <p xml:id="i-JSoC9hvYC7rXJ5civAd9fL">
            Denna skattesubvention leder till att den enskildes kostnad för
            i huvudsak biltransporter till arbetet sjunker. Det ger också
            ett incitament till att äga en bil, vilket bidrar till en ökning
            av övrigt bilåkande. Det snedvrider valet mellan olika transportsätt
            och motverkar kollektivtrafikåkande, bilpooler, samåkning, gång-
            och cykeltransport. Systemet inbjuder också till ett omfattande
            fusk och dem är svårt att kontrollera tidsvinsten.
          </p>
          <p xml:id="i-LgzKBpP9u5DVQQ3XZxPeaB">
            Reseavdraget motverkar ökad jämställdhet eftersom det är en majoritet
            av män som gör reseavdrag. Det vore önskvärt att få till ett reseavdragssystem
            som inte missgynnar kollektivtrafikresenärer (i huvudsak kvinnor),
            så som dagens system gör. Vi vill hitta ett system som gynnar
            den enskilda att färdas med kollektivtrafik. Vi vill att regeringen
            tillsätter en utredning som har till uppgift att hitta ett avståndsbaserat
            reseavdrag som gynnar kollektivtrafik, men samtidigt inte missgynnar
            dem som bor på landsbygden.
          </p>
          <p xml:id="i-KQGeyZcosfrx3oX3LqMDTg">
            d) Subvention till efterkonvertering av äldre bilar
          </p>
          <p xml:id="i-E31iaEfmKc8pRyHDWSVLKX">
            Sverige har över 4 miljoner personbilar och 225 000 motorcyklar.
            Genomsnittsåldern på svenska personbilar är mer än 10 år. Att
            allt fler nya bilar säljs som miljöbilar är bra, men även fortsättningsvis
            kommer en mycket stor del av vägfordonen att vara fossildrivna.
            Potentialen för konvertering av fossilbränsledrivna vägfordon
            är med andra ord stor. De med låga inkomster och kvinnor har i
            högre grad äldre bilar. För dem är det kanske inte aktuellt eller
            möjligt att köpa en ny bil och då skulle en efterkonvertering
            ändå möjliggöra en aktiv insats mot mindre miljöpåverkan.
          </p>
          <p xml:id="i-7YjxLAGSofPXMmqcQJTfKy">
            Vi vill tillsammans med Socialdemokraterna och Miljöpartiet under
            år 2010 införa en konverteringspremie för byte från bensin till
            etanol/biogas/el, inom en budgetram på 50 miljoner. Premien bör
            vara cirka 5 000 kronor för byte från bensin till etanol och cirka
            10 000 kronor för byte till biogas och el. Stödet till efterhandskonvertering
            ska inte göras permanent. Vi vill också se över fordonsbeskattningen
            så att konverterade fordon får en mer förmånlig beskattning.
          </p>
          <p xml:id="i-QTzSDdQ3bR6SPxKrsUN7Ka">
            Vi presenterar förslaget i vår motion 2009/10:T427 Utgiftsområde
            22 Kommunikationer, men även i Vänsterpartiets budgetmotion med
            anledning av regeringens budgetproposition för 2010.
          </p>
          <p xml:id="i-6VjiwSX4zjWYHNbMq6RnyF">
            e) Inför en försäljningsskatt som är koldioxidrelaterad
          </p>
          <p xml:id="i-NCezCy7aXPkmUVAtx3C58j">
            Sverige är ett av få EU-länder som inte har en försäljnings-
            eller registreringsavgift. EU-kommissionen har lagt ett förslag
            som går ut på att länderna ska avskaffa sina försäljnings- eller
            registreringsavgifter. Det finns dock ännu inget slutgiltigt beslut
            i frågan.
          </p>
          <p xml:id="i-5Pibr3TTUNW9b5QECMtEsL">
            Vi anser att Sverige ska införa en försäljningsskatt. Det är
            viktigt att ge tydliga signaler om vilken väg samhället vill att
            fordonstillverkare ska gå. En försäljningsskatt tydliggör livscykelkostnaden
            samtidigt som den uppmuntrar till köp av mindre bilar.
          </p>
          <p xml:id="i-8WukyEWpY5WtAsJj4xrcij">
            Vad som här ovan anförs om att vägtrafiken ska vara en del av
            en omställning mot en mer socialt hållbar utveckling och förbättra
            balansen så att låginkomsttagare inte missgynnas inom trafikpolitiken
            bör riksdagen som sin mening ge regeringen till känna.
          </p>
          <p xml:id="i-BHfYYMZDpf5rBL9M5nYFft">
            För att vägtrafiken ska vara en del av en omställning mot en
            mer socialt hållbar utveckling krävs bl.a. följande åtgärder för
            att förbättra balansen så att landsbygdsbor inte missgynnas inom
            trafikpolitiken:
          </p>
          <p xml:id="i-TirL2nbSCnTvbWzRT6ZLCx">
            f) Kompensera de som drabbas hårdast
          </p>
          <p xml:id="i-VcZSxb89pvoZotr31R4Xjz">
            En höjning av drivmedelskatter ger dock oönskade effekter för
            dem med låga inkomster (t.ex. kvinnor) och för dem som bor på
            landsbygden. Därför gör vi en skatteväxling så att dessa grupper
            inte drabbas så hårt. Det sker bl.a. genom sänkt fordonsskatt
            på landsbygden, höjd milersättning och genom ett riktat stöd till
            kollektivtrafik på landsbygden.
          </p>
          <p xml:id="i-RK9meuN2Fo1rFPYehfpvL8">
            g) Motverka nedläggningen av bensinstationer
          </p>
          <p xml:id="i-YXTwoyS342fVYeQMmqnwbw">
            Liknande problem står de mackar som finns kvar på landsbygden
            inför. De stora bensinbolagen inskränker sin service och ställer
            allt hårdare krav på volym. Nya typer av bränslen försämrar också
            tillfälligt ekonomin. Vänsterpartiet har här i samarbete under
            den förra regeringen med stöd försökt dämpa den utveckling som
            är nödvändig på miljöområdet. Ytterligare insatser kommer säkert
            att behövas. Norge har genom flexibilitet och påhittighet lyckats
            hejda utvecklingen mot färre mackar. Vi anser att denna fråga
            måste vara en av de viktigare i en ny regionalpolitisk utredning.
          </p>
          <p xml:id="i-GuQyCt2SXVmCXNCrGTkLum">
            h) Utred regional kompensation och differentiering
          </p>
          <p xml:id="i-G9PuyGcrae28JpjG9K846o">
            Förslag om höjning av skatter på fossila drivmedel möter ofta
            motstånd från framför allt landsbygdsbilister, motor- och väglobbyorganisationer.
            Om man studerar det faktiska resandet i olika regioner finner
            man att det genomsnittliga antalet resor, restiden och reslängden
            är relativt lika över landet. Kortast restid har man i tätorter
            i norra delen av landet och längst i Stockholm, storstadsregionerna
            Göteborg och Malmö samt norra landsbygden.
          </p>
          <p xml:id="i-Ee6zxc4VdjutVjkAYEvkbM">
            Regionalpolitik ska i första hand bedrivas genom styrmedel som
            är miljöneutrala eller miljöförbättrande och inte genom subvention
            av miljöskadliga företeelser, exempelvis fossildrivna vägtransporter.
            Ekonomiska styrmedel som till exempel koldioxidskatt på fossila
            drivmedel är nödvändiga för att nå miljömålen.
          </p>
          <p xml:id="i-Uhz6FgQrSjLZu3rp8fCCqT">
            På grund av långa avstånd på landsbygden kan dock generellt höjda
            kostnader för att använda motorfordon bli en börda där tillgången
            till kollektivtrafik och service är dålig. Fordonsskatten är redan
            nedsatt i 35 kommuner i sju skogslän i inlandet. Men vi anser
            att beskattningen av bilismen ytterligare måste differentieras
            utifrån regionala skillnader. Tänkbara åtgärder kan vara att i
            områden som idag har sänkt fordonsskatt sänka avdragsgränsen för
            bilreseavdraget eller höja reseavdraget per mil. Staten bör utreda
            hur regional differentiering av beskattningen av bilismen kan
            utformas.
          </p>
          <p xml:id="i-Gf1GtgJskZ37P5Vhfusc6">
            För att vägtrafiken ska vara en del av en omställning mot en
            mer socialt hållbar utveckling krävs bl.a. följande åtgärder för
            att förbättra balansen så att låginkomsttagare i storstäder/större
            städer inte missgynnas inom trafikpolitiken:
          </p>
          <p xml:id="i-5XTQ3TJftYf5igmFzg2BNR">
            i) Låt fler kommuner få chans att införa trängselskatt
          </p>
          <p xml:id="i-MZRPEs7vvLqAbNxH2ssjBT">
            Det är omöjligt att bygga bort trängseln i storstäderna genom
            nya vägar. Nya kringfartsleder leder till mer trafik och i slutändan
            samma problem som de var tänkta att avhjälpa. Något som dock hjälper
            mot vägträngsel är en trängselskatt i kombination med förbättrad
            kollektivtrafik.
          </p>
          <p xml:id="i-Y45yjitFk6ozcCaQjmBKUZ">
            Men trängselskatten är även ett radikalt omfördelningssystem
            inom trafiken. Trängselskatt kombinerat med en utbyggd kollektivtrafik
            gynnar enligt fördelningsanalyser låginkomsttagare och kollektivtrafikresenärer.
            Utifrån ett könsperspektiv är det kvinnors resande som stärks
            och därmed bidrar trängselskatten till att trafiksektorn blir
            mer jämställd.
          </p>
          <p xml:id="i-JaEmmCpmmmHCbtxBa3SQhd">
            j) Låt intäkterna från trängselskatt gå till kollektivtrafik
          </p>
          <p xml:id="i-6ApqRXohmawxuFYUvGGYsR">
            Vänsterpartiet anser att intäkterna från trängselskatt ska användas
            till satsningar inom framförallt kollektivtrafiken. Att satsa
            intäkterna på att bygga nya vägar motverkar syftet med avgifterna
            och ökar ojämställdheten inom trafikpolitiken. Regeringen anser
            att det är bra att plöja ned miljardbelopp i vägar, men inte att
            en enda krona ska gå till kollektivtrafiken. De manliga höginkomsttagarna
            ska köra bil på nya vägar, medan låginkomsttagare får hålla till
            godo med den kollektivtrafik som finns. Vi anser att intäkterna
            från framtida trängselskatter, förutom kostnaderna för system-
            och administrationskostnaderna, ovillkorligt ska återföras till
            Stockholmsregionen och dess valda instanser.
          </p>
          <p xml:id="i-CnCNbU47BPNs54dfB9fHY9">
            För att vägtrafiken ska vara en del av en omställning mot en
            mer socialt hållbar utveckling krävs bl.a. följande åtgärder så
            att trafiksäkerheten ökar och färre människor dör eller blir skadade
            i trafiken.
          </p>
          <p xml:id="i-NWvGLKnHaPq1C2odFrhSEU">
            k) Minskade hastigheter på vägarna
          </p>
          <p xml:id="i-5wod9cwbU4SMivLtEqKGSn">
            Största orsakerna till dödsfall inom trafiken är dels hastighetsöverträdelser,
            dels alkoholpåverkan. Det är främst män som omkommer i trafiken.
            Oberoende om vi mäter i absoluta tal eller relativa tal är männen
            överrepresenterade i olycksstatistiken och särskilt överrepresenterade
            är de yngre männen. Vi anser att hastigheten på vägar och motorvägar
            måste vara restriktiv och vill inte höja medelhastigheten. En
            självklar anledning till restriktiva hastighetsgränser är naturligtvis
            säkerhetsperspektivet, eftersom höga hastigheter leder till fler
            dödsfall och svåra skador.
          </p>
          <p xml:id="i-5o7CuXXFuTxe5HcdT2XKSh">
            l) Säkra skolvägar
          </p>
          <p xml:id="i-3G52ouEu4JfSD5Kddg3Q2R">
            Särskild uppmärksamhet måste riktas mot barns trafiksäkerhet.
            Barns och ungdomars skolvägar måste göras säkra. Det finns behov
            av ytterligare åtgärder när det gäller planering av bostadsområden,
            säkra skolvägar, skolskjutsar m.m. Därför bör ett nationellt säkerhetsprogram
            för barn tas fram. Detta bör riksdagen ge regeringen till känna.
          </p>
          <p xml:id="i-4agCwb9rUawoo9qrNV9oXG">
            m) Säkra skolskjutsar
          </p>
          <p xml:id="i-77NTZ1w1px6Qh4JhXcUqGB">
            Varje dag färdas ca 250 000 elever med skolskjuts. Endast en
            tredjedel av dessa har alkolås. Samtidigt vet vi att det finns
            elever som kommer att färdas med en onykter förare. Detta måste
            stoppas! Det kan inte vara upp till kommuner eller företag att
            avgöra om det ska vara obligatoriskt att ha alkolås i fordonet.
            Lagstiftningen ska därför ändras så att det blir krav på att alla
            skolskjutsar ska förses med alkolås. Detta bör riksdagen ge regeringen
            till känna.
          </p>
          <p xml:id="i-7ELjh4HAxETLhESjkknfVu">
            n) Alkolås
          </p>
          <p xml:id="i-5fRYzdBp41PajL6LiYMV9a">
            Vänsterpartiet vill att alkolås ska införas som standard i samtliga
            nya bilar så fort som möjligt. På grund av EU-regler är det antagligen
            tyvärr inte möjligt att göra så förrän år 2012. I väntan på att
            den lagen ska träda i kraft måste därför de offentliga myndigheterna
            gå före och kräva alkolås i alla fordon de använder i sin verksamhet.
            Detta bör riksdagen ge regeringen till känna.
          </p>
          <p xml:id="i-S2bzfd9TTeV3VpoLQds9kY">
            Vi konstaterar att det har visat sig att alkolåset har en rehabiliterande
            verkan på personer med alkoholproblem. Alkolåset är därför också
            ett effektivt verktyg i arbetet med att minska den misär och de
            sociala tragedier som alkoholmissbruket åsamkar så många människor
            i vårt land.
          </p>
          <p xml:id="i-M5DVjDUbaqaeQUoJJc3Fk6">
            o) Ändra riskutbildningen
          </p>
          <p xml:id="i-LxDSAmLAdNouZLfJLbyt8j">
            En undersökning gjord av NTF visar att 90 procent av dem som
            döms till rattonykterhet är män. Det är således i hög grad mäns
            attityder och värderingar som måste ändras. Den nya riskutbildningen
            i körkortsutbildningen innehåller ännu inget moment som berör
            alkohol och attityder. Detta har även riksdagens trafikutskott
            påpekat och utskottet har önskat en ändring av körkortslagen i
            denna riktning. Vi tvingas därför återigen kräva att regeringen
            skyndsamt ska redovisa ett förslag till riksdagen så att den obligatoriska
            riskutbildningen inom körkortsutbildningen kan kompletteras utbildning
            om risker med alkohol och droger. Detta bör riksdagen ge regeringen
            till känna.
          </p>
          <p xml:id="i-5767GYdWoJdKem12E7BU3E">
            p) Förstärk hastighetsövervakningen över motorcyklar
          </p>
          <p xml:id="i-3mB8MwVpe8PpxRTVbgRdX7">
            Ett problem för automatisk hastighetskontroll av motorcyklar
            är att mc-förare enligt lag ska bära hjälm när de framför sitt
            fordon. Det gör identifikationen av en mc-förare med hjälp av
            kamera i stort sett omöjlig om åtgärden inte kan kombineras med
            andra åtgärder, t.ex. ordinärt polisarbete. Vänsterpartiet avvisar
            krav på ägaransvar vid olika trafikbrott av en rad principiella
            skäl. Vi avvisar också en särlagstiftning i detta avseende vad
            gäller motorcyklister. I stället bör regeringen, i samarbete med
            berörda myndigheter och organisationer, ta fram åtgärder i syfte
            att förbättra möjligheten till hastighetskontroll av motorcyklister
            för att uppnå högre trafiksäkerhet och färre döda och allvarligt
            skadade motorcyklister i framtiden. Detta bör riksdagen ge regeringen
            till känna.
          </p>
          <p xml:id="i-KFZD7mjcBqWFb2SuGZRX9v">
            q) Mobilsamtal i bil
          </p>
          <p xml:id="i-LuBXLSLYFGCR2v5Eq7TfLZ">
            Innan vi kommer till ett läge där samhället anser sig vara tvunget
            till att ingripa med förbud mobilsamtal i bil, vill vi att regeringen
            och myndigheter i ett första steg genomför tre åtgärder för att
            komma tillrätta med problemet med mobilsamtal i samband med bilfärd.
          </p>
          <p xml:id="i-LCxB8JsDbPKHtseQEU5Eom">
            För det första måste alla bli medvetna om hur mobiltelefonerande
            under körning försämrar körförmågan. Därför ska den informationen
            och utbildningen utgöra en naturlig del i körkortsutbildningen.
          </p>
          <p xml:id="i-DaffVWxLaMN22XLhN7bh7k">
            För det andra vill vi att det genomförs en nationell upplysningskampanj
            där man bör avråda förare från att köra och prata i mobiltelefon
            samtidigt och påvisa de risker detta medför. Vägverket ska i en
            informationsplan utarbeta hur man på bästa sätt kan föra ut information
            om riskerna med mobiltelefonerande under körning.
          </p>
          <p xml:id="i-9Hzvpcr8qSwYze95r2LvNq">
            För det tredje ser vi att det finns argument för att ändra försiktighetskravet
            i trafikförordningen. I dag lyder kravet i 2 kap. 1 § trafikförordningen:
            För att undvika trafikolyckor ska en trafikant iaktta den omsorg
            och varsamhet som krävs med tanke på omständigheterna. Vägverket
            har i sin publikation Mobiltelefonerande i trafiken föreslagit
            att: telefonsamtal under körning ska identifieras rättsligt, i
            en särskild bestämmelse, som en föraraktivitet eller ett förartillstånd
            jämställt med påverkan av trötthet och alkohol. Förslagsvis, för
            olyckor där telefonerandet är själva olycksorsaken, skulle straffet
            för den vållande parten bli hårdare för dem som dömts skyldiga
            med tanke på telefonerandets kapacitetssänkande effekt på förarens
            mentala förmåga.
          </p>
          <p xml:id="i-Qg12HvC3q63NaaEqczxFVw">
            Detta anser vi är ett högst rimligt krav. Regeringen bör därför
            utreda om lagstiftningen skulle kunna klassificera telefonerandet
            i samband med olyckor som en allvarligt försvårande omständighet
            och därmed definieras som en vårdslös handling i trafiken enligt
            gällande trafikförordning och straffpraxis.
          </p>
          <p xml:id="i-TVuEikVYSLcVLfXpvscx8Z">
            Med anledning av vad som anförts ovan bör regeringen agera utifrån
            vad som nämns i motionen om körkortsutbildning, informationsplan
            och vådlig handling, så att risken minskar för trafikolyckor i
            samband med mobilsamtal under bilfärder. Detta bör riksdagen ge
            regeringen till känna.
          </p>
          <p xml:id="i-Ehyx2ABCTfVWYQj6ax1k2P">
            Om ovanstående ändringar inte leder till önskat resultat kommer
            vi att återkomma med förslag på skarpare lagstiftning som inte
            tillåter samtal i mobil under bilfärd.
          </p>
          <p xml:id="i-MQfAAL2xnYPhPia7Tpndi1">
            r) Åldersgräns för mopedister
          </p>
          <p xml:id="i-Bt6ktfqVAKjM32yEH9n5qc">
            Åldersgränsen för att köra moped är 15 år i Sverige. Det finns
            dock goda argument för att denna åldersgräns ska höjas. Forskning
            visar att ju lägre ålder en ung person har, desto större problem
            blir det med säkerheten i trafiken vid höga hastigheter. 15-åringar
            är en särskilt utsatt åldersgrupp vid mopedolyckor. Å andra sidan
            kan en höjning av åldern leda till att fler i tidigare år väljer
            att i stället ta körkort för lätt motorcykel, vilket onekligen
            leder till högre hastigheter och därmed större olycksrisker.
          </p>
          <p xml:id="i-UktwWf9zEenwKCMeoskAwe">
            Vi vill att regeringen utifrån ett tydligt trafiksäkerhetsperspektiv
            utreder och föreslår ett samlat förslag vad gäller krav för förarbevis
            och åldersnivåer för moped och lätt motorcykel. Detta bör riksdagen
            ge regeringen till känna.
          </p>
          <p xml:id="i-L3gLH9MS1888nv8wj2wpCg">
            s) Säkrare trafik för motorcyklister
          </p>
          <p xml:id="i-TTbEfhFBbbsucKtog8Agh4">
            Utbyggnaden av mitträcken i Sverige har lett till oerhört positiva
            resultat när det gäller att minska antalet döda och svårt skadade
            i trafiken. Att mitt- och sidoräcken har kommit för att stanna
            råder det därför ingen tvekan om. Men det finns en grupp fordon
            som kanske kan drabbas på ett negativt sätt och det är motorcyklar.
          </p>
          <p xml:id="i-JbjomGVtzC6iqffZ3B3n4H">
            Vi anser att mitt- och sidoräcken ska vara utformade så att de
            är säkra för alla typer av fordon. Vägverket har inlett ett projekt
            som syftar till att se över riskerna i trafikmiljön. Inför framtida
            upphandlingar kommer Vägverket att ställa krav på att det bara
            ska användas runda stolpar och att vajerräcken inte får ha krokar
            för vajrarna.
          </p>
          <p xml:id="i-71n8c18eFL6aUwXFA81P1k">
            Ett sätt att lösa problemet med att motorcyklister kan skadas
            i händelse av att de kör in i mitt- och sidoräcken, är att framför
            allt i kurvor använda sig av någon form av system som tar hänsyn
            även till motorcyklister. Även om det i allmänhet är positivt
            med vajerräcken får det naturligtvis inte gå ut över motorcyklisterna.
            Vi menar att Vägverket i framtagandet av skyddsanordningar i högre
            utsträckning ska utgå ifrån olika trafikanters behov. Detta bör
            riksdagen ge regeringen till känna.
          </p>
          <p xml:id="i-ExvhzxUSUFQUij5NJKUivA">
            Vi konstaterar att ett arbete i den riktningen verkar vara på
            gång genom att Vägverket och SMC (Sveriges Motorcyklister) inlett
            ett samarbete i dessa frågor.
          </p>
          <p xml:id="i-9cztMPy1F9PePNVRkWVB6C">
            t) Inför trafikmedicinska centra
          </p>
          <p xml:id="i-UtKouqGiNAyxH1Cox2MFM1">
            Vi vill att det införs trafikmedicinska centra i varje län. Dit
            ska läkare kunna remittera sina patienter när de tror att det
            är dags för en kontroll. Personen behöver inte ha uppnått någon
            speciell ålder, eftersom man kan tappa körförmågan vid olika åldrar.
            Dit ska man även komma om man haft en allvarlig sjukdom som kan
            ha påverkat körförmågan även i unga år. Det finns ytterst få sådana
            här trafikmedicinska centra i Sverige och de skulle behöva bli
            fler. De kan gå på djupet och testa körförmågan på ett helt annat
            sätt än vad en vanlig läkare kan göra. Regeringen bör därför utreda
            hur s.k. trafikmedicinska centra ska kunna byggas upp i flera
            län. Detta bör riksdagen ge regeringen till känna.
          </p>
          <head xml:id="i-Rm52tNgiGtuC3rCT8CFZBr" type="h2">
            5.10 Flygtrafiken
          </head>
          <p xml:id="i-X9sS4JQq65DKX5WUgEZZuY">
            Vänsterpartiet anser att alla transportslag ska bära sina samhällsekonomiska
            kostnader och det även på lång sikt. Tillväxt och regional utveckling
            är viktigt, men det får inte ske genom åtgärder som är ekologiskt
            eller socialt ohållbara. Det är inte acceptabelt att överlämna
            kostnader till nästa generation. Det är inte heller acceptabelt
            att gynna trafikslag där män dominerar, samtidigt som andra trafikslag
            ges andra spelregler.
          </p>
          <p xml:id="i-BFn5AcPYeEpPxMGezYukU">
            Räknat per passagerarkilometer är flyget det transportsätt som
            påverkar miljön mest. Flyg är inte ett energieffektivt transportmedel
            och bör därför användas i sammanhang där andra alternativ inte
            finns.
          </p>
          <p xml:id="i-7wLbV9te3pkHz1ktUEVAVv">
            Staten betalar ett driftbidrag till kommunala flygplatser. I
            södra och mellersta Sverige finns det ett flertal flygplatser
            som utgör direkt konkurrens till snabbtåg och andra tågförbindelser
            som staten satsat stora belopp på under senare år. Att då samtidigt
            satsa pengar på ett ofta olönsamt transportslag med en mycket
            hög miljöpåverkan är direkt kontraproduktivt. Flyget gynnas dessutom
            av låga miljöskatter på bränslet, vilket förvärrar konkurrenssituationen.
          </p>
          <p xml:id="i-JPDHtTp5w1Km3vNbcE3rPJ">
            Det här betyder sammantaget att staten subventionerar mäns resande,
            samtidigt som man motverkar en utveckling som stärker de trafikslag
            där resenärerna i högre grad är låginkomsttagare. Det är därför
            angeläget att även luftfarten bidrar till utsläppsminskningar
            så att de av riksdagen fastställda miljökvalitetsmålen kan nås,
            men även att luftfarten får ekonomiska styrmedel så att det kan
            råda konkurrensneutralitet mellan trafikslagen utifrån ett socialt
            perspektiv.
          </p>
          <head xml:id="i-EaDuCpgwxQLreJE7UepZCc" type="h3">
            5.10.1 Förslag inom flygtrafiken som kan leda till ökad social
            hållbarhet
          </head>
          <p xml:id="i-6gyJfPWEk15vEwjgESMe3P">
            Här nedan presenteras i punktform förslag vi föreslår ska genomföras
            inom flygtrafiken och som därmed kan vara ett sätt att öka den
            sociala hållbara utvecklingen inom trafiken och därmed öka den
            sneda fördelningsbalansen inom trafikpolitiken så att bl.a. låginkomsttagare,
            personer med utländsk bakgrund, barn och ungdomar inte missgynnas.
          </p>
          <p xml:id="i-AmUedsLUdYqeUX7rGpAu76">
            a) Flyget ska ingå i det internationella klimatåtagandet
          </p>
          <p xml:id="i-6eZ9QM4bjubXBuwDmkn68k">
            Sverige ska i internationella sammanhang aktivt agera både i
            EU och FN för att den internationella luftfartens klimatpåverkan
            inkluderas i den internationella klimatkonventionen efter 2012.
          </p>
          <p xml:id="i-RWb6WUkwmYxUaUQqPQRTXe">
            b) Sverige måste vara mer aktivt internationellt
          </p>
          <p xml:id="i-F18fG69FrgbTY5BBEs2gjV">
            Idag är flygfotogen (som används av stora flygplan) och flygbensin
            (som i princip bara används i små privatplan) befriade från koldioxid-
            och energiskatt. Sverige bör kraftfullt agera för att ICAO (International
            Civil Aviation Organization) tillser att flygtrafiken minskar
            sin miljöpåverkan och att beskattning av flygbränsle blir möjligt.
          </p>
          <p xml:id="i-Ay5VFeBYbgxxxRa3TH1Tg5">
            c) Inför en klimatskatt för utrikesflyget
          </p>
          <p xml:id="i-FKni27cmnEb4fJ6pioUjPS">
            Sverige bör snarast uppta förhandlingar med grannländer för att
            komma överens om gemensamma skattenivåer för skatt på flygbränsle.
          </p>
          <p xml:id="i-Ej3iGRDPv7FL7fPNm3Rg2F">
            Sverige bör även undersöka möjligheterna att införa en klimatskatt
            på flygtrafik enligt samma mönster som vi föreslår här nedan för
            inrikesflyget.
          </p>
          <p xml:id="i-UP8yrap7ESJPz6fjc9ijFB">
            d) Inför en klimatskatt för inrikesflyget
          </p>
          <p xml:id="i-VG5jVsC58BjyATAx3SYjnY">
            För att komma tillrätta med skattebefrielsen för inrikesflyget
            vill vi införa en klimatskatt på inrikesflyget. Klimatskatten
            sker genom en schabloniserad start/landningsavgift. En sådan konstruktion
            skulle öka incitamentet att fylla planen med resenärer och därmed
            minska påverkan på miljön.
          </p>
          <p xml:id="i-C1JaCFVdPUkKeS6k9P6KzB">
            Vår utgångspunkt är att nivån på koldioxid- och energiskatt på
            flygfotogen ska motsvara den nivå som gäller för bensin för bilar.
            Sverige bör införa en klimatskatt på inrikes flyg, motsvarande
            en kostnad på 11 000 kr per start/landning.
          </p>
          <p xml:id="i-AniUmMy2eqT9wU4VZEHyhF">
            e) Öka stödet till Rikstrafiken
          </p>
          <p xml:id="i-WA6G8tUc5ZWe2LuFmTFQSp">
            Idag har Rikstrafiken i uppdrag att upphandla interregionala
            resor som inte kan bedrivas på kommersiell grund, men som ändå
            anses som viktiga och nödvändiga för samhället som helhet och
            även för den regionala utvecklingen. På följande 10 flyglinjer
            har Rikstrafiken idag avtal med operatörer.
          </p>
          <head xml:id="i-XdEpytez7MbSufEwFf3mgV" type="h1">
            Flyglinjer där Rikstrafiken har avtal med operatör och utbetalda
            belopp 2006
          </head>
          <table>
            <row xml:id="i-1B4xwaEp91PZF33gkA9ks">
              <cell>
                Linjer
              </cell>
              <cell>
                Utbetalt belopp 2006 (tkr)
              </cell>
            </row>
            <row xml:id="i-SswEkCT4u5oXhc7DDEEwAC">
              <cell>
                ÖstersundUmeå
              </cell>
              <cell>
                9 474
              </cell>
            </row>
            <row xml:id="i-E93DMTwq6CfURPntL93TuH">
              <cell>
                ArvidsjaurArlanda
              </cell>
              <cell>
                6 373
              </cell>
            </row>
            <row xml:id="i-EqVvjSnG1PN43T4925Vdvb">
              <cell>
                LyckseleArlanda
              </cell>
              <cell>
                7 481
              </cell>
            </row>
            <row xml:id="i-8pv23HUt6raaJqzcHZN4k8">
              <cell>
                StorumanArlanda
              </cell>
              <cell>
                8 094
              </cell>
            </row>
            <row xml:id="i-U6aHDrZmQDRTGCirxWn4aV">
              <cell>
                VilhelminaArlanda
              </cell>
              <cell>
                7 174
              </cell>
            </row>
            <row xml:id="i-YHHMWURXnkB1rFUeCvGC6Y">
              <cell>
                HemavanArlanda
              </cell>
              <cell>
                3 127
              </cell>
            </row>
            <row xml:id="i-AtX1vANKBDJ4GH9kdKbz2U">
              <cell>
                GällivareArlanda
              </cell>
              <cell>
                11 929
              </cell>
            </row>
            <row xml:id="i-XGZiQpLTJJ5RSUkU9CYFSj">
              <cell>
                Torsby/HagforsArlanda
              </cell>
              <cell>
                6 661
              </cell>
            </row>
            <row xml:id="i-2R98ie39EdWG45CPaQcJRC">
              <cell>
                SvegArlanda
              </cell>
              <cell>
                7 635
              </cell>
            </row>
            <row xml:id="i-U2aPydQbfBQvW5w5P6ca3j">
              <cell>
                PajalaLuleå
              </cell>
              <cell>
                7 728
              </cell>
            </row>
            <row xml:id="i-U4y7yaVHfTsFg3Cqd5feGZ">
              <cell>
                Totalt
              </cell>
              <cell>
                75 676
              </cell>
            </row>
          </table>
          <p xml:id="i-BBwnauKrtYg6udh3xyFKzA">
            Källa: Rikstrafiken och riksdagens utredningstjänst.
          </p>
          <p xml:id="i-UZjMsAZjb2bN2xKnSnUJ8z">
            Totalt omfattar Rikstrafikens stöd till flyglinjerna 75 miljoner
            kr. Vårt förslag till klimatskatt för inrikesflyget ökar kostnaderna
            för dessa flyglinjer. Men för att inte åstadkomma en negativ regional
            utveckling föreslår vi att Rikstrafiken kompenseras för klimatskattens
            effekter. Det sker ungefär 7 500 inrikes landningar i samband
            med ovanstående flyglinjer. Full kompensation för de ökade kostnaderna
            motsvarar då ett extra anslag på 75 mkr (10 000 * 7 500 landningar).
          </p>
          <p xml:id="i-UHSVbmSznqJeUeQv5J7pN2">
            Vad som här ovan anförs om de åtgärder vi föreslår inom flygtrafiken
            ska vara en del av en omställning mot en mer socialt hållbar utveckling.
            Detta bör ges regeringen till känna.
          </p>
        </div>
        <div type="motSignatures">
          <list>
            <item xml:id="i-Rx6uvCy6PtHryhTYoivhST" who="i-KnfRfemwD98TyCA1A8KCeX">
              Peter Pedersen (v)
            </item>
            <item xml:id="i-AVb9MbdmKVwN75hta9mXzx" who="i-UhKXyeGqJBzFW5wSyeoGMt">
              Wiwi-Anne Johansson (v)
            </item>
            <item xml:id="i-EZUT2n1DEjhUExu1TxtJoF" who="i-FAhoYDeAxVXRZmnF5LnHgv">
              Kent Persson (v)
            </item>
            <item xml:id="i-DGtfgeqyPw7D4P68W9QEDL" who="i-991obiMTz36s9V7z3YpuZk">
              Gunilla Wahlén (v)
            </item>
          </list>
        </div>
      </div>
    </body>
  </text>
</TEI>
