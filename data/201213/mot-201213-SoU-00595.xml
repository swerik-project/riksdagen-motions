<?xml version="1.0" encoding="utf-8"?>
<TEI xmlns="http://www.tei-c.org/ns/1.0" xmlns:xi="http://www.w3.org/2001/XInclude" xml:id="mot-201213-SoU-00595">
  <teiHeader>
    <fileDesc>
      <titleStmt>
        <title>All kärlek är bra kärlek</title>
        <author corresp="i-WG11xmCpAW9nyyXv1sJFAK">av Helena Leander m.fl. (MP)</author>
      </titleStmt>
      <publicationStmt>
        <authority>SWERIK PROJECT</authority>
      </publicationStmt>
      <sourceDesc>
        <bibl>
          <title>All kärlek är bra kärlek</title>
          <idno type="rdwebb">H002So595</idno>
          <rs type="number">So595</rs>
          <orgName type="comitteeAbbreviation">SoU</orgName>
          <ref type="dokument_url_text">http://data.riksdagen.se/dokument/H002So595/text</ref>
          <ref type="dokument_url_html">http://data.riksdagen.se/dokument/H002So595</ref>
          <ref type="dokumentstatus_url_xml">http://data.riksdagen.se/dokumentstatus/H002So595</ref>
          <ref type="doc">http://data.riksdagen.se/fil/0B677BDE-C448-47AA-A97B-C76D1C7AAA79</ref>
        </bibl>
      </sourceDesc>
    </fileDesc>
    <profileDesc>
      <particDesc>
        <listPerson>
          <person gender="woman">
            <idno>i-WG11xmCpAW9nyyXv1sJFAK</idno>
            <name>Helena Leander</name>
            <state type="partyAffiliation" ref="Q213451">
              <desc>MP</desc>
            </state>
          </person>
          <person gender="man">
            <idno>i-iThmkGNxBe7XUsT8b92pZ</idno>
            <name>Jabar Amin</name>
            <state type="partyAffiliation" ref="Q213451">
              <desc>MP</desc>
            </state>
          </person>
          <person gender="woman">
            <idno>i-Vx7eV6CLwK4q8nMYx4Sry4</idno>
            <name>Agneta Börjesson</name>
            <state type="partyAffiliation" ref="Q213451">
              <desc>MP</desc>
            </state>
          </person>
          <person gender="woman">
            <idno>i-UFTZBKNRWWLXUXAtcCcVfH</idno>
            <name>Tina Ehn</name>
            <state type="partyAffiliation" ref="Q213451">
              <desc>MP</desc>
            </state>
          </person>
          <person gender="man">
            <idno>i-Xw3dNbwa4hjDiSrSfFCZsz</idno>
            <name>Magnus Ehrencrona</name>
            <state type="partyAffiliation" ref="Q213451">
              <desc>MP</desc>
            </state>
          </person>
          <person gender="man">
            <idno>i-9BUsH2Bn1bGihptNC5r7uq</idno>
            <name>Peter Eriksson</name>
            <state type="partyAffiliation" ref="Q213451">
              <desc>MP</desc>
            </state>
          </person>
          <person gender="woman">
            <idno>i-HsGsAzKWHQY5pjyAYNXAz7</idno>
            <name>Maria Ferm</name>
            <state type="partyAffiliation" ref="Q213451">
              <desc>MP</desc>
            </state>
          </person>
          <person gender="man">
            <idno>i-VRHymVx7EsX48sg7b5qmpS</idno>
            <name>Jan Lindholm</name>
            <state type="partyAffiliation" ref="Q213451">
              <desc>MP</desc>
            </state>
          </person>
          <person gender="woman">
            <idno>i-D7mgFwiCKxywz1E18YrEuZ</idno>
            <name>Agneta Luttropp</name>
            <state type="partyAffiliation" ref="Q213451">
              <desc>MP</desc>
            </state>
          </person>
          <person gender="woman">
            <idno>i-7YbH6oTUwG4Qn94QEVE6as</idno>
            <name>Gunvor G Ericson</name>
            <state type="partyAffiliation" ref="Q213451">
              <desc>MP</desc>
            </state>
          </person>
          <person gender="man">
            <idno>i-9x2nw6aosA3pyEJfJTc1eD</idno>
            <name>Ulf Holm</name>
            <state type="partyAffiliation" ref="Q213451">
              <desc>MP</desc>
            </state>
          </person>
        </listPerson>
      </particDesc>
      <correspDesc>
        <correspAction xml:id="i-52b6SwojpmHzs9kwjHQQVH" type="signed"/>
        <correspContext corresp="i-52b6SwojpmHzs9kwjHQQVH">
          <note type="signatory" corresp="i-WG11xmCpAW9nyyXv1sJFAK"/>
          <note type="signatory" corresp="i-iThmkGNxBe7XUsT8b92pZ"/>
          <note type="signatory" corresp="i-Vx7eV6CLwK4q8nMYx4Sry4"/>
          <note type="signatory" corresp="i-UFTZBKNRWWLXUXAtcCcVfH"/>
          <note type="signatory" corresp="i-Xw3dNbwa4hjDiSrSfFCZsz"/>
          <note type="signatory" corresp="i-9BUsH2Bn1bGihptNC5r7uq"/>
          <note type="signatory" corresp="i-HsGsAzKWHQY5pjyAYNXAz7"/>
          <note type="signatory" corresp="i-VRHymVx7EsX48sg7b5qmpS"/>
          <note type="signatory" corresp="i-D7mgFwiCKxywz1E18YrEuZ"/>
          <note type="signatory" corresp="i-7YbH6oTUwG4Qn94QEVE6as"/>
          <note type="signatory" corresp="i-9x2nw6aosA3pyEJfJTc1eD"/>
        </correspContext>
        <correspAction xml:id="i-G7L96oXVm8bdeQsW8p9sTg" type="numbering">
          <date when="2012-10-09"/>
        </correspAction>
        <correspAction xml:id="i-7uFRGH4K89aiMjsyxxSCAN" type="submission">
          <date when="2012-10-05"/>
        </correspAction>
        <correspAction xml:id="i-QnD1FK9ofmBto3A6udkJDk" type="transfer">
          <date when="2012-10-05"/>
        </correspAction>
        <correspAction xml:id="i-RzLfBQtdnPcVCccfLbjvy7" type="assigned"/>
        <correspContext corresp="i-RzLfBQtdnPcVCccfLbjvy7">
          <ref type="assignedTo">Socialutskottet</ref>
        </correspContext>
      </correspDesc>
      <textClass>
        <catRef scheme="#docType" target="#mot"/>
        <catRef scheme="#motionType" target="#kommitte"/>
        <catRef scheme="#motionType" target="#fristående"/>
      </textClass>
    </profileDesc>
  </teiHeader>
  <text>
    <body>
      <div xml:id="i-X1isce4HuS2ZzcRCMavEkc" type="motHeader"/>
      <div xml:id="i-HiXrxCZw5r49ACcYM5ah5L" type="motBody">
        <div xml:id="i-U5GYKkA4JfBG9gVtGb6tD1" type="motSummary">
          <head xml:id="i-Ju8Jt88RTrLwA6N6sa3QgP">
            1 Sammanfattning
          </head>
          <p xml:id="i-WKpsd46NzjxXZ6TKwYcRMo">
            Alla människor är födda fria och jämlika, men inte nödvändigtvis
            lika. För Miljöpartiet de gröna är det fullkomligt självklart
            att alla människors lika värde oavsett kön, sexuell läggning,
            etnicitet, funktionsnedsättning, religion eller ålder, med all
            kraft måste upprätthållas. I denna motion presenterar vi ett flertal
            förslag för hur situationen i Sverige och världen för homosexuella,
            bisexuella och transpersoner kan förbättras, hur diskriminering
            kan bekämpas och målet om allas lika rättigheter kan nås.
          </p>
        </div>
        <div xml:id="i-DaqkghjDQ7h2cPCcoPViZr" type="TOC">
          <head xml:id="i-PLFAY9zJs2aavwCiCtPfMg">
            2 Innehållsförteckning
          </head>
          <list xml:id="i-KH5dnC3KYPW4bcC42gQZ28">
            <item xml:id="i-QkyvYBCxSmuij82i2TPGK9">
              1 Sammanfattning 1
            </item>
            <item xml:id="i-AsiwkyFbrZpVTw1WiXYEFg">
              3 Förslag till riksdagsbeslut 3
            </item>
            <item xml:id="i-HYkvYGWdhMCPYMgiZKu1kn">
              4 All kärlek är bra kärlek 6
            </item>
            <item xml:id="i-RyEhhR8vomeGPGUjxJRwyk">
              4.1 Attityder och bemötande 6
            </item>
            <item xml:id="i-RMMgr9Vt2Gaah29TJe6R5Y">
              4.2 Vård och omsorg 6
            </item>
            <item xml:id="i-PL3e4pTfcXL5sYk4J1VGqj">
              4.3 Certifiering 7
            </item>
            <item xml:id="i-HvY4D27RvcGFChHtPoUt9X">
              4.4 Speciella mottagningar 8
            </item>
            <item xml:id="i-SNTXr1fHtX5TSdESuPtCfE">
              4.5 Profilboenden 8
            </item>
            <item xml:id="i-4oddsDYiQhx8k2qg7f1PR5">
              4.6 Smittskyddslagen 9
            </item>
            <item xml:id="i-6Y4zKzzarMu4NFrLjNKzmB">
              4.7 Skolan 9
            </item>
            <item xml:id="i-3R7kksVs8dphRorfyPrV5C">
              4.8 Träffplatser att kunna vara sig själv på 10
            </item>
            <item xml:id="i-2mWpzUq7pryMUtNUn3uC7o">
              4.9 Andra offentliga instanser 11
            </item>
            <item xml:id="i-AT33zpeNAnf8T6MxhsJHxa">
              4.10 Idrottsrörelsen och andra ideella organisationer 12
            </item>
            <item xml:id="i-2N4wVgGT5sEcKRv5uSWWNh">
              5 Hatbrott, hetsbrott och diskriminering 13
            </item>
            <item xml:id="i-3TKmRsYY9hHWZL4HLEKMiY">
              5.1 Transpersoner bör omfattas av hatbrotts- och hetslagstiftningen
              14
            </item>
            <item xml:id="i-LyuRRi7dYWKRXHNt15mUq9">
              5.2Åtgärder mot diskriminering 14
            </item>
            <item xml:id="i-XqX8BdpLefyEwsPjPK6cQN">
              5.3Skapa reella möjligheter för enskilda aktörer att driva diskrimineringsmål
              15
            </item>
            <item xml:id="i-2mTCye9Kj3nWp4TnJh1tpr">
              5.4Ökad hbtq-kompetens inom polis och rättsväsen 16
            </item>
            <item xml:id="i-QsSkZwZvZ7BCQrby7uggbL">
              6 Våld i nära relationer 16
            </item>
            <item xml:id="i-BDqbwFuaqKcyGrfisRVSLN">
              7 Barn, familj och identitet 17
            </item>
            <item xml:id="i-5S4Qfp9RdKRiTqZfDZyRrB">
              7.1 Tillåt fler än två vårdnadshavare 18
            </item>
            <item xml:id="i-uKNcbYaz8BG5VTMwF6g94">
              7.2Tredela föräldraförsäkringen 18
            </item>
            <item xml:id="i-VLPUM2CvahNMxynbrHSeX5">
              7.3Könsneutrala presumtionsregler för föräldrar 19
            </item>
            <item xml:id="i-X3XCLfxv9eqbiubiUMTGN5">
              7.4Ökad möjlighet till adoptioner 20
            </item>
            <item xml:id="i-B2FnfMj5Ermgv2R96WZY79">
              7.5Värdmödraskap 20
            </item>
            <item xml:id="i-8LEWNczx663pwR3Qdh4KFN">
              7.6Att inte behöva vänta på att bli den man är 21
            </item>
            <item xml:id="i-8fmHRERbeaTktUD8ADrp51">
              7.7Förnamn ska få väljas fritt 21
            </item>
            <item xml:id="i-YaHKixpdinwYrXKw7HWmWc">
              8 Hbtq-personer i världen 22
            </item>
            <item xml:id="i-GaVyGwT2RVNumiznZP9Weg">
              8.1 Sveriges roll i världen 23
            </item>
          </list>
        </div>
        <div xml:id="i-Hnu7cgYTcaoQD1kQmRh6oZ" type="motProposal" subtype="förslag">
          <head xml:id="i-KPxRZfQkJHeBZMhrjWCEue">
            3 Förslag till riksdagsbeslut
          </head>
          <list xml:id="i-QGHeiu6Rm18p7VQWGrRkZU" style="ol">
            <item xml:id="i-42jMpwT4MX2PMHAjVyJUFu">
              Riksdagen tillkännager för regeringen som sin mening vad som
              anförs i motionen om hbtq-kompetens hos blivande vårdpersonal.
              1
            </item>
            <item xml:id="i-QjvY21wGKD255eK5Whg1Dq">
              Riksdagen tillkännager för regeringen som sin mening vad som
              anförs i motionen om vikten av att fler vårdenheter hbtq-certifieras
              eller har en mycket tydlig hbtq-policy som följs på ett tydligt
              sätt.
            </item>
            <item xml:id="i-TfNwFuj9ZyYnK8YSe9LHrP">
              Riksdagen tillkännager för regeringen som sin mening vad som
              anförs i motionen om mainstreaming av hbtq-kompetens i all verksamhet
              samt behovet av speciella mottagningar och profilboenden.
            </item>
            <item xml:id="i-KMkuDNdPxhgHPbb27guhpz">
              Riksdagen tillkännager för regeringen som sin mening vad som
              anförs i motionen om att informationsplikten i smittskyddslagen
              ska tas bort och andra kränkande delar av lagstiftningen för hivpositiva
              ses över.
            </item>
            <item xml:id="i-9dixv2h1TgH3V6V8zEnMTv">
              Riksdagen tillkännager för regeringen som sin mening vad som
              anförs i motionen om ett uppdrag till Skolinspektionen att se
              över situationen för hbtq-personer i skolan och heteronormativiteten
              i undervisningen. 1
            </item>
            <item xml:id="i-HPxvmYKnuxPJ8R84VBBhrX">
              Riksdagen tillkännager för regeringen som sin mening vad som
              anförs i motionen om obligatorisk undervisning i hbtq-frågor inom
              lärarutbildningen. 1
            </item>
            <item xml:id="i-XWQTMiK9obRnu13BRjthhy">
              Riksdagen tillkännager för regeringen som sin mening vad som
              anförs i motionen om ungas rätt till frizoner där de kan vara
              sig själva. 2
            </item>
            <item xml:id="i-Apb4CHsxCNVEkq9zL3C4uZ">
              Riksdagen tillkännager för regeringen som sin mening vad som
              anförs i motionen om att personalen på socialtjänsten, Försäkringskassan
              och andra institutioner fortsätter att utbildas och fortbildas
              för att höja sin hbtq-kompetens.
            </item>
            <item xml:id="i-SBV67yGHtuw1dLWrU899kT">
              Riksdagen tillkännager för regeringen som sin mening vad som
              anförs i motionen om krav på antidiskriminerande motprestationer
              för ekonomiska bidrag från stat, kommun och landsting. 2
            </item>
            <item xml:id="i-3CC7nBK1ATfUt81FLuBCFF">
              Riksdagen tillkännager för regeringen som sin mening vad som
              anförs i motionen om att transpersoner ska omfattas av hatbrotts-
              och hetslagstiftningen. 3
            </item>
            <item xml:id="i-QjDK4bBLfzKE6p9K3LtZ52">
              Riksdagen tillkännager för regeringen som sin mening vad som
              anförs i motionen om att arbetsgivare och utbildningsansvariga
              ska bli skyldiga att förebygga diskriminering utifrån alla diskrimineringsgrunder.
              4
            </item>
            <item xml:id="i-9LHMSGKYHTPcGDRvb8f9yu">
              Riksdagen tillkännager för regeringen som sin mening vad som
              anförs i motionen om utbildningsinsatser i hbtq-kunskap för åklagare,
              jurister och domare. 5
            </item>
            <item xml:id="i-YEGu3QFxdKHWqu2ddhjfR6">
              Riksdagen tillkännager för regeringen som sin mening vad som
              anförs i motionen om brottsofferjourer.
            </item>
            <item xml:id="i-TNGdBGetykVTWkLgkq28v9">
              Riksdagen tillkännager för regeringen som sin mening vad som
              anförs i motionen om en ökad öppenhet om våld i samkönade relationer,
              med mer information både inom hbtq-samhället och till berörda
              myndigheter. 5
            </item>
            <item xml:id="i-UWzivjLBZinj7N2gxDoGS5">
              Riksdagen tillkännager för regeringen som sin mening vad som
              anförs i motionen om att kvinnojourer ska uppmuntras att ta emot
              transsexuella kvinnor och höja sin kompetens att bemöta lesbiska
              som blivit misshandlade av sin partner.
            </item>
            <item xml:id="i-NeWw1d8wLZm6DYQhmMZuG3">
              Riksdagen tillkännager för regeringen som sin mening vad som
              anförs i motionen om manliga hbtq-personers behov av skyddat boende.
            </item>
            <item xml:id="i-J2iZ3yZSgd6JKBSMEwTeoN">
              Riksdagen tillkännager för regeringen som sin mening vad som
              anförs i motionen om att föräldrabalken bör ses över så att barn
              kan ha fler än två vårdnadshavare när det har fler än två föräldrar.
              6
            </item>
            <item xml:id="i-9CRP6bHs6voJtCAwx5VhjG">
              Riksdagen tillkännager för regeringen som sin mening vad som
              anförs i motionen om att införa en tredelad föräldraförsäkring
              där en tredjedel kan överlåtas till en annan person. 7
            </item>
            <item xml:id="i-BGYLsUjTBGR81Js4SY9wS7">
              Riksdagen tillkännager för regeringen som sin mening vad som
              anförs i motionen om att det ska införas en moderskapspresumtion
              för lesbiska som motsvarar dagens faderskapspresumtion. 6
            </item>
            <item xml:id="i-AXEAVtnNhHrhPjK3d4XBiU">
              Riksdagen tillkännager för regeringen som sin mening vad som
              anförs i motionen om att Sverige via Myndigheten för internationella
              adoptioner och i olika internationella sammanhang bör arbeta för
              ökade möjligheter till adoptioner för hbtq-personer.
            </item>
            <item xml:id="i-TcbXYAaUCnKB7LqQjRYwVY">
              Riksdagen tillkännager för regeringen som sin mening vad som
              anförs i motionen om att den statiska 18-årsgränsen för fastställelse
              av könstillhörighet bör tas bort.
            </item>
            <item xml:id="i-WPkAfbSCpkb65gSCyD1yNd">
              Riksdagen tillkännager för regeringen som sin mening vad som
              anförs i motionen om behovet av en ändring av namnlagen. 6
            </item>
            <item xml:id="i-D9d6FNhC7CYq3YgdQZNqnc">
              Riksdagen tillkännager för regeringen som sin mening vad som
              anförs i motionen om att Sverige bör vara mer aktivt i det internationella
              hbtq-arbetet. 8
            </item>
            <item xml:id="i-Q7LtbWveKj5D33A4Zgyz4S">
              Riksdagen tillkännager för regeringen som sin mening vad som
              anförs i motionen om vikten av hbtq-utbildning av ambassadörer
              och annan personal på Utrikesdepartementet. 3
            </item>
            <item xml:id="i-HrTtVGzDtWufK95tbbY8Ua">
              Riksdagen tillkännager för regeringen som sin mening vad som
              anförs i motionen om vikten av att aktivt stödja och träffa representanter
              för lokala hbtq-organisationer. 8
            </item>
            <item xml:id="i-KjaW8qH8dqaxRFgcFJ3aTB">
              Riksdagen tillkännager för regeringen som sin mening vad som
              anförs i motionen om att bistånd i större utsträckning bör kopplas
              till utveckling av hbtq-personers rättigheter. 8
            </item>
            <item xml:id="i-TK3JL1v7h5i1u8YE5KYTYX">
              Riksdagen tillkännager för regeringen som sin mening vad som
              anförs i motionen om vikten av en särskild konvention om mänskliga
              rättigheter för hbtq-personer. 8
            </item>
            <item xml:id="i-4mZFvBF1Ct23r1dV3X7Gyk">
              Riksdagen tillkännager för regeringen som sin mening vad som
              anförs i motionen om att Sverige bör engagera sig mer för att
              försäkra att EU-länder följer överenskomna principer för mötesfrihet
              för hbtq-personer. 8
            </item>
            <item xml:id="i-Hbfdciciz9n7HqAobBNfEQ">
              Riksdagen tillkännager för regeringen som sin mening vad som
              anförs i motionen om att Sverige ska verka för att hbtq-rättigheter
              ska vara inkluderade i de villkor som handlar om mänskliga rättigheter
              för nya medlemsländer i EU. 8
            </item>
            <item xml:id="i-NTWBwuEciXNHmoghZxVMmq">
              Riksdagen tillkännager för regeringen som sin mening vad som
              anförs i motionen om att Sverige ska vara mer aktivt inom EU för
              att stärka hbtq-personers rättigheter i såväl i medlemsländer
              som i de länder som söker medlemskap. 8
            </item>
            <item xml:id="i-6kJamHNX7wrpzyA3rZDny8">
              Riksdagen tillkännager för regeringen som sin mening vad som
              anförs i motionen om behovet av en översyn av utlänningslagen
              med anledning av de motstridiga formuleringar den innehåller när
              det gäller hbtq-personer. 7
            </item>
            <item xml:id="i-MYWBBQtCscVAPt2W5xfWjC">
              Riksdagen tillkännager för regeringen som sin mening vad som
              anförs i motionen om att regeringen bör ta initiativ till en översyn
              av Migrationsverkets styrningsproblem i syfte att säkerställa
              lagstiftarens intentioner i asylprocessen. 7
            </item>
            <item xml:id="i-2aM12xAUmiEnZc8Qau1Ssu">
              Riksdagen tillkännager för regeringen som sin mening vad som
              anförs i motionen om att regeringen bör ta initiativ till en särskild
              översyn av bedömningarna i fall som rör asylsökande homosexuella
              från länder där homosexualitet är kriminaliserat. 7
            </item>
            <item xml:id="i-Ff1agiZzQHjUaeMzo48jyd">
              Riksdagen tillkännager för regeringen som sin mening vad som
              anförs i motionen om att Migrationsverket och andra myndigheter
              som arbetar nära flyktingar ska höja sin hbtq-kompetens. 7
            </item>
            <item xml:id="i-VAm9mxrFzE7tdJZmWmkHYU">
              Riksdagen tillkännager för regeringen som sin mening vad som
              anförs i motionen om att alla flyktingar som kommer till Sverige
              på grund av förföljelse för sin sexuella läggning ska garanteras
              ett kompetent bemötande av svenska myndigheter och att de skäl
              som flyktingarna framför ska tas på allvar. 7
            </item>
          </list>
          <p xml:id="i-271FrybJLUjE2LCHp4fSh8">
            1 Yrkandena 1, 5 och 6 hänvisade till UbU.
          </p>
          <p xml:id="i-S1CDwLJELhuQzk69ebExbe">
            2 Yrkandena 7 och 9 hänvisade till KrU.
          </p>
          <p xml:id="i-Ry2Z9gk5wRZ3d9Nu82ZEQa">
            3 Yrkandena 10 och 24 hänvisade till KU.
          </p>
          <p xml:id="i-LocBJgd38V6rV97b9Bszv4">
            4 Yrkande 11 hänvisat till AU.
          </p>
          <p xml:id="i-NWGaEGUVyNg9ufQobUN1Ed">
            5 Yrkandena 12 och 14 hänvisade till JuU.
          </p>
          <p xml:id="i-9eZRMB2rbwBMsreRFrLv3n">
            6 Yrkandena 17, 19 och 22 hänvisade till CU.
          </p>
          <p xml:id="i-Cit6PiqiFfx6mrphQeyie3">
            7 Yrkandena 18 och 3135 hänvisade till SfU.
          </p>
          <p xml:id="i-GZoX6hAMCPUZHvEoDpUnx9">
            8 Yrkandena 23 och 2530 hänvisade till UU.
          </p>
        </div>
        <div xml:id="i-VMyrtTKA8pHXQ5gDLTHN2t" type="motContent">
          <head xml:id="i-Avzew5ysw65wzssD7BZwpV" type="h1">
            4 All kärlek är bra kärlek
          </head>
          <p xml:id="i-BrzkjsrtmgLRXNtJBXYcNA">
            Friheten att utforma sitt eget liv är en grundläggande mänsklig
            rättighet. Där ingår att kunna uttrycka sin kärlek, sexualitet
            och könsidentitet hur personen än själv väljer att definiera dessa
            utan rädsla för fördomar och diskriminering. Rätten till självbestämmande
            och identifikation är också en demokratifråga. Demokrati handlar
            inte bara om politiska rättigheter och åsiktsfrihet, det handlar
            också om samma rätt att uttrycka sin kärlek, sexualitet och könsidentitet.
            Under många år har människor som är homo-, bisexuella eller transpersoner
            kraftigt förtryckts i Sverige. Det kan idag kännas absurt att
            tänka på att homosexualitet länge varit förbjudet i Sverige och
            ända fram till 1979 ansågs vara en sjukdom. Få personer vågade
            stå för sin kärlek eller sexualitet och det var först i slutet
            av 1980-talet som några offentliga personer för första gången
            vågade träda fram. Sedan dess har mycket hänt.
          </p>
          <p xml:id="i-WFW2nnr81GagUuQ5UwetLo">
            Miljöpartiet de gröna har under åren återkommande motionerat
            om hbt-frågor, och det är glädjande att många av de förslag till
            förbättringar vi drivit har kunnat bockas av. Vi har äntligen
            fått könsneutrala äktenskap. Sterilisering och andra omoderna
            och inhumana krav vid könskorrigering är på väg att tas bort.
            Heteronormen ses allt oftare som ett problem, och attityder gentemot
            hbtq-personer har i många fall förändrats till det bättre. Inte
            bara lesbiska par utan även ensamstående kvinnor ska kunna få
            assisterad befruktning i Sverige och inte längre behöva åka till
            Danmark. Miljöpartiet välkomnar också att värdmödraskap ska utredas.
            Samtidigt kvarstår mycket politiskt arbete innan vi har ett samhälle
            fritt från diskriminering, utanförskap och kamp mot byråkratin
            för hbtq-personer.
          </p>
          <head xml:id="i-3kNS2a5ZFtwVBQTGqJHorM" type="h2">
            4.1 Attityder och bemötande
          </head>
          <p xml:id="i-FmdMtmAD7bRtFeNykxre3F">
            I lagstiftningsväg har mycket gjorts det senaste decenniet för
            att verka för lika rättigheter och även opinionsmässigt finns
            ett starkt stöd för detta. Människors attityder i vardagen är
            dock fortfarande väldigt olika, förhoppningsvis mest beroende
            på osäkerhet och okunskap om hur de bör agera. Fortfarande kan
            många hbtq-personer vittna om diskriminering, okunskap och dåligt
            bemötande, ibland dagligen, inom bland annat vård, skola och andra
            offentliga instanser beroende på deras sexuella läggning eller
            könsuttryck. Vi anser att bästa sätt att förändra detta är att
            höja kunskapen genom utbildning och information, att ställa krav
            på att tydliggöra hur myndigheter, arbetsgivare och andra arbetar
            med frågorna och att stärka möjligheterna till att anmäla och
            få upprättelse.
          </p>
          <head xml:id="i-Pc2WJUPdnR8qYbYGoTSLY" type="h2">
            4.2 Vård och omsorg
          </head>
          <p xml:id="i-3bp2FUKXc4bxZ1H1rFuNMf">
            Att personal som arbetar inom vård och omsorg har hbtq-kompetens
            är väldigt centralt såväl för bemötande som innehåll i vården.
            Grundläggande är förstås vad som lärs ut på utbildningarna, till
            exempel läkar-, sjuksköterske-, socionom- och psykologutbildningarna.
            I den befintliga, fem och ett halvt år långa läkarutbildningen,
            följt av 1821 månaders allmäntjänstgöring och fem års specialistutbildning,
            kan undervisning i hbtq-frågor utgöras av en frivillig föreläsning
            på grundutbildningen. Många hbtq-personer som varit patienter
            kan vittna om stor okunskap på vårdens alla nivåer. Idag finns
            inga krav på hbtq-kunskaper för att få examen.
          </p>
          <p xml:id="i-QNCPbSgX3QJCDqDLDyGvG6">
            Den fortbildning som idag finns inom vården sker i huvudsak på
            initiativ av frivilliga organisationer (som RFSL) och enstaka
            medarbetare (så kallade eldsjälar). Det förekommer dock nu att
            kommuner och landsting på olika sätt medvetandegör sin personal.
            Någon strukturell form för kompetensförhöjning finns dock inte.
            En allmän kompetenshöjning inom hbtq bland gynekologerna på Södersjukhuset
            i Stockholm har exempelvis kommit till stånd enbart för att en
            enda hbtq-kunnig individ har ordnat kurser och seminarier.
          </p>
          <p xml:id="i-QBJ3vFc9Eamvd1LE8bDtDw">
            Enskilda personer har på liknande sätt fått till stånd en särskild
            mottagning för lesbiska och bisexuella kvinnor på samma sjukhus.
            Privata och lokala initiativ ska givetvis uppmuntras och stödjas,
            men hela ansvaret för fortbildning och information bör inte överlåtas
            till volontärer och eldsjälar. Idag avgör förekomsten av frivilliga
            initiativ hur människor blir bemötta i sitt landsting. Patienten
            har idag ingen bättre garanti för ett kompetent bemötande än hoppet
            om att det finns en lokal bög eller flata som sett till att utbilda
            sina kollegor, som i fallet Södersjukhuset. På det här området
            behövs både mainstreaming och särskilda enheter i kombination.
          </p>
          <p xml:id="i-4ziTFvSV4vUzmS7RyyriA7">
            När det gäller sjukvård är specialmottagningar nödvändiga för
            att snabbt kunna ackumulera och sprida kompetens, som Venhälsan
            för homosexuella män i Stockholm där ny kunskap på området snabbt
            samlas och sprids till andra mottagningar för sexuellt överförbara
            sjukdomar. Mycket kunskap på ett ställe rinner över så att alla
            lär sig lite mer och den totala kunskapsnivån ökar. Å andra sidan
            ska inte, som idag händer, alla homosexuella män i Stockholm per
            automatik hänvisas till Venhälsan för att ta några prover. Det
            är alltså viktigt att kompetensen att möta hbtq-personer finns
            överallt inom vården. Inom till exempel äldreomsorgen finns idag
            ingen beredskap för att möta äldre hiv-positiva.
          </p>
          <p xml:id="i-G9VsBfxmM5PXZbCXfixQge">
            Vi anser att regeringen bör återkomma med ett förslag på hur
            hbtq-kunskap ska tillförsäkras i vården. Det är till exempel viktigt
            att högskoleutbildningarna höjer hbtq-kompetensen hos läkare,
            sjuksköterskor, socionomer och psykologer och att kunskap inom
            hbtq ingår i respektive examen. Fortbildning och kompetenshöjande
            insatser behöver göras inom hela vårdsektorn.
          </p>
          <head xml:id="i-LEQdGG72d8Prfc47XzGDo5" type="h2">
            4.3 Certifiering
          </head>
          <p xml:id="i-XzfHynmFXGFNXbG3fVLBGh">
            Länge skedde den enda fortbildningen i hbtq-frågor i vården enbart
            på initiativ av frivilliga organisationer och lokala eldsjälar.
            Arbetsgivaren hade tur om det fanns en lesbisk person i personalgruppen
            på vårdenheten och som dessutom var tillräckligt stridbar för
            att hävda att verksamheten måste omarbetas för att passa alla.
            Det har dock hänt en del, och sedan 2008 har hbtq-certifiering
            dykt upp som ett begrepp. Hittills har det varit något som RFSL,
            Riksförbundet för homosexuellas, bisexuellas och transpersoners
            rättigheter, erbjuder. Certifieringen betyder ett synliggörande
            av att en organisation arbetar strategiskt utifrån ett hbtq-perspektiv,
            såväl för anställda som i bemötandet av kunder, klienter och patienter.
            Certifieringsarbetet innebär ett åtagande där en överenskommen
            genomförandeplan, som innefattar utbildningsinsatser och annat
            internt utvecklingsarbete, ska följas. Bland de organisationer
            som blivit hbtq-certifierade finns olika ungdomsmottagningar,
            barnavårdscentraler, vårdcentraler och folktandvårdsmottagningar.
            Miljöpartiet menar att detta är ett mycket bra och metodiskt arbetssätt
            som verkligen kan uppnå förändrade attityder och även verksamhet.
            Det synliggör en ambition för omgivningen och givetvis borde målet
            vara att varenda enhet skulle vara hbtq-certifierad eller åtminstone
            ha en tydlig policy som den arbetar efter och följer upp. Det
            vill vi ge regeringen tillkänna.
          </p>
          <p xml:id="i-RFKzEX5sWDnFiF3eBmNQzx">
            Den negativa uppmärksamhet som till exempel förskolor med hbtq-certifiering
            till viss del fått där människor med fördomar misstolkar både
            syfte och innehåll skulle snabbt dö ut om varje enhet var tydliga
            med hbtq-kunskap och en inriktning på verksamheten som är till
            för alla människor och garanterat icke-diskriminerande.
          </p>
          <head xml:id="i-8n9HV6W7oybpACYzkCcDU9" type="h2">
            4.4 Speciella mottagningar
          </head>
          <p xml:id="i-VRNCztrBZSofcLhL5mKJX">
            På vårdområdet vill Miljöpartiet se en mainstreaming med hbtq-kompetens
            i all verksamhet. Men det är också viktigt att det kombineras
            med särskilda specialmottagningar när det finns behov av det.
            Mycket kunskap på ett ställe rinner över så att alla lär sig lite
            mer och den totala kunskapsnivån ökar. Det är viktigt att det
            finns särskilda enheter som snabbt kan ackumulera och sprida kompetens.
            Ett exempel är Venhälsan för bi- och homosexuella män i Stockholm
            där ny kunskap på området snabbt samlas och sprids till andra
            mottagningar för sexuellt överförbara sjukdomar.
          </p>
          <p xml:id="i-5JvQruhrv6a1GBhBnEbupQ">
            Det är däremot mycket viktigt att inte alla på grund av sin sexualitet,
            könsidentitet eller könsuttryck per automatik hänvisas till särskilda
            kliniker eller enheter.
          </p>
          <head xml:id="i-5SygZcH3hPaZPDE9jsL3Fm" type="h2">
            4.5 Profilboenden
          </head>
          <p xml:id="i-P8tMPhjqmEv1XktgHZE3hF">
            Att äldreboende med hbtq-profil är på gång tycker Miljöpartiet
            är mycket positivt. Det är en viktig trygghetsfråga att i det
            fortfarande påfallande heteronormativa samhället som vi lever
            i att kunna välja en boende- och omsorgsform där personen känner
            sig helt trygg med att kunna vara den hen är. Lika självklart
            som det är bra att kunna få välja för den som vill, lika självklart
            är att inte alla ska hänvisas dit, eller att det minskar behovet
            och kravet på att all omsorg behöver kunna bemöta alla människor
            på ett bra och respektfullt sätt vilket kräver hbtq-kunskap, gärna
            i certifieringsform. Detsamma gäller givetvis i hög grad även
            för de personer med funktionsnedsättning som är beroende av vård,
            omsorg och ibland särskilda boendeformer.
          </p>
          <head xml:id="i-4TpwhkcBNcK7EpvAPKnypR" type="h2">
            4.6 Smittskyddslagen
          </head>
          <p xml:id="i-CxjKxvjcVAGvfeW2iwp1pZ">
            Idag har hivpositiva en plikt att upplysa en eventuell partner
            om sin medicinska status. Förutom att det är väldigt svårt att
            leva upp till lagen medför den rent praktiskt att många hivpositiva
            är rädda för att bli anmälda (eftersom det oftast inte finns några
            vittnen till eller dokumentation av sådana samtal) av sin före
            detta (bittra, arga, svartsjuka) partner. Denna plikt ger också
            den hivpositiva partnern hela ansvaret i en potentiellt smittspridande
            situation, medan det rimliga är att alla människor, hivnegativa
            som hivpositiva, har hundra procent ansvar för sin egen hälsa.
            Lagen lägger allt ansvar på en person och friar övriga. Dessutom
            visar forskning att de flesta som smittar andra inte själva vet
            om att de bär på viruset.
          </p>
          <p xml:id="i-2nQAPSZ8286HWLQ6SDbt3E">
            Lagen är alltså relativt verkningslös ur medicinsk synvinkel
            samt dålig som ideologisk markering och bör därför ses över. Miljöpartiet
            vill därför att informationsplikten avskaffas.
          </p>
          <p xml:id="i-6XpyQXjG79Ftyw6FaFGiBw">
            Även andra delar av smittskyddslagen och hur den diskriminerande
            drabbar hivpositiva behöver ses över, såväl när det gäller straff
            som isolering. Detta vill vi ge regeringen till känna.
          </p>
          <p xml:id="i-5Qmi3BwbzQHTZDZyuZmM4U">
            FN:s organ för hiv/aids-frågor Unaids har riktat skarp kritik
            mot Sverige och andra länder som tillämpar straffrättsliga åtgärder
            mot dem som överför eller utsätter andra för risken att få hiv.
            Det finns ingen forskning som stöder att en bred tillämpning av
            strafflagstiftning förhindrar hivöverföring, utan snarare riskerar
            detta att undergräva de mänskliga rättigheterna. Unaids har uppmanat
            länder att begränsa kriminaliseringen till fall av avsiktlig överföring,
            det vill säga till när en person känner till sin hivpositiva status
            och utför handlingar i avsikt att överföra hiv och faktiskt gör
            detta. Internationellt existerar det en bred samsyn om att det
            aldrig bör förekomma tvång i arbetet med hiv. Det är främst framgångsrik
            hiv-prevention samt väl utbyggda möjligheter till testning som
            är framgångsrika vägar för att minska antalet hivöverföringar.
            Testning, vård och behandling måste ske på frivillig väg istället
            för genom tvång och repressalier. Dagens lagstiftning kan få en
            motsatt effekt där en del väljer att inte testa sig då de vet
            vilka långtgående konsekvenser ett positivt provsvar kan få.
          </p>
          <head xml:id="i-KGodSoToPqNQcZneidc5Xw" type="h2">
            4.7 Skolan
          </head>
          <p xml:id="i-QWtz8nMMdr9n6BBroT1CVs">
            Skolan är en av samhällets viktigaste normskapande instanser.
            Skolgången kan också vara en väldigt jobbig tid för den som av
            något skäl betraktas som avvikande i andras ögon. Det har hänt
            en hel del på området. Till exempel regleras arbetet mot diskriminering
            och kränkande behandling sedan 2009 i både diskrimineringslagen
            och skollagen. Både förskola och skolan ska varje år upprätta
            en likabehandlingsplan och en årlig plan mot kränkande behandling.
            Det finns bra verktyg för detta via DO:s hemsida.
          </p>
          <p xml:id="i-FaGYfhmiBmasi6AMaQ8zs1">
            Skolinspektionen har tillsynsansvar. Skolverket har våren 2012
            kommit med allmänna råd för arbetet mot diskriminering och kränkande
            behandling. Då ansvaret för det pedagogiska arbetet ligger hos
            varje rektor eller förskolechef är det viktigt att de arbetar
            aktivt med att se till så att lärare och elever har tillgång till
            skolmaterial där hbtq-frågor behandlas på ett icke-diskriminerande
            sätt. Ansvaret ligger därmed på rektorerna och förskolecheferna
            att se till så att läromaterialet är modernt och uppdaterat, och
            att inte heteronormen är genomgående i undervisningsmaterialet.
          </p>
          <p xml:id="i-SVaDhqgRfE3gkviFDKm9E9">
            Det finns alltså numera både regelverk och stöd, men det gäller
            att det efterföljs även i praktiken. Vi menar att samhället behöver
            försäkra att unga hbtq-personer ska mötas av en icke-heteronormativ
            skola. Skolinspektionen har fram tills nu inte gjort någon särskild
            genomgång av arbetet mot diskriminering och kränkande behandling,
            något vi anser bör göras. Efter att de allmänna råden varit i
            kraft en tid bör Skolinspektionen ges i uppdrag att se över situationen
            för hbtq-personer i skolan och heteronormativiteten i undervisningen.
            Det vill vi ge regeringen tillkänna.
          </p>
          <p xml:id="i-SF4FVLzHo2giR9tpmHyTgX">
            Viktigt är också särskilda projekt och initiativ, till exempel
            HBT&amp;Heder, som drivs av RFSL och är en stödsida för unga hbt-personer
            utsatta, eller i riskzonen, för hedersrelaterat våld. Projektet
            Under ytan som drevs i samma konstellation om att förstå och förändra
            normer och värderingar i skolan avslutades visserligen 2008, men
            det finns fortfarande material att beställa och arbeta med. En
            nyckelfråga är förstås också att elever på lärarhögskolan får
            tillräcklig obligatorisk undervisning i hbtq-frågor. Vi anser
            att det bör tillförsäkras. Det vill vi ge regeringen tillkänna.
          </p>
          <head xml:id="i-Qi6hmCkhQcwXYuJrZUHMjH" type="h2">
            4.8 Träffplatser att kunna vara sig själv på
          </head>
          <p xml:id="i-XVQHusQNzZJMS3cXjXJoLG">
            Unga hbtq-personer måste ha rätt till frizoner där alla kan få
            vara sig själva. Det är inte minst viktigt med tanke på vad Ungdomsstyrelsen
            presenterat i en rapport. I den framkommer att unga homosexuella,
            bisexuella, transpersoner samt personer som är osäkra på sin läggning
            eller könsidentitet har en sammantaget sämre hälsa i jämförelse
            med befolkningen i övrigt. 1 Det handlar inte minst om den psykiska
            hälsan. Bland ungdomar mellan 16 och 29 år uppgav 11 procent av
            de homo- och bisexuella männen och 25 procent av kvinnorna att
            de någon gång försökt ta sitt liv. Bland unga transpersoner är
            siffran hela 27 procent. Det är alarmerande siffror.
          </p>
          <p xml:id="i-WBAiGYJhEXGcQHcYAbvEwh">
            Unga hbtq-personer utsätts i högre grad än andra unga för kränkande
            behandling, våld och hot om våld både utom och inom familjen.
            Att ha tillgång till en frizon där hen kan känna sig trygg och
            slippa bli ifrågasatt på grund av sin sexuella läggning, könsidentitet
            eller könsuttryck är därmed livsviktigt.
          </p>
          <p xml:id="i-YZmiLdvRfumaExJop7GNzi">
            Utöver hbt-certifierade ungdomsgårdar finns det därför ett behov
            av särskilda träffplatser eller ungdomsgårdar för unga hbtq-personer.
            Bra exempel på riktade mötesplatser är Café BFree som startades
            våren 2007 av Karlstads kommun, HaBiTatQ som drivs av Malmö kommun
            och RFSL och hbtq-platsen Egalia som drivs av RFSL Stockholm och
            delfinansieras av Stockholms stad. Det är viktigt att sådana träffplatser
            inte bara finns i storstäderna, eftersom behovet finns över hela
            landet.
          </p>
          <p xml:id="i-3mKEjmcqs4v7Aq6Ub6wbvb">
            Som ung hbtq-person, ny i sin identitet, kan personen ofta ha
            det tufft på mindre orter där hen kan uppleva att alla pratar
            om en. Vuxna hbtq-personer söker sig gärna till storstäderna på
            grund av möjligheten till anonymitet och att fler människor som
            lever på olika sätt finns i storstäderna. Det är därför en utmaning
            för alla kommuner att hitta sätt för unga hbtq-personer att känna
            sig trygga. Att samarbeta med RFSL och föreningslivet i övrigt
            på orten runt frågan är också mycket viktigt.
          </p>
          <head xml:id="i-BLBBRzi9njoqJwAA884HLu" type="h2">
            4.9 Andra offentliga instanser
          </head>
          <p xml:id="i-BwyMiwUdXaxyYDzSogMKCQ">
            Trycket på kompetensutbildning i hbtq-frågor ökar, och det har
            lyckligtvis hänt en del. Exempelvis inom Försäkringskassan och
            socialtjänsten vars inställning och bemötande har stor betydelse
            för människors privatliv. Det finns ingen generell utbildning,
            fortbildning eller kompetenshöjning av personalen på socialtjänsten
            och försäkringskassan, men dock görs satsningar. Att till exempel
            mötas av blanketter som är uppenbart heteronormativa med rutor
            för mamma och pappa kan upplevas som diskriminerande. Mycket har
            rensats bort och gjorts om i blankettväg men det krävs att det
            finns en organisatorisk koll av detta på samtliga av landets myndigheter.
          </p>
          <p xml:id="i-LTFfpoUfRPgp9oMZe8nte8">
            Påfallande viktigt är till exempel att det inte är ett heteronormativt
            perspektiv i utredningar rörande individer inom socialtjänsten.
            Det finns numera exempel på mycket bra utredningar, men det är
            inte självklart vilket bemötande en hbtq-person får vid kontakt
            med myndigheter. Det är angeläget att personal inom socialtjänst,
            Försäkringskassan och andra institutioner fortsätter att utbildas
            och fortbildas för att höja sin hbtq-kompetens. Det vill vi ge
            regeringen tillkänna.
          </p>
          <p xml:id="i-FSmcVaU83m4L6z95MxSN9s">
            Att socialstyrelsen sedan 2012 har en intern hbt-samordnare är
            välkommet. Utgångspunkten är enligt myndigheten att hbt-frågor
            ska bevakas och beaktas i det arbete som sker i myndigheten, exempelvis
            vid normering och tillsyn.
          </p>
          <p xml:id="i-6RYT26ndx2DWy1G62nYFED">
            Socialstyrelsens egen hbtq-kompetens måste också vara hög för
            att kunna bevaka att inte det heteronormativa perspektivet är
            förhärskande i verksamheten. En samordnare kan inte göra under,
            men förhoppningsvis kanske kunna sätta fingret på problem som
            behöver lyftas fram på ett mer genomgripande sätt.
          </p>
          <head xml:id="i-G2U4D3sxXJ2eAoXg9hHX7Y" type="h2">
            4.10 Idrottsrörelsen och andra ideella organisationer
          </head>
          <p xml:id="i-2JKxGPRLiWA7sfWHJ2u97X">
            Den största folkrörelsen i Sverige är den samlade idrottsrörelsen
            med dryga tre miljoner medlemmar. Nästan alla unga människor passerar
            här under sin uppväxt, vilket gör att den tillsammans med skolan
            är verkligt viktig för den sociala fostran.
          </p>
          <p xml:id="i-W8uBfxRVxosmPyJ3HxTjmC">
            Det är därför helt centralt att idrottsrörelsen, på samma sätt
            som skolan, arbetar målmedvetet och aktivt med hbtq-frågor. Ingen
            diskriminering av sexuell läggning ska få förekomma. Givetvis
            är det ett misslyckande om en så viktig instans för unga människors
            sociala fostran förmedlar och stärker ett förakt för icke-heterosexuella.
          </p>
          <p xml:id="i-6jyNAbNKLAztCUJqxPW6U5">
            Det är dock ingen hemlighet att diskriminering förekommer. Attityden
            inom vissa idrottsförbund har av vissa upplevts som väldigt homofob.
            Att en viss typ av språk och jargong förekommer i omklädningsrum
            eller på träningar behöver uppmärksammas betydligt mer än vad
            det görs nu då detta kan leda till att många pojkar och flickor
            blir djupt kränkta och förtryckta.
          </p>
          <p xml:id="i-DVxJcmVCZqRUankNhXaUBT">
            Att påtagligt få har kommit ut i idrottsvärlden talar sitt tydliga
            språk, särskilt inom vissa grenar och kanske framför allt på herrsidan.
            Det skulle kunna vara det omvända, tydliga förebilder som visar
            att det är ok att vara hbtq-person och att det är något att vara
            stolt över.
          </p>
          <p xml:id="i-MLEnEB29118r1SU5rfsU5N">
            Precis som inom andra delar av samhället sker dock även här en
            förändring. Riksidrottsförbundet är sedan en längre tid medvetet
            om problemen och tog för ett antal år sedan fram en policy och
            en handlingsplan mot diskriminering och trakasserier på grund
            av sexuell läggning för att uppmärksamma hbtq-personers situation
            inom idrottsrörelsen. År 2012 genomförs också en studie i samarbete
            med RFSL och RFSL ungdom som ska kartlägga attityder hbtq-personer
            möter i idrottsvärden. Det är den största satsning som gjorts
            på hbtq-frågor och också det största forskningsprojektet som Riksidrottsförbundet
            gör 2012. Tanken är att projektet ska mynna i en rad förslag som
            ska göra att idrottsvärlden på allvar ska inkludera alla. Det
            är välkommet. Hittills har det inte bara handlat om enskilda hbtq-personer
            som finns och diskrimineras inom idrottsrörelsen, utan om de attityder
            som florerar inom rörelsen. Och problemen finns sällan främst
            på central utan på lokalnivå. Det är viktigt att idrottsrörelsens
            ledare påminns om sin egen position som fostrare och spridare
            av attityder och att diskussionen om hbtq lyfts upp och blir seriös.
          </p>
          <p xml:id="i-MinkJDuapAkb1Mmh4RQqnC">
            Idag finns inga konsekventa krav på anti-diskriminerande motprestationer
            för klubbarnas ekonomiska bidrag från stat, kommun och landsting.
            Det anser vi är nödvändigt. Vi menar att alla klubbar som vill
            ha ekonomiskt stöd från det allmänna bör utarbeta en hbtq-policy
            och en handlingsplan för att hantera diskriminering. Det vill
            vi ge regeringen tillkänna.
          </p>
          <p xml:id="i-56BYDF4xEi1S2YEBPW22oC">
            De allra flesta ledare och tränare erbjuds idag ingen utbildning
            för att kunna få eller höja sin hbtq-kompetens, vilket givetvis
            är mycket olyckligt, eftersom chansen att de ska upptäcka diskrimineringen
            därmed blir mindre.
          </p>
          <p xml:id="i-A3nP1aBvFzczCdZJsMD6nU">
            Att idrottsvärlden i jämförelse med andra offentliga arenor har
            så få öppna hbtq-personer på alla nivåer är symptomatiskt. Tystnad
            är också ett uttryck för diskriminering, liksom den svårighet
            som idrottsstjärnor som kommit ut har beskrivit.
          </p>
          <p xml:id="i-9b5X9W7b1qGhsgyAu4kYqi">
            Idrottsrörelsen har haft lite av en särställning, men även andra
            ideella organisationer behöver skärskådas på samma sätt. Är det
            få eller inga inom rörelsen som är öppna hbtq-personer? Hur ser
            den interna policyn ut, i teorin och hur fungerar det i praktiken?
            Krav bör ställas på motsvarande sätt i samband med ekonomiska
            bidrag från stat, kommun och landsting.
          </p>
          <head xml:id="i-GBuy9zd21DAZDmGSdMY3C3" type="h1">
            5 Hatbrott, hetsbrott och diskriminering
          </head>
          <p xml:id="i-6pZv7aCM1vFAx2yeU8woVt">
            Ett hatbrott mot en hbtq-person är ett brott som begås för att
            förövaren identifierar offret som homosexuell, bisexuell eller
            transperson. I lagstiftningen finns en straffskärpningsregel i
            brottsbalken 29 kap. 2 § 7 enligt vilken brott med motiv att kränka
            någon på grund av ras, hudfärg, nationalitet, etniskt ursprung,
            trosbekännelse eller sexuell läggning kan straffas hårdare än
            brott utan kränkningsmotiv. Enligt Brottsförebyggande rådet har
            den självrapporterade utsattheten för hatbrott som är homofobiskt
            motiverad legat stabil sedan 2009, men brotten uppges oftare vara
            polisanmälda. När det gällde plats skedde 21 procent av hatbrotten
            2011 på allmän plats och 14 procent på internet. Ungefär lika
            vanligt var att det skedde i eller i anslutning till den utsattes
            hem (13 procent). Arbetsplatsen kom på fjärde plats med 8 procent.
          </p>
          <p xml:id="i-KiemqTUuNG71FLcPyLfZoc">
            Eva Tiby, kriminolog som forskat om hatbrott har tillsammans
            med andra forskare inom området, har betonat att hatbrott inte,
            med några få undantag, handlar om enskilda galningar utan om en
            struktur av förakt och fördomar. Det finns en bredd 2 och systematik
            i hatbrotten som gör att de inte kan förklaras med de individuella
            förövarnas homofobi. Våldsverkaren i nazistuniform hör till undantagen,
            istället framträder granntanten, arbetskamraterna eller killgänget
            som går förbi en krogkö som de vanligaste förövarna.
          </p>
          <p xml:id="i-HJv533UNhjM5rKGSDrYtZd">
            Hatbrotten mot hbtq-personer är ett strukturellt fenomen. Brotten
            kan även betecknas som budskapsbrott, det vill säga att de riktas
            mot många fler än det enskilda offret. Brotten är också instrumentella
            på så sätt att de syftar till att inskränka människors beteende
            och valfrihet, vilket också lyckas: studier visar att människor
            som varit utsatta för hatbrott blir mindre öppna och mer rädda
            under lång tid efteråt. Att hatbrotten har ett budskap och är
            instrumentella brott gör att de har en djupare träffyta på demokratin
            än andra brott. Straffskärpningsregeln fungerar inte alltid. Eller
            rättare sagt: det faktum att offret varit just homosexuell har
            i många fall räknats som en förmildrande omständighet när förövaren
            ställts inför rätta. Detta gäller fall av misshandel, dråp och
            mord där förövaren fått eller trott att han fått en sexuell invit
            av offret. Ibland har det räckt med en blick eller farhågan om
            en kommande invit eller bara känslan av att offrets homosexualitet
            i sig skulle innebära en sexuell invit. Straffskärpningsregeln
            blir en straffmildringsregel i samma stund som ett homosexuellt
            närmande i praktiken utgör en juridiskt förmildrande omständighet
            på det våldsbrott det utlöser.
          </p>
          <p xml:id="i-GXvAAXbE2bzX79bh7AUhaj">
            Det finns flera rättsfall där homosexuella inviter setts som
            förmildrande omständigheter när domstolarna ska bestämma brottsrubricering
            och strafflängd, det mest kända är kanske mordet på ishockeyspelaren
            Peter Karlsson 1995. Peter Karlsson råkade ragga på fel kille,
            en 19-årig nazist, och dödades med 64 knivhugg. Förövaren dömdes
            för dråp och inte mord för dessa 64 knivhugg, eftersom brottet
            hade föregåtts av ett raggningsförsök. Högsta domstolen kallade
            det för en en allvarlig provokation där offret genom sitt beteende
            försatt förövaren i ett tillstånd av okontrollerat ursinne. För
            att helt eliminera hatbrotten mot hbtq-personer krävs en attitydförändring.
            Den dag då det enbart är pinsamt att begrunda, irritera sig och
            gå igång på sina medmänniskors högst privata kärleksliv och val
            av partner har vi inga hatbrott riktade mot hbtq-personer.
          </p>
          <head xml:id="i-B9sbxDNqwVjim3E1uuzmsS" type="h2">
            5.1 Transpersoner bör omfattas av hatbrotts- och hetslagstiftningen
          </head>
          <p xml:id="i-NaairhsbcMFrhsXcaXWVTE">
            Grunden för diskrimineringen av transpersoner är inte relaterad
            till sexualitet, som hos homo- och bisexuella, utan till könsidentitet
            och könsuttryck. Transpersoner är en grupp som idag är utsatt
            för såväl fördomar och missaktning som hat och hets. Trots detta
            utgör inte en gärningsmans syfte att kränka brottsoffret på grund
            av hans eller hennes könsidentitet eller könsuttryck en grund
            för att betrakta brottet som hatbrott. En sådan klassificering
            av brottet möjliggör en straffskärpning. Miljöpartiet menar att
            könsuttryck eller könsidentitet bör föras till den uppräkning
            i 29 kap. 2 § brottsbalken som idag innehåller ras, hudfärg, nationellt
            eller etniskt ursprung, trosbekännelse och sexuell läggning.
          </p>
          <p xml:id="i-KvgGt4HSXRGtRJXcUtpzfr">
            Av samma skäl bör brottet hets mot folkgrupp utvidgas till att
            även omfatta hot och missaktning mot gruppen transpersoner. Förtydliganden
            behöver göras även i grundlagarna för att otvetydigt omfatta transpersoner
            såsom andra.
          </p>
          <head xml:id="i-2JxxhoZCGzQXosuMsT57C5" type="h2">
            5.2 Åtgärder mot diskriminering
          </head>
          <p xml:id="i-PLnnBmmdPkwqzwWGZcCcdd">
            Att skyddas mot diskriminering är en mänsklig rättighet. Glädjande
            är att lagskyddet mot diskriminering har förbättrats i Sverige.
            I den civilrättsliga diskrimineringslagen från 2009 finns mycket
            tydliga skrivningar inte bara mot diskriminering på grund av sexuell
            läggning utan också när det gäller könsöverskridande identitet
            eller uttryck. I lagtexten specificeras tydligt: att någon inte
            identifierar sig som kvinna eller man eller genom sin klädsel
            eller på annat sätt ger uttryck för att tillhöra ett annat kön.
          </p>
          <p xml:id="i-4HAj94auaAGYunFQQ2Sdff">
            Likaså har förstärkningar gjorts i grundlagen. År 2010 förtydligades
            regeringsformen och säger numera att en lag eller annan föreskrift
            inte får innebära att någon missgynnas därför att han eller hon
            tillhör en minoritet med hänsyn till etniskt ursprung, hudfärg
            eller annat liknande förhållande eller med hänsyn till sexuell
            läggning (RF 2 kap. 12 §). Här sägs även att lag eller föreskrift
            inte får innebära att någon missgynnas på grund av sitt kön såvida
            inte föreskriften utgör ett led i strävanden att åstadkomma jämställdhet
            mellan män och kvinnor eller avser värnplikt eller motsvarande
            tjänsteplikt (RF 2 kap. 13 §). Förändringarna är bra men hur det
            ser ut i verkligheten är en annan sak. Vi menar att Sverige måste
            säkerställa att vi har ett rättsskydd som inte bara är en papperskonstruktion
            utan i praktiken erbjuder ett effektivt rättsmedel för den som
            drabbas.
          </p>
          <p xml:id="i-QZCEut4TRBrLorMWLR9EwB">
            Ett effektivt diskrimineringsskydd syftar inte bara till att
            kompensera och ge upprättelse till den som drabbas. Den fyller
            i allra högsta grad en handlingsdirigerande funktion. Den arbetsgivare,
            restaurangägare eller skolledare som vet att avsiktlig eller oavsiktlig
            diskriminering riskerar att kosta henne hundratusentals kronor
            kommer att noggrant se till att så inte sker.
          </p>
          <p xml:id="i-Xp7trcj12W5Pqarg3wFWfe">
            För att stärka det förebyggande diskrimineringsarbetet behöver
            arbetsgivare och utbildningsansvariga bli skyldiga att förebygga
            diskriminering utifrån alla diskrimineringsgrunder.
          </p>
          <head xml:id="i-YKNzJhCZqSjJikExJmLf54" type="h2">
            5.3 Skapa reella möjligheter för enskilda aktörer att driva diskrimineringsmål
          </head>
          <p xml:id="i-9PbR8KXuK5VXCYaW4waoGS">
            Diskrimineringsombudsmannen har nyligen framfört att myndighetens
            uppdrag behöver ändras. DO ser en viktig funktion i att driva
            diskrimineringsmål som är principiellt viktiga. I övrigt kan de
            svårligen driva alla de mål som skulle behöva drivas och samtidigt
            ägna sig åt främjandearbete. 3 Miljöpartiet menar att detta är
            fel och att det i stället av olika skäl behövs nytänkande i frågan
            om hur diskrimineringsmål drivs i Sverige.
          </p>
          <p xml:id="i-H2xwdmJbcdrwtVFueEdyGR">
            Den som anser sig diskriminerad, men inte vill ha eller av andra
            anledningar inte får stöd av Diskrimineringsombudsmannen eller
            fackförening har idag i praktiken mycket små möjligheter att på
            egen hand driva sin fråga i domstol. På samma sätt har de antidiskrimineringsbyråer
            som finns över landet små möjligheter att i praktiken ta en tvist
            till domstol. Vid en förlust löper parten risken att få stå för
            motpartens rättegångskostnader som med lätthet uppgår till 100
            000 kronor eller mer. Den risken ska vägas mot att utdelningen
            i form av utdömt skadestånd vid vinst blir lägre. Till detta kommer
            att utsikterna att vinna inte är så stora. DO och till viss del
            fackförbunden har i praktiken monopol på att driva diskrimineringsprocesser.
            Visserligen är det svenska ombudsmannasystemet ett kraftfullt
            vapen mot diskriminering, men det finns ändå flera skäl till att
            skapa reella möjligheter för privata aktörer att processa i diskrimineringsmål.
          </p>
          <p xml:id="i-BjVBxpy3e9AqFix3MeLZH9">
            DO:s resurser är begränsade. Det är inte rimligt att en diskriminerad
            persons möjlighet att få rätt i domstol är avhängigt av att det
            finns tjänstemän som har tid att ta sig an ärendet. Det finns
            sedan tidigare exempel på hur anmälningar har hunnit bli preskriberade
            innan DO har hunnit ta sig an dem. Det är också möjligt att en
            person som blivit diskriminerad av någon anledning inte vill vända
            sig till DO. Anledningen kan vara dåliga erfarenheter eller dåligt
            bemötande.
          </p>
          <p xml:id="i-VPwVdfXu5iJSxoiEZvXuyN">
            Slutligen finns det ett egenvärde i att fler aktörer processar
            i diskrimineringsmål. Den dynamik, i form av sund konkurrens och
            samverkan, som kan förväntas uppstå mellan DO, diskrimineringsbyråer
            och andra aktörer kommer att driva fram en skarpare processföring
            och bättre prejudikat. Miljöpartiets grundsyn är att det finns
            ett egenvärde i att medborgarna inte alltid vänder sig till staten
            när något är fel, utan att det finns verktyg i samhället för att
            ta sig an problem på egen hand.
          </p>
          <head xml:id="i-B7eoFw85VpqwZ6JRJ7GeCn" type="h2">
            5.4 Ökad hbtq-kompetens inom polis och rättsväsen
          </head>
          <p xml:id="i-TqKpNgkbuQ8QJhGHUqFHFi">
            Att människor vågar anmäla hatbrott förutsätter att det finns
            en tilltro till att bli väl bemött av polisen. Trots att utbildningsinsatser
            har gjorts och att utbildning om hatbrott numera ingår i polisutbildningen
            är hbtq-personer långt ifrån säkra på att få ett självklart bra
            bemötande när hen vänder sig till polisen. Samtliga polisers kompetens
            behöver öka kring hatbrott och Rikspolisstyrelsen behöver få detta
            uppdrag tydligt i regleringsbrev. Det är också helt centralt för
            att verkligen uppmärksamma vilka brott som är hatbrott. Inställningen
            hos åklagare, jurister och domare är lika viktig där hbtq-kunskap
            behöver finnas hos var och envar. Vi är inte där idag och mer
            utbildningsinsatser behövs därför. Detta vill vi ge regeringen
            tillkänna.
          </p>
          <p xml:id="i-F9fenGsqdHsz9ik251L6in">
            Det är också angeläget att hbtq-kompetens ska finnas på alla
            brottsofferjourer, men också att fler särskilda brottsofferjourer
            för hbtq-personer inrättas.
          </p>
          <head xml:id="i-8rCzGv4nDsLTJXFNPoEPd3" type="h1">
            6 Våld i nära relationer
          </head>
          <p xml:id="i-DmeQTJGL93dzcsSwTWUvX1">
            Det är oerhört viktigt att våld som förekommer mellan samkönade
            par ska få lika mycket uppmärksamhet som mäns våld mot kvinnor,
            eller kvinnors våld mot män. En svensk omfångsundersökning med
            fokus på samkönat våld visar att runt 25 procent utsatts för någon
            typ av psykiskt, sexuellt och eller fysiskt övergrepp från nuvarande
            eller tidigare partner. Resultatet är likartat vad som framkommer
            om kvinnors utsatthet i heterosexuella relationer.
          </p>
          <p xml:id="i-E72Uea43U1xpbRVAmGTYBC">
            Partnermisshandel har stora likheter med mäns våld mot kvinnor.
            Det är samma process av nedbrytning, förödmjukelse och sexuellt,
            fysiskt och psykiskt våld. Särskilda inslag kan handla om att
            den ena partnern hotar att avslöja partnerns läggning för den
            som inte lever öppet, något som också kan leda till exempelvis
            internaliserad homofobi. Samhällets syn på våldet är dock annorlunda.
            Även om all misshandel är olaglig ses ofta inte våldet som lika
            allvarligt. Det faktum att parterna är av samma kön misstolkas
            som att de är jämbördiga.
          </p>
          <p xml:id="i-JBJa1XjpmhRzePPWY2BwiA">
            Många hbtq-personer drar sig för att anmäla våld inom förhållandet,
            bl.a. på grund av rädsla för att inte bli trodd för att misshandel
            bara anses vara ett heterosexuellt problem, Det kan även vara
            att man känner ett slags solidaritet med hbtq-samhället. Det finns
            också en berättigad oro inför bemötandet hos polisen och det övriga
            rättsväsendet. Ännu svårare är det för den som inte är öppen med
            sin sexualitet. Att anmäla innebär då att man både kommer ut som
            misshandlad och hbtq-person.
          </p>
          <p xml:id="i-Vn66dZo9V3NiPz1Pegw6jc">
            Nationellt centrum för kvinnofrid (NCK) har tagit fram utbildningsmaterial
            som fått spridning. De utbildar andra som utbildar, och riktar
            sig även till dem som i sin yrkesutövning kommer i kontakt med
            människor som kan vara utsatta för våld i samkönade relationer.
            Fler och fler yrkesutövare känner behovet av vidareutbildning,
            men fortfarande finns stora behov inom till exempel sjukvård och
            socialtjänst. Våldet riskerar ofta att trivialiseras, betraktas
            som mindre allvarligt och den utsatta får inte rätt insatser.
          </p>
          <p xml:id="i-54HGKXkyESsnHARy88eSxD">
            Det saknas också kunskap. Forskning har gällt lesbiskas utsatta
            relationer i högre grad än homosexuella mäns, bisexuellas eller
            transpersoners utsatthet. Det finns också bristande praktiskt
            hjälp. Transsexuella kvinnor tas till exempel inte emot på flera
            kvinnojourer och för män saknas i princip skyddat boende. Vi anser
            därför att kvinnojourer bör uppmuntras att ta emot transsexuella
            kvinnor och höja sin kompetens att bemöta lesbiska som blivit
            misshandlade av sin partner. Angeläget är också att manliga hbtq-personers
            behov av skyddat boende tillgodoses. Det vill vi ge regeringen
            tillkänna.
          </p>
          <head xml:id="i-GK1iYqWW4UVuDJxJ8QMJUp" type="h1">
            7 Barn, familj och identitet
          </head>
          <p xml:id="i-Dg85FaAE33TJpuhi2qcb5o">
            Miljöpartiet förespråkar en familjesyn där varje människa ska
            ha rätten och möjligheten att definiera sin familj. Dagens familjer
            är mångfasetterade, och som tur är har vi kommit ifrån synen att
            endast traditionella kärnfamiljer ses som riktiga familjer. Heterosexuella,
            bisexuella och homosexuella får barn. Så har det alltid varit,
            men trots det och dagens bredd på familjetyper lever tyvärr till
            viss del fortfarande föreställningen att enbart heterosexuella
            människor i par får barn.
          </p>
          <p xml:id="i-XU2viDouz4Pg7TRtHsAUDP">
            Konkreta förändringar har dock gjorts de senaste åren som underlättar
            för hbtq-personer att få barn.
          </p>
          <p xml:id="i-RAvzN3QWGh9LkcJDJ1RKra">
            1 juli 2005 blev det möjligt för lesbiska par att få barn genom
            assisterad befruktning, det vill säga, insemination eller befruktning
            utanför kroppen. Insemination för ensamstående kommer att bli
            verklighet efter ett beslut i riksdagen våren 2012.
          </p>
          <p xml:id="i-GUwso7E1vG68KMGB8vPcpH">
            Beslutet är efterlängtat och är något Miljöpartiet länge motionerat
            om. Kvinnor ska inte längre behöva söka sig till Danmark eller
            andra länder för att bli gravida. Socialförsäkringssystemet är
            heller inte längre, som tidigare, frågande till föräldraskap mellan
            två av samma kön.
          </p>
          <p xml:id="i-TUS16oUpvaGMQAj2ym7BVj">
            Ytterligare ett välkommet beslut är att riksdagen våren 2012
            beslöt om förbättringar vid ändrad könstillhörighet. Kravet på
            att vara svensk medborgare och ogift för den som ansöker tas bort.
            Utländska domar om ändrad könstillhörighet ska under vissa förutsättningar
            gälla i Sverige. Kravet på sterilisering för transsexuella som
            söker fastställelse av könstillhörighet kommer att tas bort senast
            den 1 juli 2013 på grund av ytterligare enligt oss onödigt utredande.
          </p>
          <head xml:id="i-Kguu3ddg85XUPKKFgbTP2Y" type="h2">
            7.1 Tillåt fler än två vårdnadshavare
          </head>
          <p xml:id="i-Q6cTv7d3kLEhP8B4N9g3xb">
            En svaghet i den svenska lagstiftningen på familjeområdet är
            begränsningen att ett barn högst kan ha två vårdnadshavare. En
            annan svaghet är att barnets intresse av och rätt till umgänge
            med personer som inte är dess vårdnadshavare inte skyddas. I dagsläget
            finns många familjer där det finns fler än två föräldrar. Ett
            par med två kvinnor kan till exempel ha blivit föräldrar tillsammans
            med en eller två män. Eller så har ett barns ursprungliga två
            föräldrar separerat och fått nya partner som fungerar lika mycket
            som föräldrar som de som från början var barnets föräldrar.
          </p>
          <p xml:id="i-YGMiX4Ur132VCXZc3NTgTU">
            Ett barn kan således ha sociala föräldrar som inte anses vara
            föräldrar eller vårdnadshavare enligt lagstiftningen. Att inte
            alla de personer som i realiteten fungerar som barnets föräldrar
            också är det i lagens mening skapar flera praktiska problem. Det
            finns förskolor och skolor som inte vill skicka information till
            andra än de juridiska vårdnadshavarna. De största problemen uppstår
            vid en eventuell separation. Med dagens lagstiftning har de juridiska
            vårdnadshavarna alla möjligheter att frånta barnet dess rätt till
            umgänge och kontakt med personer som har fungerat som barnets
            föräldrar i praktiken sedan barnet föddes.
          </p>
          <p xml:id="i-WmXkNMR65Jgvv45huqRf9Y">
            Miljöpartiet förespråkar en politik där lagstiftningen anpassas
            till det faktum att barn växer upp med fler än två vuxna som tar
            gemensamt ansvar för barnets vård och uppfostran. Barn ska kunna
            ha fler än två juridiska vårdnadshavare. Likaså ska barns rätt
            till umgänge med sina sociala föräldrar, som i nuläget inte kan
            bli vårdnadshavare på grund av lagstiftningens begränsningar,
            skyddas. Det ska inte vara avhängigt vårdnadshavarnas goda vilja.
          </p>
          <head xml:id="i-HiWMeMAisA4EGc8zFQgYGw" type="h2">
            7.2 Tredela föräldraförsäkringen
          </head>
          <p xml:id="i-L3ry6jAPtG5YNGWeTCzNx6">
            I avvaktan att lagen ger möjlighet för fler än två vårdnadshavare
            behöver dagens föräldraförsäkring förändras så att den passar
            fler familjekonstellationer bättre. Miljöpartiet vill därför införa
            en tredelad föräldraförsäkring när föräldraskapet delas av två
            föräldrar. På sikt vill vi också att föräldraförsäkringen ska
            förlängas till 18 månader.
          </p>
          <p xml:id="i-2yo8SCEwMZFbaAW4SDsH3b">
            I dagsläget är föräldraförsäkringen 16 månader (480 dagar) och
            av dessa är endast två månader vikta för den ena föräldern. De
            brukar gå under beteckningen pappamånader, eftersom när föräldraskapet
            delas av en man och en kvinna är det alltför ofta fortfarande
            kvinnan som tar ut flest dagar. Därmed blir pappamånaderna ett
            slags kvotering för fäder i praktiken.
          </p>
          <p xml:id="i-GuiE9NPTuAHx3Nb1cEZzrY">
            Genom att, när det finns två föräldrar, tredela föräldraförsäkringen
            skulle barnen få tillgång till båda sina föräldrar, och föräldrar
            får oavsett kön tydligare rätt att ta föräldrarollen. I samband
            med detta vill vi utöka föräldraförsäkringen till 18 månader.
            Varje förälder skulle då få en tredjedel av föräldraledigheten,
            medan de själva väljer hur den återstående tredjedelen disponeras.
            Ur ett feministiskt perspektiv får en större andel vikta dagar
            stora konsekvenser för mäns aktiva föräldraskap och för kvinnors
            situation på arbetsmarknaden. Även om det är förbjudet att diskriminera
            en gravid kvinna, eller en kvinna i fertil ålder, är det naivt
            att tro att arbetsgivare inte låter sig påverkas av hur statistiken
            för föräldraledighet och tillfällig föräldrapenning (TFP eller
            tidigare kallat VAB) ser ut.
          </p>
          <p xml:id="i-5GJTfLCZvRSKoZx9qVmz3S">
            Vi tror också att vi får ett bättre samhälle där vi kommer bort
            från att olika kön betyder olika aktivt föräldraskap. När det
            finns två föräldrar av samma kön har det förstås särskild betydelse
            för bögpar, där ingrodda föreställningar om föräldraskap ofta
            kan möta på arbetsplatsen och där ett lagstadgat krav på att ta
            ut minst en tredjedel av föräldraledigheten kan underlätta.
          </p>
          <p xml:id="i-VDbfM9WADfaB212v5rS8qj">
            Vi vill göra det möjlighet att låta annan närstående person till
            barnet ta del av en tredjedel av föräldraledigheten på det sätt
            som vårdnadshavarna vill. På så sätt skulle alltså fler självklara
            vuxna runt barnet få en tydligare roll. För samkönade par som
            skaffat barn finns ofta dessa vuxna redan där, men utan att ha
            någon formell roll. Detta i avvaktan att fler vårdnadshavare ska
            kunna bli möjligt. För olikkönade par och deras barn kan det vara
            lika positivt att ytterligare en person kan få större del i barnets
            liv. Valet ska dock vara föräldrarnas. Två föräldrar väljer själva
            hur den tredje delen av föräldraförsäkringen bäst ska fördelas,
            om de vill att annan, för barnet närstående, person ska träda
            in, eller om de själva hellre vill fördela dagarna mellan sig.
          </p>
          <head xml:id="i-6DsJGZEW9A3azLkCq37Jck" type="h2">
            7.3 Könsneutrala presumtionsregler för föräldrar
          </head>
          <p xml:id="i-YLWVhuVQ6zGkocZNCzrwhA">
            Lagstiftningen behöver uppdateras så att de personer som barnen
            betraktar som sina föräldrar också kan vara det i juridisk mening,
            även om alla inte nödvändigtvis är biologiska föräldrar. För lesbiska
            som blir föräldrar behöver presumtionsregler gälla på samma sätt
            som faderskapspresumtion. Även om det finns vissa avgränsningsproblem
            runt dagens regler om faderskapspresumtionen som i sig kan behöva
            ses över bör principen vara att reglerna ska vara könsneutrala.
          </p>
          <p xml:id="i-RYNkcrMdMQtoc2UUcisM4t">
            Om två lesbiska föräldrar är gifta eller registrerade partner
            kan båda bli vårdnadshavare, den icke-födande mamman efter en
            anmälan till familjerätten. Om föräldrarna är sambor, står barnet
            under vårdnad endast av den kvinna som har fött barnet, men föräldrarna
            kan få gemensam vårdnad genom en anmälan till Skatteverket. Det
            här förutsätter dock att de två kvinnorna skaffat barn med hjälp
            av den svenska sjukvården. När assisterad befruktning har skett
            utomlands eller i egen regi krävs i dagsläget att den ena partnern
            måste adoptera barnet för att bli förälder. Att det här borde
            ändras föreslogs i utredningsbetänkandet Föräldraskap vid assisterad
            befruktning redan 2007. Det är på tiden att något händer för att
            trygga barnets tillgång till båda sina föräldrar. Vi anser att
            det bör gälla generellt att den som är gift med en person som
            föder ett barn automatiskt blir den andra föräldern.
          </p>
          <head xml:id="i-ND1wmjxbt9Rzn2Nn1ykKUd" type="h2">
            7.4 Ökad möjlighet till adoptioner
          </head>
          <p xml:id="i-9ARUopdK4ae7bBh2r2aa48">
            I teorin är det sedan 2003 möjligt för samkönade par att adoptera
            barn, genom att de kan bli prövade på samma sätt som andra par
            som vill adoptera barn. I praktiken är det dock påfallande svårt.
            Socialtjänsten ska ge sitt godkännande, vilket inte längre ska
            vara det hinder det var tidigare. Adoptionsorganisationer ska
            också godkänna, liksom länderna varifrån barnen kommer. I nuläget
            finns inga länder som accepterar samkönade par som adoptivföräldrar,
            med undantag för Sydafrika där det eventuellt finns en öppning,
            åtminstone i teorin. Miljöpartiet menar att det är sorgligt att
            samkönade par i praktiken inte har samma möjlighet som andra att
            bli adoptivföräldrar. Att per automatik sorteras bort som sämre
            lämpade är en diskriminerande handling, även om den sker utanför
            Sveriges gränser. Vi anser att Sverige i olika internationella
            sammanhang behöver arbeta för att situationen förändras. Det bör
            även Sverige göra via Myndigheten för internationella adoptioner.
            Det vill vi ge regeringen tillkänna.
          </p>
          <head xml:id="i-9LYd431XcE5xNQDxgEA5fF" type="h2">
            7.5 Värdmödraskap
          </head>
          <p xml:id="i-538Vt9aWpm92TrD8xDzBx8">
            Värdmödraskap, även kallat surrogatmödraskap är en fråga som
            debatteras hett. Surrogat betyder ersättning. Det par som vill
            ha ett barn, men som själva av biologiska skäl inte kan få något,
            kan genom en kvinna som låter sig befruktas av parets sperma och/eller
            ägg få barn. Ett annat sätt att uttrycka det är att surrogatmamman,
            eller värdmodern, hyr ut eller lånar ut sin livmoder.
          </p>
          <p xml:id="i-TUw76eR2C9hqopYF2HbpnR">
            I fokus står kvinnors rätt till sina kroppar och en befogad oro
            för att fattiga kvinnor utnyttjas när den rika världens barnlösa
            vill skaffa sig egna barn. Men det handlar också om vanliga människors
            heta barnlängtan och att hitta ett sätt att reglera de möjligheter
            som människor kan och redan nu hjälper varandra med.
          </p>
          <p xml:id="i-X2K4YD5mU7RhzxDU3e8fi5">
            I ett antal länder finns lagar som reglerar värdmödraskap och
            det görs på helt olika sätt, exempelvis gällande regler om ersättning,
            värdmoderns rättigheter och krav på släktskap. I Sverige har värdmödraskap
            hittills avvisats, men en majoritet i riksdagen drev våren 2012
            igenom att frågor om surrogatmoderskap ska prövas mer förutsättningslöst.
            Det är sagt att en sådan prövning bör utgå från ett brett perspektiv
            som inkluderar juridiska och etiska frågeställningar samt överväganden
            och hänsyn till internationella förhållanden. Det ska även tas
            in hur en reglering bör se ut för de barn i Sverige som tillkommit
            genom surrogatmoderskap utomlands.
          </p>
          <p xml:id="i-BZvMzUYttpv4nLy3HFojhj">
            Miljöpartiet tycker det är bra. Frågan är komplicerad och rymmer
            många etiska ställningstaganden, men betydligt mer komplex för
            att kunna avfärdas med moraliska argument. Vi vill att frågan
            utreds snart och att det görs i en parlamentarisk utredning.
          </p>
          <p xml:id="i-MetDr5jf5ehWuehEjNuqVD">
            En särskilt viktig aspekt är också hur rättsläget ser ut för
            de barn som trots allt kommit till genom värdmödraskap. Hittills
            har detta hanterats helt olika i olika delar av landet. Barnen
            har i vissa fall fått reglerade vårdnadsförhållanden först efter
            sex månader.
          </p>
          <head xml:id="i-4KiCmcdRxFK1v5df2p1gzM" type="h2">
            7.6 Att inte behöva vänta på att bli den man är
          </head>
          <p xml:id="i-6Quf6xv7qYbV1byBZN2TL4">
            Unga transsexuella kan i dag tvingas genomgå puberteten i en
            kropp som känns fel och främmande. Enligt könstillhörighetslagen
            får fastställelse av könstillhörighet för en person som är transsexuell
            endast meddelas om sökanden har fyllt 18 år. Detta innebär att
            någon könskorrigerande operation inte kan utföras på en person
            som är under 18 år. Innan sökanden fyllt 23 år får tillstånd bara
            lämnas om det finns synnerliga skäl.
          </p>
          <p xml:id="i-Xs5wVHEoVmSbNJ6N6Lok1n">
            Enligt uppgift gör dock Rättsliga rådet regelmässigt undantag
            från 23-årsgränsen (SOU 2007:16 s. 161). Utredning och hormonbehandling
            enligt hälso- och sjukvårdslagen kan dock påbörjas innan personen
            fyllt 18 år. Möjligheterna till en lyckad övergång till det önskade
            könet ökar kraftigt om personen slipper genomgå puberteten i sitt
            biologiska kön (SOU 2007:16 s. 164).
          </p>
          <p xml:id="i-BzVZeucDYoCmmpnUdycn38">
            För en person som är mantillkvinna-transsexuell (MTF) kan det
            innebära att hon slipper röstterapi, operationer av struphuvudet
            och plågsam epilering (hårborttagning). För en kvinnatillman-transsexuell
            (FTM) kan det innebära att brösten inte utvecklas helt och att
            han därigenom eventuellt slipper genomgå mastektomi (borttagande
            av brösten).
          </p>
          <p xml:id="i-RidCLDRaaScqSS4rcjpA9a">
            Vi anser att den statiska åldersgränsen ska tas bort helt eftersom
            det redan i dag alltid görs en omfattande utredning av varje patient
            och en bedömning i det enskilda fallet. Åldersgränsen fyller därför
            inget syfte, och bör tas bort. Det vill vi ge regeringen tillkänna.
          </p>
          <head xml:id="i-QtSTAZkZZhRxHQTQsmSQtj" type="h2">
            7.7 Förnamn ska få väljas fritt
          </head>
          <p xml:id="i-YR6ZKe93Y2Aj7qFEJUPCkp">
            Idag är namnlagen könsbunden. Den är utformad så att bara biologiska
            kvinnor kan ha vissa namn och biologiska män vissa. En handfull
            namn (till exempel Chris, Kim och Kay) kan bäras av både könen.
            Genom rättsfallet RÅ 2009 ref 55 III är numera fastlagt att det
            för namnärenden som går via Skatteverket gäller att en vuxen person
            kan lägga till namn som typiskt sett anses tillhöra en person
            av motsatt biologiskt kön. Regeringsrätten uttalade: Valet av
            förnamn är en så personlig angelägenhet att en omfattande valfrihet
            måste tillerkännas den enskilde. Särskilt gäller detta när en
            myndig person önskar byta ut eller, som i förevarande fall, lägga
            till ett förnamn. Detta betyder att namnlagen numera blivit könsneutral
            för vuxna. Än återstår dock frågan om hur detta ska hanteras för
            underåriga. Samtidigt har ändringen endast tillkommit genom en
            förändring av rättspraxis, inte genom en ändring av lagen.
          </p>
          <p xml:id="i-67U4qb3wBk3riW1LQbUHKC">
            Namnlagskommittén (dir. 2009:29) har av regeringen fått i uppdrag
            att se över namnlagstiftningen. Uppdraget ska redovisas senast
            den 1 mars 2013. I direktivet anges i förhållandevis allmänna
            ordalag att vissa frågor kring praxis av förnamn ska ses över
            men det framgår inte att frågor om underårigas rätt att fritt
            välja namn (könskonträrt) ingår, inte heller att frågan om könsneutraliteten
            i vidare mening omfattas. Ett förtydligande bör därför ske genom
            tilläggsdirektiv till den befintliga kommittén. Vi anser därför
            att riksdagen bör ge regeringen tillkänna vad som ovan anförts
            om behov av ändring av namnlagen.
          </p>
          <head xml:id="i-N5GX9oyXPWYiFzDLdfkBef" type="h1">
            8 Hbtq-personer i världen
          </head>
          <p xml:id="i-Ct1LuVEM2y8LH72y3f8hWP">
            Ett fåtal andra länder har kommit så långt som Sverige i synen
            på hbtq-frågor. Bara en handfull av världens länder har lagstiftning
            som främjar och skyddar samkönade relationer, exempelvis möjligheten
            att gifta sig. De allra flesta homosexuella, bisexuella och transpersoner
            i världen lever i dag i tystnad, glömska och bristande respekt.
          </p>
          <p xml:id="i-9pdkHQPmtNtyQchbiBro2B">
            FN:s råd för mänskliga rättigheter antog den 17 juni 2011 en
            resolution, som betonar alla människors lika värde och rättigheter
            oavsett sexuell läggning eller könsidentitet. I slutet av 2011
            kom den första FN-rapporten någonsin om mänskliga rättigheter
            för hbtq-personer. I 76 länder är det brottsligt för personer
            av samma kön att ha sex med varandra. 4 Rapporten pekar på att
            hbtq-personer i alla delar av världen utsätts för hatbrott. Här
            lyfts fram mord, kidnappning, misshandel, våldtäkt men också psykiska
            hot och att människor godtyckligt får sin frihet inskränkt. Våld
            mot hbtq-personer rapporteras dessutom ha en tendens att vara
            särskilt onda jämfört med andra hatbrott. Ofta organiseras överfallen
            av religiösa extremister, paramilitära grupper och extrema nationalister.
            Inte sällan utövas förtrycket också på de platser som borde vara
            tryggast, ifamiljen, skolan eller på arbetsplatsen.
          </p>
          <p xml:id="i-64HpLSSWBJoLmG1DJuy3zt">
            Ett exempel på detta är att Ugandas parlament i början av 2012
            presenterade ett lagförslag om hårdare regler och ville införa
            dödsstraff för grov homosexualitet omfattande sexuell samvaro
            i samförstånd mellan personer av samma kön. Förslaget innebar
            också att personer som ingått samkönade äktenskap skulle kunna
            dömas till livstids fängelse. Tanken var även att göra det brottsligt
            att inte ange lagöverträdelse till myndigheterna inom 24 timmar.
            Som tur var blev protesterna stora och det blev till slut inget
            av förslaget.
          </p>
          <head xml:id="i-G5AG1v2ZAEUpnRnbeWu8Uy" type="h2">
            8.1 Sveriges roll i världen
          </head>
          <p xml:id="i-3FPYWtPfxjzMaegfbVw9tV">
            Sida, Amnesty och andra organisationer menar att rättigheten
            att vara homosexuell, bisexuell eller transperson bör behandlas
            som en mänsklig rättighet och inkluderas så fort det pratas om
            mänskliga rättigheter. Numera har detta sitt stöd även i FN.
          </p>
          <p xml:id="i-DZQEcpck3JdYVPV16Lbzbr">
            I alla länder finns hbtq-relaterade nätverk av människor som
            arbetar mot förtryck, skapar socialt utrymme, ger varandra psykosocialt
            stöd och har kulturella aktiviteter. De flesta organisationer
            i väst har börjat just så: som kluster av människor med gemensam
            identitet och liknande upplevelser bakom sig och visioner framför
            sig. Med tanke på hur viktiga de organisationerna har varit för
            utvecklingen för hbtq-personer i många länder bör de lokala nätverken
            och organisationerna värderas högt när en utomstående part försöker
            påverka ett lands regering i en mer tolerant riktning.
          </p>
          <p xml:id="i-8Nq2HZuAaYLjHfDdbGnr6q">
            Sverige skulle kunna uppvisa en mycket större solidaritet med
            hbtq-personer i världen, vara en mer aktiv förebild och arbeta
            internationellt med ett mer integrerat hbtq-perspektiv. Det finns
            ett stort behov av hbtq-utbildning av ambassadörer och annan personal
            på Utrikesdepartementet. Resultatet av en sådan utbildning kan
            vara att hbtq automatiskt inkluderas vid diskussioner om mänskliga
            rättigheter. Vikten av sådana utbildningsinsatser vill vi ge regeringen
            tillkänna.
          </p>
          <p xml:id="i-MJfRTHdceEKGFYMtxnrtz2">
            Avrättningar, offentliga kränkningar och legal diskriminering
            av hbtq-personer i andra länder är sällan föremål för internationella
            protester. Sverige går i dagsläget inte i fronten för några protester
            med hbtq-anknytning. I ministrars och ambassadörers samtal med
            ledare för hbtq-fientliga nationer framförs det sällan påpekanden
            om landets missförhållanden på området.
          </p>
          <p xml:id="i-7Pf58S4zuE52QoXVhDbBwP">
            Miljöpartiet anser att Sverige tyvärr har en passiv roll när
            det gäller att aktivt stödja och träffa representanter för lokala
            hbtq-organisationer. Bistånd kopplas inte till utveckling av hbtq-personers
            rättigheter i den mån det skulle kunna göras. Vi menar att båda
            dessa aspekter är viktiga och behöver göras aktivt. Det vill vi
            ge regeringen tillkänna.
          </p>
          <p xml:id="i-RAPPmd4AzjVpv9yJW9RbCc">
            Den resolution som FN antagit om hbt-personer är välkommen, likaså
            det fortsatta arbetet i form av rapportering och fördjupning som
            sker. Vi menar dock att det är angeläget att frågan lyfts fram
            i en särskild konvention, i likhet med den viktiga konventionen
            om rättigheter för personer med funktionsnedsättning som antogs
            2006. Det vill vi ge regeringen tillkänna.
          </p>
          <p xml:id="i-NbqH3nL9boFtXJa9UShdCm">
            Miljöpartiet uppmuntrar att Sverige ska engagera sig ännu mer
            för att försäkra att EU-länder följer överenskomna principer för
            mötesfrihet för hbtq-personer, exempelvis när tillstånd till Prideparader
            inte godkänns. Sverige ska även ställa krav på att nya medlemsländer
            inom EU ska förhålla sig till vissa hbtq-frågor och verka för
            att hbtq-rättigheter är inkluderade i de villkor som handlar om
            mänskliga rättigheter för nya medlemsländer i EU. Sverige bör
            bli mer aktivt inom EU för att stärka hbtq-personers rättigheter
            i såväl medlemsländer som i de länder som söker medlemskap. Det
            vill vi ge regeringen tillkänna
          </p>
          <p xml:id="i-R6Rywi86Fw6yWsifPcJj3R">
            Migrationsverket och andra instanser inom svenskt flyktingmottagande
            har idag en begränsad kompetens inom hbtq-området. En person som
            söker asyl på grund av sin sexuella läggning är inte alls garanterad
            att möta och få sin fråga behandlad av personer som besitter nödvändiga
            specialkunskaper. Ambassaders rapporter ligger ofta till grund
            för Migrationsverkets beslut om uppehållstillstånd, med följden
            att avvisningar sker med hänvisning till att de avvisade bara
            behöver dölja sin sexuella läggning i hemlandet för att slippa
            förföljelse.
          </p>
          <p xml:id="i-Y4pL4BVCHXRM1crdH3o3Vn">
            Personer som kommer som par till Sverige behandlas inte alltid
            som ett par om de är av samma kön, till exempel har de kunnat
            placeras på flyktingförläggningar i olika landsändar och få sina
            ärenden behandlade separat.
          </p>
          <p xml:id="i-FGASdJ6nb98hHet4A18ewu">
            Vi anser vidare att det behövs en översyn av utlänningslagen
            (2005:716). I lagens förarbeten finns motstridiga formuleringar
            som bidrar till att skapa en rättsosäker situation för asylsökande
            hbtq-personer. Det står till exempel i propositionen 2005/06:6
            att sexuell läggning skall betraktas som en grundläggande egenskap
            hos individen som det aldrig kan komma ifråga att kräva att han
            eller hon avstår ifrån, medan det också anges att om en person
            i hemlandet har levt på ett sätt som minimerat risken för förföljelse,
            till exempel genom att dölja sin sexuella läggning, kan denna
            omständighet ha betydelse vid riskbedömningen. Resonemanget skulle
            kunna uttryckas som: vi kan inte kräva att någon ska tvingas återvända
            och avstå från att leva i enlighet med sin sexuella läggning,
            men vi kan utvisa personer som tidigare avstått från detta, eftersom
            det anses innebära en minskad risk för dem. 5
          </p>
          <p xml:id="i-2mThwpwGgj8VGrqee9MJms">
            Vi anser också att regeringen bör ta initiativ till en översyn
            av Migrationsverkets styrningsproblem i syfte att säkerställa
            lagstiftarens intentioner i asylprocessen. I nuläget sker utvisningar
            i fall där lagstiftaren tydligt uttryckt att detta inte ska komma
            ifråga. I propositionen 2005/06:6 anges bland annat sexuell läggning
            skall betraktas som en grundläggande egenskap hos individen som
            det aldrig kan komma ifråga att kräva att han eller hon avstår
            ifrån. I socialförsäkringsutskottets betänkande 2005/06:SfU4 står
            att det aldrig kan komma ifråga att avvisa till exempel en homosexuell
            person till hemlandet om han eller hon riskerar förföljelse på
            grund av sin sexuella läggning. Trots dessa formuleringar sker
            utvisningar av homosexuella personer till länder som till exempel
            Irak och Uganda.
          </p>
          <p xml:id="i-KRNN9PVqAsmLarNrVxrg5T">
            Regeringen bör ta initiativ till en särskild översyn gällande
            bedömningar i fall som rör asylsökande homosexuella från länder
            där homosexualitet är kriminaliserat. I nuläget utvisar Sverige
            asylsökande homosexuella till länder där det är straffbart att
            vara homosexuell med motiveringen som till exempel att de själva
            inte personligen utsatts för något. Den formuleringen har till
            exempel använts i avvisningsbeslutet gällande en man från Gambia
            där presidenten uttalade att alla homosexuella skulle halshuggas
            om de inte flydde landet och om en kvinna från Kenya vars flickvän/sambo
            brunnit inne i huset efter det att grannarna länge trakasserat
            dem. Båda dessa personer ansågs kunna söka statligt skydd i landet
            de flydde från, trots att det är kriminaliserat att vara homosexuell.
          </p>
          <p xml:id="i-4v3ntk8kht6J2YKMy73XZ5">
            Det är mycket angeläget att Migrationsverket och andra myndigheter
            som arbetar nära flyktingar ska höja hbtq-kompetensen hos personalen.
            Grundläggande är att alla flyktingar som kommer till Sverige på
            grund av förföljelse för sin sexuella läggning ska garanteras
            ett kompetent bemötande av svenska myndigheter och att deras skäl
            tas på allvar.
          </p>
        </div>
        <div xml:id="i-P7vn4CoMoTu6sY7dyKtLyW" type="signatureBlock">
          <list xml:id="i-56ihuXUjWsYH8PasQ1wBvC">
            <item xml:id="i-6LiX9hXnmKHB27aQXauzJP" type="signature">
              Helena Leander (MP)
            </item>
            <item xml:id="i-QREKvpQgWdigtrKjdmMVXA" type="signature">
              Jabar Amin (MP)
            </item>
            <item xml:id="i-ZS1iNjjTDZP2bbcD47Ugh" type="signature">
              Agneta Börjesson (MP)
            </item>
            <item xml:id="i-MmpZUUSnq5wNYWUMQMkRjz" type="signature">
              Tina Ehn (MP)
            </item>
            <item xml:id="i-Q3LFRuYXA49r2LzKQ1NLeK" type="signature">
              Magnus Ehrencrona (MP)
            </item>
            <item xml:id="i-QUWCTDATHAcVVSC9qxV27u" type="signature">
              Peter Eriksson (MP)
            </item>
            <item xml:id="i-QpZV7Boadmft6vPpUBJ7p9" type="signature">
              Maria Ferm (MP)
            </item>
            <item xml:id="i-MPSpcjkoHvJbF92jX1G8yX" type="signature">
              Jan Lindholm (MP)
            </item>
            <item xml:id="i-3j5VF3X89ErYTvJmeWGfbu" type="signature">
              Agneta Luttropp (MP)
            </item>
            <item xml:id="i-JsvLDRbNvqXSKzuRmQhcnW" type="signature">
              Gunvor G Ericson (MP)
            </item>
            <item xml:id="i-G2QYY4djgrEpBpp76A8tvJ" type="signature">
              Ulf Holm (MP)
            </item>
          </list>
        </div>
      </div>
    </body>
  </text>
</TEI>
