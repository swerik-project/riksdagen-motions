<?xml version="1.0" encoding="utf-8"?>
<TEI xmlns="http://www.tei-c.org/ns/1.0" xmlns:xi="http://www.w3.org/2001/XInclude" xml:id="mot-200910-SfU-00392">
  <teiHeader>
    <fileDesc>
      <titleStmt>
        <title>Utgiftsområde 12 Ekonomisk trygghet för familjer och barn</title>
        <author corresp="i-DXYijt8wprzTgm7zCTJYc3">av Veronica Palm m.fl. (s)</author>
      </titleStmt>
      <publicationStmt>
        <authority>SWERIK PROJECT</authority>
      </publicationStmt>
      <sourceDesc>
        <bibl>
          <title>Utgiftsområde 12 Ekonomisk trygghet för familjer och barn</title>
          <idno type="rdwebb">GX02Sf392</idno>
          <rs type="number">Sf392</rs>
          <orgName type="comitteeAbbreviation">SfU</orgName>
          <ref type="dokument_url_text">http://data.riksdagen.se/dokument/GX02Sf392/text</ref>
          <ref type="dokument_url_html">http://data.riksdagen.se/dokument/GX02Sf392</ref>
          <ref type="dokumentstatus_url_xml">http://data.riksdagen.se/dokumentstatus/GX02Sf392</ref>
          <ref type="doc">http://data.riksdagen.se/fil/1C0FDDBE-591E-446B-898E-CD93A306284D</ref>
        </bibl>
      </sourceDesc>
    </fileDesc>
    <profileDesc>
      <particDesc>
        <listPerson>
          <person gender="woman">
            <idno>i-DXYijt8wprzTgm7zCTJYc3</idno>
            <name>Veronica Palm</name>
            <state type="partyAffiliation" ref="Q105112">
              <desc>S</desc>
            </state>
          </person>
          <person gender="man">
            <idno>i-KNqtzTyLq88RopWq6R35xs</idno>
            <name>Ronny Olander</name>
            <state type="partyAffiliation" ref="Q105112">
              <desc>S</desc>
            </state>
          </person>
          <person gender="woman">
            <idno>i-HsmyrkjqQGCAargTNWaeXi</idno>
            <name>Siw Wittgren-Ahl</name>
            <state type="partyAffiliation" ref="Q105112">
              <desc>S</desc>
            </state>
          </person>
          <person gender="man">
            <idno>i-TVwo4mCECu692GW3ntqQzo</idno>
            <name>Kurt Kvarnström</name>
            <state type="partyAffiliation" ref="Q105112">
              <desc>S</desc>
            </state>
          </person>
          <person gender="man">
            <idno>i-J95EwJKvWuN9JUNcJSJKgp</idno>
            <name>Göte Wahlström</name>
            <state type="partyAffiliation" ref="Q105112">
              <desc>S</desc>
            </state>
          </person>
          <person gender="woman">
            <idno>i-PMx51X9QbaLUMtQNq6sVfz</idno>
            <name>Matilda Ernkrans</name>
            <state type="partyAffiliation" ref="Q105112">
              <desc>S</desc>
            </state>
          </person>
          <person gender="man">
            <idno>i-AqkTDdERRgq7MWP7ajMpZo</idno>
            <name>Jasenko Omanovic</name>
            <state type="partyAffiliation" ref="Q105112">
              <desc>S</desc>
            </state>
          </person>
          <person gender="man">
            <idno>i-B4xztskudaZRx8gWqEyNmX</idno>
            <name>Björn Lind</name>
            <state type="partyAffiliation" ref="Q105112">
              <desc>S</desc>
            </state>
          </person>
        </listPerson>
      </particDesc>
      <correspDesc>
        <correspAction xml:id="i-VkExnqE6DZk95iQbvxPizK" type="signed"/>
        <correspContext corresp="i-VkExnqE6DZk95iQbvxPizK">
          <note type="signatory" corresp="i-DXYijt8wprzTgm7zCTJYc3"/>
          <note type="signatory" corresp="i-KNqtzTyLq88RopWq6R35xs"/>
          <note type="signatory" corresp="i-HsmyrkjqQGCAargTNWaeXi"/>
          <note type="signatory" corresp="i-TVwo4mCECu692GW3ntqQzo"/>
          <note type="signatory" corresp="i-J95EwJKvWuN9JUNcJSJKgp"/>
          <note type="signatory" corresp="i-PMx51X9QbaLUMtQNq6sVfz"/>
          <note type="signatory" corresp="i-AqkTDdERRgq7MWP7ajMpZo"/>
          <note type="signatory" corresp="i-B4xztskudaZRx8gWqEyNmX"/>
        </correspContext>
        <correspAction xml:id="i-XEi8f7TEFGw3Z6J5H3nfGT" type="numbering">
          <date when="2009-10-08"/>
        </correspAction>
        <correspAction xml:id="i-EwgeE6kXRHs4HL8cPFX5Sv" type="submission">
          <date when="2009-10-06"/>
        </correspAction>
        <correspAction xml:id="i-34P6nyCqg1maXSVHHZGaYF" type="transfer">
          <date when="2009-10-06"/>
        </correspAction>
        <correspAction xml:id="i-PboXbjQZTBUukRQAXwaMBq" type="assigned"/>
        <correspContext corresp="i-PboXbjQZTBUukRQAXwaMBq">
          <ref type="assignedTo">Socialförsäkringsutskottet</ref>
        </correspContext>
      </correspDesc>
      <textClass>
        <catRef scheme="#docType" target="#mot"/>
        <catRef scheme="#motionType" target="#kommitte"/>
        <catRef scheme="#motionType" target="#fristående"/>
      </textClass>
    </profileDesc>
  </teiHeader>
  <text>
    <body>
      <div xml:id="i-9L5XAidhXa2m8LxxiGPExY" type="motBody">
        <div xml:id="i-6MDyjgEVP5PcigufGuH4bn" type="motProposal" subtype="förslag">
          <head xml:id="i-SYZXsaJzWnnBPQUgHJpgLL">
            Förslag till riksdagsbeslut
          </head>
          <list xml:id="i-HeSscvBeExGQtRkZNrobho" style="ol">
            <item xml:id="i-TmYefwDUXX8UZyxtmyz6DL">
              Riksdagen beslutar om ett nytt politiskt mål för politikområdet
              Ekonomisk familjepolitik.
            </item>
            <item xml:id="i-MeCApL84C3qPzA9j3MjBsj">
              Riksdagen tillkännager för regeringen som sin mening vad som
              anförs i motionen om en solidarisk välfärd med tydliga principer
              för omfördelning.
            </item>
            <item xml:id="i-SHBoQQYb5D2x7pVibXyRJd">
              Riksdagen tillkännager för regeringen som sin mening vad som
              anförs i motionen om att avskaffa det kommunala vårdnadsbidraget.
            </item>
            <item xml:id="i-6Ri4qiqMneb2tzP7kzEtLY">
              Riksdagen tillkännager för regeringen som sin mening vad som
              anförs i motionen om möjligheten för båda föräldrarna att ta ut
              föräldrapenning samtidigt under barnets första månad.
            </item>
            <item xml:id="i-E4RibWVFjURFxU4ZwoiFuU">
              Riksdagen tillkännager för regeringen som sin mening vad som
              anförs i motionen om ett stegvis höjt tak till 10 prisbasbelopp
              i tillfälliga föräldrapenningen och havandeskapspenningen.
            </item>
            <item xml:id="i-2XofoZviardAxz6xJGYpBV">
              Riksdagen tillkännager för regeringen som sin mening vad som
              anförs i motionen om att ta bort skyldigheten för förskole- och
              skolpersonal att administrera ett intyg som berättigar föräldern
              till tillfällig föräldrapenning vid vård av sjukt barn.
            </item>
            <item xml:id="i-9D8gh7PJ3fyBqdTfmTsBfv">
              Riksdagen tillkännager för regeringen som sin mening vad som
              anförs i motionen om barnbidrag.
            </item>
            <item xml:id="i-HKGK949t92FeSX2HFNdGzt">
              Riksdagen tillkännager för regeringen som sin mening vad som
              anförs i motionen om delat barnbidrag.
            </item>
            <item xml:id="i-TJMjEhwqcAt3jRen28eaxu">
              Riksdagen tillkännager för regeringen som sin mening vad som
              anförs i motionen om ekonomiskt utsatta barn.
            </item>
            <item xml:id="i-6XLrf8GDzJxxtjXEbssD4j">
              Riksdagen tillkännager för regeringen som sin mening vad som
              anförs i motionen om höjt underhållsstöd.
            </item>
            <item xml:id="i-Xyr6nNQKAQFp1TsYrpyjhZ">
              Riksdagen tillkännager för regeringen som sin mening vad som
              anförs i motionen om studerande med barn. 1
            </item>
            <item xml:id="i-TfJhxModuDooAzioENE92B">
              Riksdagen tillkännager för regeringen som sin mening vad som
              anförs i motionen om barn med behov av särskilt stöd och om vårdbidraget.
            </item>
            <item xml:id="i-L8mVxfvmrPS7mmyqBCEz9H">
              Riksdagen tillkännager för regeringen som sin mening vad som
              anförs i motionen om översyn av bostadsbidragen som ett bostadspolitiskt
              och familjepolitiskt instrument.
            </item>
            <item xml:id="i-FEEY45vhhHxJnzoXQcfSsq">
              Riksdagen anvisar med följande ändringar i förhållande till regeringens
              förslag anslagen under utgiftsområde 12 Ekonomisk trygghet för
              familjer och barn enligt uppställning:
            </item>
          </list>
          <table xml:id="i-8xX4bZXM9nr4E2yXWfj89t">
            <row xml:id="i-2SFf3t75nVY19QNjgGteKN">
              <cell>
                Anslag
              </cell>
              <cell>
                Regeringens förslag
              </cell>
              <cell>
                Anslagsförändring
              </cell>
            </row>
            <row xml:id="i-CXQCLMwxnSJbDpqLekkZXm">
              <cell>
                1:2 Föräldraförsäkring
              </cell>
              <cell>
                32 217 735
              </cell>
              <cell>
                +100 000
              </cell>
            </row>
            <row xml:id="i-G2uNPN9aCNCtESmeVj9AGF">
              <cell>
                Höjt tak i tillfällig föräldrapenning och havandeskapspenning
                till 8 prisbasbelopp
              </cell>
              <cell>
                +100 000
              </cell>
            </row>
            <row xml:id="i-NSz4RRNEJt4S7PeezVJxPh">
              <cell>
                1:3 Underhållsstöd
              </cell>
              <cell>
                1 968 000
              </cell>
              <cell>
                +310 000
              </cell>
            </row>
            <row xml:id="i-TbPNMnNjLACJfd7MLJz9vM">
              <cell>
                Höjt underhållsstöd med 125 kronor per månad
              </cell>
              <cell>
                +310 000
              </cell>
            </row>
            <row xml:id="i-XVtpGfBap1d2Xd36BJWoGc">
              <cell>
                Summa
              </cell>
              <cell>
                69 913 019
              </cell>
              <cell>
                +410 000
              </cell>
            </row>
          </table>
          <p xml:id="i-WzQQGvFWRbTjHqYF2RXjwT">
            1 Yrkande 11 hänvisat till UbU.
          </p>
        </div>
        <div xml:id="i-MBdYU2vnrAPQ4idxp22tWt" type="motContent">
          <head xml:id="i-9B1sdzzpkHR62dt39e4wq3" type="h1">
            Varje barns bästa för Sveriges föräldrar och barn
          </head>
          <p xml:id="i-CZMVNwtWs3RAcFgZ87d2X5">
            Ett Sverige med framtidstro och hopp. Ett land med trygghet i
            vardagen där varje barn nyfiket kan möta framtiden som ett äventyr
            om hörnet. Ett land där föräldrar kan känna sig värdefulla i familjen
            och i sitt arbete. Ett land där livet går ihop.
          </p>
          <p xml:id="i-PcLVGv72NjD9zFvoPmScP3">
            Så ser inte Sverige ut idag. En borgerlig regering har ändrat
            villkoren för Sveriges föräldrar och barn. Trygghet i vardagen
            är inte alla förunnat. Sverige är idag ett land där klyftorna
            medvetet tillåts att öka. En del föräldrar har fått mer pengar
            i plånboken medan andra föräldrar hårdhänt har tvingats ned på
            knä. De som har råd kan inte längre bidra till vårt gemensamma
            som tidigare. Deras vilja till solidaritet har beskurits. Samtidigt
            har föräldrar som drabbats av sjukdom eller arbetslöshet svårare
            än någonsin att få ekonomin att gå ihop. Familjers liv kan se
            markant olika utan att någon familj kan sägas ha gjort egna medvetna
            val.
          </p>
          <p xml:id="i-V1JeB3gFuqZ1FHVmWTwpdF">
            Familjers vardag i borgerlighetens Sverige förändras när skattepengar
            inte längre garanteras gå till förskolor och skolor utan tillåts
            rinna ut i fickorna på privata ägare detta trots att förskolan
            eller skolan har uppenbara problem med kvaliteten. Föräldrar och
            barn står frågande och undrar hur detta kunde gå till. Allt varje
            förälder ville var det bästa för barnen. Det är ett otryggt och
            ett orättvist Sverige som växer fram. Ett Sverige utan mångfald.
          </p>
          <p xml:id="i-Bhjh8WMhVMxTVxpGY9q1Rt">
            I vårt Sverige ska varje barn, oavsett föräldrar, kunna nå sina
            drömmars mål. Det är ett Sverige som byggs utifrån att vi alla
            tjänar på rättvisa. Inga av våra gemensamma pengar ska slumpas
            bort utan varje skattekrona som avsätts ska gå till kvalitet i
            välfärden, till vårt gemensamma. Vi vill se en familjepolitik
            som bidrar till generellt goda uppväxtvillkor för varje barn och
            att föräldrar inte ska behöva välja mellan föräldraskap och förvärvsarbete.
            Det är en politik som med solidarisk omfördelning bidrar till
            både social och ekonomisk utjämning. Det är ett välfärdsland som
            gör det lätt att vara solidarisk, ett land som anstränger sig
            för att varje förälder ska kunna få livet att gå ihop.
          </p>
          <p xml:id="i-NkUF9Tee9VM7yak7voQWT1">
            Vi vill fortsätta att utveckla den familjepolitiska modell som
            vi har i Sverige. Vi är beredda att utveckla och ompröva där vi
            märker att det behövs. Många barn växer upp i familjer där resurser,
            sociala nätverk, språksäkerhet och många valmöjligheter är obestridda.
            I vårt välfärdsland är det självklart att samhället har ett ansvar
            för att ge möjligheter också till de barn som föds till sämre
            villkor. FN:s barnkonvention gäller och måste avspeglas i politiken
            på alla områden. Det måste också vara så att vi i tider av ekonomisk
            kris och nedgång tar ett gemensamt ansvar för att skydda dessa
            vårt samhälles minsta mot krisens effekter. Så borde ske också
            idag. Istället driver arbetslöshet och utslagning allt fler barn
            över fattigdomsgränsen. Barnfattigdomen har ökat i Sverige från
            åtta procent 2006 till tolv procent 2009. För barn till ensamstående
            är ökningen än mer markant: från femton till tjugosju procent.
            Detta är helt oacceptabelt. Målet måste vara att inga barn ska
            behöva växa upp fattiga i ett välfärdssamhälle.
          </p>
          <p xml:id="i-8nK8Qq23eAtwNfvjAGkYW8">
            En modern familjepolitik för barnets bästa måste utgå från vardagen
            som dagens föräldrar lever i. Det handlar om orimliga krav och
            ojämlik ansvarsfördelning. Sverige behöver en politik och en välfärdsmodell
            som kan svara upp till de värderingar och attityder som dagens
            unga föräldrar har. För att fler ska vilja och våga bli förälder
            krävs en insikt om att barnfamiljer behöver vårt gemensamma engagemang
            och solidaritet. Av den anledningen är den generella välfärden
            mycket viktig för familjer med barn liksom de generella stöden
            såsom barnbidraget i syfte att utjämna skillnaderna mellan familjer
            med barn och familjer utan barn.
          </p>
          <p xml:id="i-AaihUeBeexcrPsu6iJrt7d">
            Många föräldrars vardag präglas av den ständiga kampen mot tiden.
            Man ska helst prestera på jobbet, vara vältränad, socialt framgångsrik,
            ständigt uppdaterad och ha fint hemma och samtidigt vara en närvarande
            och trygg förälder. Inte sällan kolliderar stress och övertid
            på jobbet, eller bara arbetstiderna i sig, med dagishämtning,
            läxläsning, matlagning, föräldramöten eller fotbollsträning. Det
            behöver bli lättare för den moderna familjen att få livet att
            gå ihop och tiden att räcka till.
          </p>
          <p xml:id="i-SFLS8n3LazaJLPbgU17ZRX">
            Barnfamiljer är därutöver väldigt olika, nu mer än någonsin.
            Mer än vart femte barn växer upp i en annan familjekonstellation
            än den med sina biologiska föräldrar. Sverige är fullt av bonusbarn,
            varannanveckaspappor, regnbågsfamiljer, ensamstående föräldrar
            och barn med syskon i andra familjer. Det kräver att en del regler
            ses över och moderniseras. Barns livsvillkor präglas av samma
            orättvisor, klassklyftor och brist på jämställdhet som finns i
            samhället i stort. För barnens skull behövs en familjepolitik
            som stöder barnfamiljer generellt men också en familjepolitik
            med kompensatoriska inslag som tar hänsyn till familjer med särskilt
            utsatt situation.
          </p>
          <p xml:id="i-XmSzzSn3eNR4SkQj1rZBeF">
            Regeringens budgetproposition och förda politik är ett tydligt
            avsteg från en familjepolitisk modell som sätter föräldrar och
            barn främst. Barnfamiljer har fått känna av tuffare villkor, inte
            bara genom besparingar i de familjepolitiska stöden utan också
            genom en borgerlig ovilja att lyssna till behov om en tillgänglig
            barnomsorg av god kvalitet. I stället har en familjepolitik med
            dåtiden som förebild klubbats igenom. Tydligast märks detta genom
            införandet av ett kommunalt vårdnadsbidrag enligt gamla hemmafruideal.
            Vårdnadsbidraget i kombination med barnomsorgspeng innebär ett
            stort systemskifte. Med borgerliga förslaget om barnomsorgspeng
            får Sverige en familjepolitik som inte längre har barnen i fokus
            utan snarare uppmuntrar föräldrar att köpa sig fria från ansvar.
            Krav på kvalitet eller utbildad personal saknas. Istället för
            att lyfta fram barnansvaret som värdefullt och mångsidigt reduceras
            det till barnpassning. Ett system med vårdnadsbidrag och barnomsorgspeng
            riskerar också helt att förändra villkoren för förskolan. Det
            är en ansvarslös och omodern politik.
          </p>
          <p xml:id="i-UsePcfu65JS7bWsPzChkWD">
            Även om barnfamiljer är olika vill de allra flesta försörja sig
            genom att båda föräldrarna har inkomster från arbete. Grunden
            för den svenska välfärdsmodellen har under en lång tid varit arbetslinjen.
            Med den som grund ska systemen underlätta för den enskilda individen
            att klara sin egen försörjning. Arbete handlar om både skyldigheter
            och rättigheter. I ett samhälle med höga välfärdsambitioner är
            arbete en förutsättning. Då krävs att så många som möjligt förvärvsarbetar.
            Vi socialdemokrater tänker inte överge arbetslinjen som en grundläggande
            princip. Den är nödvändig för att klara välfärden och för mäns
            och kvinnors lika möjligheter till ekonomisk självständighet.
          </p>
          <p xml:id="i-B86MScNeYhCpEBV9hKy2S">
            Vi behöver göra pappa med barn och mamma med jobb. Barns rätt
            till båda sina föräldrar förutsätter ett jämställt arbetsliv och
            ett jämställt familjeliv.
          </p>
          <head xml:id="i-DqePWMigDBeSXSFnfKu8dK" type="h2">
            Politikområdet Ekonomisk familjepolitik
          </head>
          <p xml:id="i-RTjFvdeYTPeUqQxuDVWe9E">
            Vi vill föreslå riksdagen att målet för politikområdet ekonomisk
            familjepolitik ska fastställas till att de ekonomiska villkoren
            mellan familjer med och utan barn ska minska inom ramen för den
            generella välfärden. Målet har god överensstämmelse med de principer
            utifrån vilka politikområdet är uppbyggt. För ett välfärdsland
            med ambitioner kan knappast signalen att barn ska vara en ekonomisk
            börda vara rimlig. En solidarisk omfördelning mellan dem som har
            och inte har barn är en viktig del i vår generella välfärd. På
            motsvarande sätt är en solidarisk utjämning av risker och kostnader
            mellan generationer, mellan arbetande och arbetslösa, mellan sjuka
            och friska, viktiga inslag i vår trygghetsmodell.
          </p>
          <p xml:id="i-5t2rr1iK9unDitj4zMu3Mu">
            Sedan 2008 gäller målet att den ekonomiska familjepolitiken ska
            bidra till förbättrade förutsättningar för en god ekonomisk levnadsstandard
            för alla barnfamiljer. Regeringen har också beskrivit att det
            nya målet betonar förutsättningarna snarare än utfallet och en
            viss acceptans för att utfallet inte alltid blir detsamma för
            alla familjer. Vi motsätter oss en utveckling där klyftor medvetet
            tillåts öka mellan familjer med barn och övriga grupper i samhället.
            Vi motsätter oss också en cynisk politik med en målsättning som
            inte tar ansvar för vad som faktiskt händer för familjer med barn
            i det verkliga livet utan i stället betonar vad som skulle kunna
            ha hänt.
          </p>
          <p xml:id="i-9okXg9VNLZ861SatXLFHQh">
            Vi kan också återigen konstatera att det kanske mest iögonfallande
            med årets budgetproposition gällande ekonomisk trygghet för familjer
            och barn är avsaknaden av initiativ detta trots att regeringen
            skriver många vackra ord, exempelvis att regeringen är särskilt
            angelägen om situationen för barn till ensamstående föräldrar.
            Man konstaterar också att sämst ekonomiskt ställt har hushåll
            med en ensamstående förälder med två eller flera barn, men sedan
            gör regeringen ingenting. Regeringen skriver också att familjepolitiken
            bör utformas så att den ger stöd till barn i ekonomiskt svaga
            hushåll och till sjuka och funktionshindrade barn. Men förutom
            att konstatera detta gör regeringen ingenting. Man återställer
            inte ens sin egen beslutade försämring i stödet till sjuka barn.
          </p>
          <head xml:id="i-Mys9bqgmgwS9Crzaw3uNvZ" type="h2">
            Avskaffa vårdnadsbidraget
          </head>
          <p xml:id="i-SKv9ep8omsBqPpg1PsvUey">
            Inget annat land i världen lägger mer pengar på att föräldrar
            ska kunna vara hemma med sina barn. Den svenska föräldraförsäkringen
            är världsunik. Därför ska föräldraförsäkringen värnas eftersom
            den ger verklig tid med de små barnen. Föräldraförsäkringens utformning
            med ersättning enligt inkomstbortfallsprincipen gör det möjligt
            att lämna arbetet för en tid för att vara hemma med de små barnen.
            Föräldraförsäkringen stöder föräldraskap och förvärvsarbete för
            både kvinnor och män.
          </p>
          <p xml:id="i-CttyYABj1NPfgAZWmaVxsy">
            Vårdnadsbidraget är ett systemskifte med ett tydligt avsteg från
            tvåförsörjarmodellen. Vårdnadsbidraget understöder en familjepolitik
            där kvinnor tar hand om barnen och männen om jobbet.
          </p>
          <p xml:id="i-LDg5mKVbieSYkZgHARMind">
            Ingen som i dag jobbar och behöver hela sin lön har råd att ersätta
            lönen med ett vårdnadsbidrag på 3 000 kr. Därför är vårdnadsbidraget
            en kvinnofälla. Det är i huvudsak kvinnor som kommer att vara
            hemma med barnen till så låg ersättning att de inte kan försörja
            sig. De blir helt beroende av sina mäns goda vilja. Det kommer
            alla kvinnor att få känna av på arbetsmarknaden, i fler osäkra
            anställningar, i sämre löner och i sämre karriärmöjligheter. Därför
            ska vårdnadsbidraget avskaffas.
          </p>
          <p xml:id="i-6jKEFGh9dgsAQaHRKDceYG">
            Det är få män som klarar av att vara produktiva för två. Därför
            är också män förlorare på ökad ojämställdhet. De kommer att få
            känna av en ökad press att jobba ännu mer och prestera ännu bättre
            för att duga som familjeförsörjare. De kommer att få betala i
            mindre tid med sina barn. Därför ska vårdnadsbidraget avskaffas.
          </p>
          <p xml:id="i-88zkkn2LE21nzumeYfRsJt">
            Det är barnen som är förlorare när borgerlig familjepolitik nu
            ger bidrag till dem som inte använder offentlig samhällsservice
            såsom förskolan. De är barnens egen rätt till förskola och möjlighet
            att utvecklas och växa tillsammans med andra barn som åsidosätts.
            Det är barnens trygghet i att ha fler vuxna omkring sig som ifrågasätts.
            Det är alla de barn och föräldrar som behöver förskolan som får
            betala. Kärnfrågan handlar om vad våra skattepengar ska användas
            till. Varje krona som av kommunerna satsas på ett vårdnadsbidrag
            för de få som drömmer om en offentligt finansierad hemmafrutillvaro
            eller för dem som väljer bort förskolan är en krona mindre till
            något annat. Det är en krona mindre till personal, personalutbildning,
            rutschkanor och lokaler i den gemensamt finansierade förskolan.
            Detta är inte att sätta barns bästa i centrum, och det svarar
            inte heller mot barnfamiljers önskan att få till en bättre vardag
            med sina barn i kombination med sitt arbete. Därför ska vårdnadsbidraget
            avskaffas.
          </p>
          <p xml:id="i-YVmmGQdbhtHgWnX3c4bZEj">
            Vi tänker inte överge arbetslinjen som en grundläggande princip.
            Den är nödvändig för att klara välfärden och för mäns och kvinnors
            lika möjligheter till ekonomisk självständighet. Den är nödvändig
            för barns trygghet. Tvärtom ser vi i dag behov av en ny och förstärkt
            arbetslinje som bör ligga till grund för kommande familjepolitiska
            reformer. Vårdnadsbidraget verkar i helt motsatt riktning.
          </p>
          <p xml:id="i-FbvuRu6YdKxveZ3P1rWr6g">
            Vi föreslår riksdagen att avskaffa det kommunala vårdnadsbidraget.
          </p>
          <head xml:id="i-MfBSgKHhq9PL45UhEkuM7K" type="h2">
            Investera i mer jämställdhet
          </head>
          <p xml:id="i-6PFRXiynxsFgyAQhCgzcHa">
            Vi är beredda att utveckla fler förslag baserade på Föräldraförsäkringsutredningen
            för att knyta en större del av föräldraförsäkringen till respektive
            förälder. Det är fortfarande mammor som bär huvuddelen av arbetet
            med hem och barn och som tar huvudansvaret när barnen är sjuka
            eller i relationerna till förskola och skola. Det är mammor som
            går ned i arbetstid när barnen är små, och det är fortfarande
            bara 21 % av föräldraförsäkringen som tas ut av papporna. Allt
            detta slår direkt på alla kvinnors möjligheter i arbetslivet och
            på mäns roll i familjen. Mammorna har svagare löneutveckling som
            följer med långt efter det att barnen är små. Ohälsotalen är högre.
            De många deltiderna ger henne lägre lön, sämre pension och en
            svagare ställning i arbetslivet. Huvudansvaret för arbetet med
            barnen gör att många arbetsgivare betraktar alla kvinnor som osäker
            arbetskraft. Pappor ses inte som förstahandsförälder. Han förminskas
            i sin roll som pappa och i sin vikt för barnen. Alltfler pappor
            vill vara närvarande pappor i sina barns vardag, men de möts inte
            sällan av medvetna och omedvetna hinder från sin omgivning, t.ex.
            arbetsgivare som tycker att pappaledighet är max två månader,
            arbetskamrater som är oförstående, mammor som anser att föräldraledigheten
            är hennes tid och BVC-personal som glömmer pappan i samtalet.
            Menar vi allvar med att barn har rätt till båda sina föräldrar
            är målet tydligt. Vi socialdemokrater vill ha ett jämställt uttag
            av föräldraförsäkringen.
          </p>
          <head xml:id="i-At9WKwbUBPGzPiPLtAisKY" type="h3">
            Föräldrautbildning med jämställdhetsprofil
          </head>
          <p xml:id="i-HdEZEgCxuvsKUPCtSqfRRt">
            För att ytterligare stödja föräldrar i de möjligheter som finns
            i att dela ansvaret för de små barnen under föräldraledigheten
            vill vi utveckla föräldrautbildningen så att den har en tydlig
            jämställdhetsprofil över hela landet. Pappors betydelse och roll
            för barnet ska tydliggöras på samma sätt som mammors. Goda förebilder
            kan med fördel användas. Låt blivande pappor tala med pappor som
            delat föräldraledigheten såsom blivande mammor alltid talat med
            andra mammor. Ökad kunskap gör något som känns främmande mer tillgängligt
            och nära.
          </p>
          <p xml:id="i-2wVidFwCY8VVCG36QTkGaR">
            Det är i det individuella mötet mellan föräldrar och personal
            på BVC, mödravården, Försäkringskassan och socialtjänsten som
            information och kunskap om attityder till jämställdhet och genus
            har betydelse. Därför behöver också kunskaperna öka om jämställdhet
            och genus hos de personalgrupper som möter föräldrar. Ett ledord
            bör vara ökad jämställdhet och att bryta traditionella könsmönster.
            Dessutom ser familjer olika ut i dag. Det kan vara två kvinnor
            som väntar barn tillsammans; förälder två är inte alltid en pappa.
            Vi vill också analysera hur möjligheterna kan bli fler för båda
            föräldrarna att följa med till barnavårdcentralens besök och kontroller.
          </p>
          <head xml:id="i-5biXJ37wzTA755Y48tUSjK" type="h3">
            En gemensam månad
          </head>
          <p xml:id="i-EMedAaksWWhZ8uJ9kgGd6z">
            Vi vill inom ramen för föräldraförsäkringen ge möjlighet för
            papporna att vara hemma 20 dagar i samband med barnet födelse.
            Studier som Statens folkhälsoinstitut har gjort visar att det
            finns ett tydligt samband mellan pappans engagemang och barnets
            utveckling och sociala anpassning. En viktig förutsättning för
            föräldrarnas engagemang är också att känna sig som fullständigt
            ansvariga för sina barns omvårdnad. Det är under en sammanhängande
            samvaro med barnet som förälderns omsorgsrationalitet utvecklas.
          </p>
          <p xml:id="i-XLbWmWBoyniChrPXS4fGCm">
            Vi ser flera fördelar med att öka pappornas möjlighet att delta
            i omvårdnaden av barnet redan från start. Dels stärks banden mellan
            barn och far, dels innebär pappans tidiga delaktighet en betydande
            avlastning för mamman den första tiden efter förlossningen. Genom
            att införa möjligheten för båda föräldrarna att ta ut föräldrapenning
            samtidigt under barnets första månad underlättas den första tiden
            hemma. Det är en välkommen reform som är viktig för barnen och
            sätter fokus på pappors roll i familjen.
          </p>
          <head xml:id="i-B3gomwSsHmqxFKXpvTkgek" type="h3">
            Ett föräldravänligt arbetsliv
          </head>
          <p xml:id="i-FZZMKWtuNLFvcqVKxa6H87">
            Den som mår bra som förälder och får livet att gå ihop blir också
            en effektiv medarbetare. Det hänger ihop. Men långt ifrån alla
            får i dag vardagen att gå ihop. Trots en förstärkt föräldraledighetslag
            vittnar föräldrar om kränkning och diskriminering i arbetslivet.
            Alltför många känner stress och press och slits ut på sina arbetsplatser.
            Det är inte heller ovanligt att familjer glider isär just för
            att kraven blir övermäktiga. I kampen om att få ihop kraven i
            arbetslivet med rollen som förälder, sambo eller make/maka drivs
            alltfler till ohälsa. Kvinnors ohälsa är här särskilt utmärkande.
          </p>
          <p xml:id="i-3b6BX8k9gXvVdk8uCNTNVS">
            Vi vill ha ett mer tillåtande och flexibelt arbetsliv som bygger
            på flexiblare arbetstider ur ett arbetstagar- och föräldraperspektiv.
            Det är en absolut förutsättning för att öka pappors uttag av föräldrapenningdagar.
            Därför tror vi på att utveckla arbetet med jämställdhetsplaner
            på arbetsplatserna och ett förstärkt arbetsmiljöarbete som bland
            annat tar utgångspunkt i småbarnsföräldrars vardag. Vi är också
            övertygade om att mer inflytande över arbetstiden är ett viktigt
            steg på vägen.
          </p>
          <p xml:id="i-7Jqr6EKm2U7Vq5DyiGsU8b">
            En absolut förutsättning för att kunna kombinera föräldraskap
            och förvärvsarbete är en väl utbyggd förskola. Vi socialdemokrater
            är aldrig nöjda med att bara ha barnpassning. Vi vill ha en förskola
            med hög kvalitet som är till för barnen. Barnfamiljer har olika
            villkor. Familjepolitikens uppgift är att stödja föräldrar och
            familjer i olika sammanhang och konstellationer. I ett förändrat
            arbetsliv måste också barnomsorgen möta de behov som föräldrar
            har för att få ihop vardagen med barn och jobb. Vi vill öka tillgången
            på barnomsorg på kvällar, helger och nätter. För att stimulera
            kommunerna till mer flexibla barnomsorgslösningar vill vi avsätta
            100 miljoner kronor.
          </p>
          <head xml:id="i-HzzKU8v18Yd3kE5XVL84Li" type="h3">
            Vardag-med-barn-tid
          </head>
          <p xml:id="i-721XTgN67DGXeg4e29PJrA">
            Efter föräldraledigheten börjar den riktiga vardagen för småbarnsfamiljen.
            Många föräldrar tycker att det är skönt att komma tillbaka i arbete
            men känner samtidigt stress över att inte få vara med sitt barn.
            Vi ser behov av att föräldrar får mer vardagstid med barnen. Många
            föräldrar efterfrågar också fler korta perioder av sammanhängande
            tid med barnen utan att för den skull permanent gå ned i arbetstid,
            vara helt föräldralediga på nytt eller vara helt borta från arbetsmarknaden.
            Vi vill därför göra föräldraförsäkringen mer flexibel (inom ramen
            för dagens försäkring) så att man kan använda den för att få mer
            vardagstid med barnen ända upp till 16 års ålder.
          </p>
          <head xml:id="i-Jroybn4Pabmo6jRAiGNCrY" type="h2">
            Bättre stöd till gravida och nyblivna föräldrar
          </head>
          <p xml:id="i-CvLPQ2rY2dFYCaumLtXPWn">
            Möjligheten för gravida att gå hem vid fysiskt ansträngande arbeten,
            eller när ens arbetsförmåga är nedsatt, är viktig och bidrar till
            att många kvinnor klarar sig oskadda genom graviditeten samt minskar
            risken för att barnet lider skada. Dessvärre har tillämpningen
            av reglerna långt ifrån alltid uppfyllt kraven om en rättssäker
            likabehandling. Bristen har framför allt berott på att Försäkringskassans
            bedömningar skiljer sig mellan olika orter och regioner. Vi förutsätter
            därför att regeringen följer upp detta samt att Försäkringskassans
            pågående arbete för att öka likabehandlingen och rättssäkerheten
            i socialförsäkringarna även fäster uppmärksamhet vid detta problem.
          </p>
          <p xml:id="i-J6T2SiPRaDPBr3suPhnZ22">
            Ändå tror vi att det inte räcker. Vi vill få bort synen på graviditet
            som ett sjukdomstillstånd snarare än något naturligt. Statistiken
            säger oss att besvär under graviditeten är vanligt. Här har arbetslivet
            ett viktigt ansvar att kunna erbjuda sjysta arbetsvillkor och
            god arbetsmiljö. I dag kan den som är gravid begära att bli omplacerad
            eller få havandeskapspenning 60 dagar före planerad förlossning.
            Arbetsgivarens ansvar att kunna erbjuda flexibla lösningar borde
            infalla även tidigare under graviditeten. Det torde också ligga
            i arbetsgivarens intresse att behålla den gravida i arbete.
          </p>
          <p xml:id="i-R7JN2JXAqshqJHXq4KZF3t">
            Föräldraförsäkringsutredningen har föreslagit att en graviditetsmånad
            införs och att havandeskapspenningen samtidigt avskaffas. Syftet,
            menar utredningen, är att möta gravidas behov av vila under slutet
            av graviditeten, men också att komma till rätta med de regionala
            skillnader som funnits i de olika slagen av ersättning. I dag
            finns möjlighet att ta ut föräldraförsäkring innan barnet har
            fötts för gravida som känner att de behöver vila. Samtidigt känner
            då många att man minskar på tiden som kan tillbringas med barnet
            efter födseln. Det finns anledning att ytterligare noga analysera
            för- och nackdelarna med en graviditetsmånad. Det ska ställas
            mot både de andra önskvärda reformer som finns på området och
            huruvida Försäkringskassans tillämpning framöver minskar behovet
            av en sådan reform.
          </p>
          <head xml:id="i-HmV5ZGnPzDYdSww44xSVsy" type="h2">
            Trygg ersättning vid föräldraledighet och vid barns sjukdom
          </head>
          <p xml:id="i-DMxDgM9SqxjMbTNBiPJZdN">
            Förra mandatperioden höjde den socialdemokratiska regeringen
            taket i föräldraförsäkringen från 7,5 till 10 prisbasbelopp så
            att de allra flesta får ut 80 procent i ersättning när de är föräldralediga.
            Samtidigt höjdes taket i den tillfälliga föräldrapenningen samt
            i sjukförsäkringen. I och med detta stärktes också legitimiteten
            för socialförsäkringssystemet.
          </p>
          <p xml:id="i-5zYVzqWFdeJq6xazHzAvVn">
            Ur ett barnperspektiv var höjningen av ersättningstaket mycket
            positiv. Både män och kvinnor har tagit ut fler dagar. I tider
            då fler och fler av föräldrapenningdagarna inte används innan
            barnen fyller åtta år, är det nu fler barn som får ha en förälder
            hemma en något längre tid än vad som annars skulle ha varit fallet.
          </p>
          <p xml:id="i-YS8p6ereVwL7z8CPYcesit">
            Den borgerliga regeringen har valt att försämra den tillfälliga
            föräldrapenningen som gäller när föräldrar är hemma för att ta
            hand om sina sjuka barn. Det innebär att det är rationellt för
            den som tjänar mest, oftast pappan, att fortsätta jobba medan
            den som vanligtvis tjänar mindre, mamman, är hemma och vårdar
            barn. Så cementeras gamla könsroller och så försvårar regeringen
            för de föräldrar som vill men inte har råd att dela ansvaret för
            barnen. Vi socialdemokrater vill höja taket i den tillfälliga
            föräldrapenningen och havandeskapspenningen så att den ligger
            på samma nivå som i föräldrapenningdagarna. Den ekonomiska krisen
            och regeringens ansvarslösa skattesänkningar har dock eroderat
            statens finanser. Därför vill vi genomföra höjningen stegvis,
            i takt med att det statsfinansiella läget så tillåter. I vår budgetmotion
            föreslår vi att taket i den tillfälliga föräldrapenningen och
            havandeskapspenningen höjs till 8 prisbasbelopp 2010, 8,5 prisbasbelopp
            2011 och 9 prisbasbelopp 2012.
          </p>
          <p xml:id="i-HGx7FRRvzLxxxsgk5ZGRqj">
            Det måste finnas en särskild föräldrapenning för ensamstående
            föräldrar som blir sjuka och inte kan ta hand om sitt barn. De
            behöver kunna ta hjälp av någon utanför familjen som kan vårda
            barnet. Därutöver behöver föräldraförsäkringen ses över för att
            möta den nya verklighet som ett flertal nya familjekonstellationer
            innebär. När det finns fler än två föräldrar bör man kunna få
            överlåta dagar med föräldrapenning. Alla barn, oavsett hur familjen
            ser ut, vinner på att föräldrar och andra närstående har möjlighet
            till tid med dem.
          </p>
          <p xml:id="i-b8m4KRqxAbu6KKWXb2iGq">
            Vi vänder oss starkt emot den borgerliga regeringens försämringar
            för barnfamiljerna. Inte bara när det gäller försämringarna i
            den tillfälliga föräldrapenningen utan också i det orimliga att
            beskatta föräldrar som vill vara hemma med sina små barn hårdare.
            Föräldrars tid med de små barnen är oerhört viktig vilket för
            oss manifesteras i en generös och flexibel föräldraförsäkring
            och i vårt avståndstagande till en borgerlig ordning med en högre
            beskattning av föräldralediga.
          </p>
          <p xml:id="i-R1fKHYX7dtHA4L4WBpuY8o">
            Vi ser också det orimliga i den borgerliga regeringens nyordning
            att tvinga personal på förskolor och skolor att kontrollera och
            administrera föräldrars rätt till ersättning vid vård av sjukt
            barn. Det är ett ytterligare ansvar som överflyttas till kommunerna
            och som tar resurser från det som pedagogerna faktiskt ska ägna
            sig åt omsorgen om barnen, lärande och pedagogik. Fusk och missbruk
            i våra välfärdssystem får inte accepteras och måste stävjas på
            olika sätt. Vi menar dock att det finns mer träffsäkra sätt att
            kontrollera rätten till ersättning vid vård av sjukt barn och
            föreslår därför att åläggandet att administrera och kontrollera
            tillfällig föräldrapenning tas bort från förskole- och skolpersonal.
          </p>
          <p xml:id="i-WZ4qGvoRUs2N9j17xbEkEC">
            Vi har länge drivit frågan om en väl fungerande trygghet för
            företagare. Bland annat vill vi underlätta övergången från anställning
            till företagande genom att nyblivna entreprenörer ska få ta med
            sig mer trygghet från den föregående anställningen. Vi välkomnar
            det trygghetspaket som regeringen har lagt fram, även om vi kan
            ha synpunkter på delar av förslaget.
          </p>
          <head xml:id="i-JBotaLJsxAXX1bAKRkZBqg" type="h2">
            Ett rättvist och effektivt barnbidrag
          </head>
          <p xml:id="i-NswaRFBnq1Q3nwbaA7fwyp">
            Förträffligheten med barnbidraget är att det går till alla barn.
            Därigenom bidrar det till en positiv fördelning utan att skapa
            negativa marginaleffekter eftersom barnbidraget inte påverkas
            av föräldrarnas inkomster från arbete, eller deras utgifter. Ett
            viktigt syfte med barnbidraget är ekonomisk utjämning och ökad
            ekonomisk trygghet för barnfamiljer under den period när försörjningsbördan
            är som allra störst. Det är just detta den generella välfärdsmodellen
            bygger på, och barnbidraget har ett starkt fäste i den. Vi menar
            att det är viktigt att fortsätta att hävda barnbidragets värde.
          </p>
          <p xml:id="i-SHLiB3BDzSY4c8rpveGETy">
            Ett mer jämställt ansvar för barnen är ett viktigt mål för en
            modern familjepolitik. Det är något som också bör avspeglas i
            de signaler som staten skickar via utbetalningen av barnbidrag
            varje månad. Därför vill vi att barnbidraget delas mellan föräldrarna.
            Lika modernt som det var att betala ut barnbidraget enbart till
            mamman då, lika omodernt är det i dag. Nu leder det till att samhällets
            stöd till barnfamiljerna upprätthåller och underblåser den ojämlika
            uppfattningen att det är mamman som ska stå för inköpen till barnet.
            Under de 60 år som gått sedan barnbidraget infördes har det hänt
            mycket i samhället som fått konsekvenser för familjestrukturen.
            I dag delar alltfler mammor och pappor på ansvaret för barnen.
            Det är bra, och det är något vi vill uppmuntra.
          </p>
          <p xml:id="i-HXMj9bkvkeRDSQkiZiZY5o">
            Viktigare ändå är att barnbidraget faktiskt är till för barnen.
            Därför ska också barnbidraget följa med barnen. Förslaget ligger
            också helt i linje med synen att alla lagar och regler ska vara
            könsneutrala och inte diskriminera någon på grund av kön.
          </p>
          <head xml:id="i-R32oY86QtyJGqsPR97QuKq" type="h2">
            Barn i ekonomiskt utsatta familjer
          </head>
          <p xml:id="i-BCBiogDfyd1zzbfvsm44CF">
            Fortfarande är skillnaderna mellan barn stora i Sverige och de
            ökar med den borgerligt förda politiken. Vissa barn föds till
            knappa förhållanden där ensamstående föräldrar får vrida och vända
            på varenda krona för att få livet att gå ihop. Andra föds i familjer
            där resurser, kontakter, språksäkerhet och rika valmöjligheter
            är en självklarhet. Vissa barn kommer alltid att ha ett försprång.
            Därför är det så viktigt med en solidarisk omfördelning som stöder
            de barn som föds till sämre villkor.
          </p>
          <p xml:id="i-EaP9sE6cF4TJnnpvN1fUJs">
            Vi socialdemokrater satsade under förra mandatperioden 1 miljard
            kronor för höjt underhållsstöd, barntillägg för studerande samt
            förbättring av den delen av bostadsbidraget som utgör särskilt
            stöd till barnfamiljer. Dessutom höjdes barnbidraget och flerbarnstillägget
            2006 med 100 kronor, samtidigt som flerbarnstillägget infördes
            redan från andra barnet. Varje barn har rätt till trygghet.
          </p>
          <p xml:id="i-2a8qHfjKKAx4GmHspU86K2">
            Vi menar att det är viktigt att också fortsätta värna om underhållsstödets
            storlek. För att förbättra för de familjer och ensamstående med
            barn som har det särskilt tufft vill vi höja underhållsstödet
            med 125 kronor per månad och barn. Vi anser också att det därutöver
            finns skäl att framöver analysera möjligheterna till en översyn
            och reformering av underhållsstödet.
          </p>
          <p xml:id="i-XGHp7NtWPzsLxgGbfPm7dR">
            Vi förordar en generell välfärdsmodell med tydliga omfördelningsprinciper.
            Mot den står den borgerliga selektiva, behovsprövade politiken
            som i kombination med grundtrygghetsmodeller ökar klyftorna och
            skapar fattigdomsfällor. Regeringen rör sig bestämt i den riktningen
            med förändrade mål, sänkta ersättningsnivåer och vårdnadsbidrag.
          </p>
          <head xml:id="i-918BGzZW9GNNYHw3B51y7g" type="h2">
            Studerande med barn
          </head>
          <p xml:id="i-Jd3GfcYf17WY7A1tTCyct8">
            Tack vare en medveten satsning under de föregående mandatperioderna
            har fler personer fått möjlighet att läsa på högskola. Vi vill
            att minst 50 procent av en ungdomskull ska få möjlighet att läsa
            på högskola, något som är viktigt både ur ett jämlikhetsperspektiv
            och för att Sverige ska kunna konkurrera på den globala marknaden
            med kunskap och utveckling.
          </p>
          <p xml:id="i-GYcUpN4bRdHfTwWzxFnxUJ">
            De studenter som inte har någon rätt till ersättning baserad
            på en sjukpenninggrundande inkomst får ersättning enligt grundnivån.
            Trots att grundbeloppet i föräldraförsäkringen har höjts under
            den förra mandatperioden är det fortfarande mycket lågt. Detta
            gör att två uttalat viktiga politiska målsättningar hamnar i konflikt;
            att fler ska studera samt att barnafödandet ska öka. Och för de
            studenter som ändå skaffar barn under sin studietid är det svårt
            att få ekonomin att gå ihop.
          </p>
          <p xml:id="i-V3iCXUVUo3bqoYh7zNPKuq">
            Vi föreslår därför i vårt budgetalternativ att tilläggsbidraget
            till studenter med barn höjs med 50 procent. Det innebär en höjning
            på 246 kronor per månad för studenter med ett barn och 400 kronor
            per månad för studenter med två barn.
          </p>
          <head xml:id="i-HAnkaXkRTEW7y26fjEefva" type="h2">
            Barn med behov av särskilt stöd
          </head>
          <p xml:id="i-WeKoxF4JxK9VVtjaCN2U8E">
            Vårdbidrag är den ersättning för förälderns merarbete för särskild
            tillsyn och vård eller för de merkostnader som ett barns sjukdom
            eller funktionsnedsättning ger upphov till. Man kan få helt, tre
            fjärdedels, halvt eller en fjärdedels vårdbidrag. För barn med
            särskilda behov finns stödfunktioner såväl offentliga som ideella.
            Det finns naturligtvis goda exempel på skolor som anpassar verksamheten
            efter barnens förutsättningar, arbetsgivare som har förståelse
            för föräldrarnas situation och myndighetsföreträdare som ger ett
            bra bemötande vid diskussioner om vårdbidrag, merkostnadsersättningar
            eller tillfällig föräldrapenning. Men det finns också mindre bra
            exempel där föräldrar får kämpa för sina rättigheter, där barnen
            inte får det stöd de har rätt till och där bemötandet från exempelvis
            Försäkringskassan lämnar mycket kvar att önska. När det gäller
            sjukförsäkringens tillämpning kan många föräldrar vittna om hur
            bedömningarna skiftat beroende på var man bor, vilken handläggare
            som hanterar ärendet och hur väl man klarat av att argumentera
            för sin situation. Detta kan visa sig i tillämpningen av vårdbidraget
            dels på grund av skiftande bedömningar inom Försäkringskassan,
            dels på att försäkringen behöver moderniseras, utvecklas och förbättras.
          </p>
          <p xml:id="i-QRT3qKfGgnyCr2n5vPaXs3">
            Vi anser att det är angeläget att en översyn vidtas för att värna
            vårdbidraget i syfte att förbättra och utveckla stödet för föräldrar
            med svårt sjuka barn.
          </p>
          <p xml:id="i-CymwQuqsJndAsS7DecGvvr">
            Likvärdiga principer vad gäller delat barnbidrag bör också gälla
            för vårdbidraget.
          </p>
          <head xml:id="i-DtQviG2pBCwbRoabWAKhVn" type="h2">
            Bostadsbidrag
          </head>
          <p xml:id="i-Upu595g5mu3MfT4EHafqjC">
            Bostadsbidragen är utformade för att täcka barnfamiljers behov
            av en bra bostad och ge ekonomiskt svaga hushåll möjlighet att
            möta sina bostadskostnader. Vi socialdemokrater ser inte bara
            bostadsbidragen som ett viktigt familjepolitiskt instrument utan
            också som en viktig del i en god social bostadspolitik. En social
            bostadspolitik förbättrar förutsättningarna för barn att få goda
            uppväxtvillkor. Bostadsbidragen är en av de mest träffsäkra stödformerna
            till hushåll med låga inkomster och förbättrar därmed förutsättningarna
            för barn i ekonomiskt utsatta familjer att växa upp under goda
            boendeförhållanden.
          </p>
          <p xml:id="i-9qjFFRfRmJ2DFwcUAZMsvx">
            Vi vill se en översyn av bostadsbidragen. Riksdagen beslutade
            under 2005 om ändrade regler för bostadsbidrag (prop. 2004/05:112).
            Lagen trädde i kraft den 1 november 2005 och tillämpas på bostadsbidrag
            från och med den 1 januari 2006. Förändringarna innebar bland
            annat att den del av bostadsbidraget som lämnas som särskilt bidrag
            till barnfamiljerna höjdes. Vidare infördes ett umgängesbidrag
            till föräldrar som på grund av vårdnad eller umgänge har sina
            barn tidvis boende hos sig. Det genomfördes också förändringar
            i beräkning av den bostadskostnadsbaserade delen av bostadsbidraget.
            Reglerna innebär att man vid beräkning av bostadsbidraget bortser
            från bostadskostnader som löper på bostadsytor över en viss gräns
            som varierar beroende på hushållets storlek. Dessa regler om bidragsgrundande
            bostadsyta kan bland annat få till följd att ett byte till en
            större lägenhet med samma eller lägre hyra kan leda till att bidraget
            minskar eller uteblir.
          </p>
          <p xml:id="i-Bv73LnzNz6U3Vzc8R77Yhj">
            Mot bakgrund av de senaste årens förändringar är det angeläget
            att en översyn av bostadsbidragen genomförs med utgångspunkt i
            såväl bostadsbidragens familjepolitiska betydelse som deras roll
            som bostadspolitiskt instrument.
          </p>
          <head xml:id="i-W6syac7UShZcPPah1wAVws" type="h2">
            Avslutning
          </head>
          <p xml:id="i-SgXR77x6zAidJaodU1iRxm">
            Den borgerliga regeringen ökar medvetet klyftor och vänder föräldrar
            och barn ryggen. Vackra ord blir till ingenting. Vi investerar
            i stället i förslag som bejakar att föräldrar och familjer ser
            olika ut. Det handlar om en utvecklad förskola med kvalitet och
            om ett uthålligt arbetsliv där småbarnsföräldrar kan förena arbetsliv
            och familj. Vi investerar i ett reellt och ökat stöd i vardagen
            för alla småbarnsföräldrar inte bara för några. Vi tar vår utgångspunkt
            i barnens bästa och deras behov av sina föräldrar. Vi investerar
            tydligt i barns trygghet. Barn ska inte behöva betala för krisen.
            För oss hör ord och handling ihop. Det är vårt välfärdsland.
          </p>
        </div>
        <div xml:id="i-2dViTdfozhahM5BcNzN5Rs" type="motSignatures">
          <list xml:id="i-FFyxnbwWcFnzbLF52VWxJ7">
            <item xml:id="i-XWgrWkWGzHREfWmKgVFMc4" who="i-DXYijt8wprzTgm7zCTJYc3">
              Veronica Palm (s)
            </item>
            <item xml:id="i-BFVjSPgDa1uEStjyMHc6Ur" who="i-KNqtzTyLq88RopWq6R35xs">
              Ronny Olander (s)
            </item>
            <item xml:id="i-3NavuAPrX82zs5LymZMtiC" who="i-HsmyrkjqQGCAargTNWaeXi">
              Siw Wittgren-Ahl (s)
            </item>
            <item xml:id="i-76uyvBkhfcQs2w5S89kBDe" who="i-TVwo4mCECu692GW3ntqQzo">
              Kurt Kvarnström (s)
            </item>
            <item xml:id="i-U6ky1b151gqPTYTRHpeT9b" who="i-J95EwJKvWuN9JUNcJSJKgp">
              Göte Wahlström (s)
            </item>
            <item xml:id="i-H2CuAZs8Xoh2XzzcFLfATT" who="i-PMx51X9QbaLUMtQNq6sVfz">
              Matilda Ernkrans (s)
            </item>
            <item xml:id="i-6fgoCNTFJTQzTUdAauUz1e" who="i-AqkTDdERRgq7MWP7ajMpZo">
              Jasenko Omanovic (s)
            </item>
            <item xml:id="i-RqUvNPaCTKSzgMpidQVFVH" who="i-B4xztskudaZRx8gWqEyNmX">
              Björn Lind (s)
            </item>
          </list>
        </div>
      </div>
    </body>
  </text>
</TEI>
