<?xml version="1.0" encoding="utf-8"?>
<TEI xmlns="http://www.tei-c.org/ns/1.0" xmlns:xi="http://www.w3.org/2001/XInclude" xml:id="mot-201718-UU-00533">
  <teiHeader>
    <fileDesc>
      <titleStmt>
        <title>Afrika söder om Sahara</title>
        <author corresp="i-CgLZxiLTqtr669ULBLHcuK">av Yasmine Posio Nilsson m.fl. (V)</author>
      </titleStmt>
      <publicationStmt>
        <authority>SWERIK PROJECT</authority>
      </publicationStmt>
      <sourceDesc>
        <bibl>
          <title>Motion 2017/18:533 av Yasmine Posio Nilsson m.fl. (V)</title>
          <idno type="rdwebb">H502533</idno>
          <rs type="number">533</rs>
          <orgName type="comitteeAbbreviation">UU</orgName>
          <ref type="dokument_url_text">http://data.riksdagen.se/dokument/H502533/text</ref>
          <ref type="dokument_url_html">http://data.riksdagen.se/dokument/H502533</ref>
          <ref type="dokumentstatus_url_xml">http://data.riksdagen.se/dokumentstatus/H502533</ref>
          <ref type="docx">http://data.riksdagen.se/fil/DA9721C3-2631-4103-97C3-DB58AA1F910F</ref>
          <ref type="pdf">http://data.riksdagen.se/fil/E947A3BB-F8B6-4DAC-931C-D72CFDA900A6</ref>
        </bibl>
      </sourceDesc>
    </fileDesc>
    <profileDesc>
      <particDesc>
        <listPerson>
          <person gender="woman">
            <idno>i-CgLZxiLTqtr669ULBLHcuK</idno>
            <name>Yasmine Posio</name>
            <state type="partyAffiliation" ref="Q110837">
              <desc>V</desc>
            </state>
          </person>
          <person gender="man">
            <idno>i-DyTmp7YURsib9gzvRDZtm9</idno>
            <name>Stig Henriksson</name>
            <state type="partyAffiliation" ref="Q110837">
              <desc>V</desc>
            </state>
          </person>
          <person gender="man">
            <idno>i-HNw1w34Sd2tGfFnWtdrzZb</idno>
            <name>Jens Holm</name>
            <state type="partyAffiliation" ref="Q110837">
              <desc>V</desc>
            </state>
          </person>
          <person gender="woman">
            <idno>i-548HUVvKe8n48M3pQmFeUC</idno>
            <name>Amineh Kakabaveh</name>
            <state type="partyAffiliation" ref="Q110837">
              <desc>V</desc>
            </state>
          </person>
          <person gender="man">
            <idno>i-JZgLiagTc1Uwgw1yzLWrSS</idno>
            <name>Birger Lahti</name>
            <state type="partyAffiliation" ref="Q110837">
              <desc>V</desc>
            </state>
          </person>
          <person gender="man">
            <idno>i-HG8uLqLT7SnwSx5YRobkVr</idno>
            <name>Håkan Svenneling</name>
            <state type="partyAffiliation" ref="Q110837">
              <desc>V</desc>
            </state>
          </person>
          <person gender="woman">
            <idno>i-LfejaxmUP1kR5ztLJaJTkY</idno>
            <name>Emma Wallrup</name>
            <state type="partyAffiliation" ref="Q110837">
              <desc>V</desc>
            </state>
          </person>
        </listPerson>
      </particDesc>
      <correspDesc>
        <correspAction type="status" subtype="closed"/>
        <correspAction xml:id="i-XfKfMz7EuDeDyY5AoCxKPg" type="signed"/>
        <correspContext corresp="i-XfKfMz7EuDeDyY5AoCxKPg">
          <note type="signatory" corresp="i-CgLZxiLTqtr669ULBLHcuK"/>
          <note type="signatory" corresp="i-DyTmp7YURsib9gzvRDZtm9"/>
          <note type="signatory" corresp="i-HNw1w34Sd2tGfFnWtdrzZb"/>
          <note type="signatory" corresp="i-548HUVvKe8n48M3pQmFeUC"/>
          <note type="signatory" corresp="i-JZgLiagTc1Uwgw1yzLWrSS"/>
          <note type="signatory" corresp="i-HG8uLqLT7SnwSx5YRobkVr"/>
          <note type="signatory" corresp="i-LfejaxmUP1kR5ztLJaJTkY"/>
        </correspContext>
        <correspAction xml:id="i-RBgngfDFne7wfayvG4MGbS" type="submitted">
          <date when="2017-09-29"/>
          <time when="10:49:46"/>
        </correspAction>
        <correspAction xml:id="i-A53TvBCxLJV8hSZHJGSN5R" type="reviewed">
          <date when="2017-09-29"/>
          <time when="13:50:33"/>
        </correspAction>
        <correspAction xml:id="i-K7rCyGwxfrJBo4UKFJoMxA" type="referred">
          <date when="2017-10-13"/>
        </correspAction>
        <correspAction xml:id="i-HLZrXwWHeXngrwX5wyuF9D" type="assigned">
          <date when="2018-08-24"/>
          <time when="14:39:20"/>
        </correspAction>
        <correspContext corresp="i-HLZrXwWHeXngrwX5wyuF9D">
          <ref type="assignedTo">Utrikesutskottet</ref>
        </correspContext>
        <correspAction xml:id="i-FKKjpu8LjKS7vHvVUiWAcA" type="behandlas_i"/>
        <correspContext corresp="i-FKKjpu8LjKS7vHvVUiWAcA">
          <ref type="uppgift">2017/18:SfU9</ref>
          <ref type="ref_dok_id">H501SfU9</ref>
          <ref type="ref_dok_typ">bet</ref>
          <ref type="ref_dok_rm">2017/18</ref>
          <ref type="ref_dok_bet">SfU9</ref>
          <ref type="ref_dok_titel">Åldersdifferentierat underhållsstöd och höjt grundavdrag för bidragsskyldiga föräldrar</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction xml:id="i-WGJwmbXNPwSqnnwvHu1fvP" type="behandlas_i"/>
        <correspContext corresp="i-WGJwmbXNPwSqnnwvHu1fvP">
          <ref type="uppgift">2017/18:UU8</ref>
          <ref type="ref_dok_id">H501UU8</ref>
          <ref type="ref_dok_typ">bet</ref>
          <ref type="ref_dok_rm">2017/18</ref>
          <ref type="ref_dok_bet">UU8</ref>
          <ref type="ref_dok_titel">Sveriges samlade politik för internationell civil och militär krishantering</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction xml:id="i-9JGwf3bNcBfdNAL4FLZg7v" type="behandlas_i"/>
        <correspContext corresp="i-9JGwf3bNcBfdNAL4FLZg7v">
          <ref type="uppgift">2017/18:UU6</ref>
          <ref type="ref_dok_id">H501UU6</ref>
          <ref type="ref_dok_typ">bet</ref>
          <ref type="ref_dok_rm">2017/18</ref>
          <ref type="ref_dok_bet">UU6</ref>
          <ref type="ref_dok_titel">Ekonomiskt partnerskapsavtal mellan Europeiska unionen och dess medlemsstater, å ena sidan, och de avtalsslutande SADC-staterna, å andra sidan</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction xml:id="i-EvFgj6kgbq89bNHLqrXBAX" type="behandlas_i"/>
        <correspContext corresp="i-EvFgj6kgbq89bNHLqrXBAX">
          <ref type="uppgift">2017/18:SfU15</ref>
          <ref type="ref_dok_id">H501SfU15</ref>
          <ref type="ref_dok_typ">bet</ref>
          <ref type="ref_dok_rm">2017/18</ref>
          <ref type="ref_dok_bet">SfU15</ref>
          <ref type="ref_dok_titel">Migration och asylpolitik</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction xml:id="i-TczCcTCeusLPQ9jWReB3jJ" type="behandlas_i"/>
        <correspContext corresp="i-TczCcTCeusLPQ9jWReB3jJ">
          <ref type="uppgift">2017/18:UU2</ref>
          <ref type="ref_dok_id">H501UU2</ref>
          <ref type="ref_dok_typ">bet</ref>
          <ref type="ref_dok_rm">2017/18</ref>
          <ref type="ref_dok_bet">UU2</ref>
          <ref type="ref_dok_titel">Utgiftsområde 7 Internationellt bistånd</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction xml:id="i-9st2guLUfYguboxce4irSD" type="behandlas_i"/>
        <correspContext corresp="i-9st2guLUfYguboxce4irSD">
          <ref type="uppgift">2017/18:UU15</ref>
          <ref type="ref_dok_id">H501UU15</ref>
          <ref type="ref_dok_typ">bet</ref>
          <ref type="ref_dok_rm">2017/18</ref>
          <ref type="ref_dok_bet">UU15</ref>
          <ref type="ref_dok_titel">FN och mänskliga rättigheter i svensk utrikespolitik</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction xml:id="i-inKUeEgzQcRCP6L28n5DF" type="behandlas_i"/>
        <correspContext corresp="i-inKUeEgzQcRCP6L28n5DF">
          <ref type="uppgift">2017/18:UU21</ref>
          <ref type="ref_dok_id">H501UU21</ref>
          <ref type="ref_dok_typ">bet</ref>
          <ref type="ref_dok_rm">2017/18</ref>
          <ref type="ref_dok_bet">UU21</ref>
          <ref type="ref_dok_titel">Politiken för global utveckling (PGU)</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction xml:id="i-3hzZ3i24N4PrF7TbJmRh8t" type="behandlas_i"/>
        <correspContext corresp="i-3hzZ3i24N4PrF7TbJmRh8t">
          <ref type="uppgift">2017/18:UU10</ref>
          <ref type="ref_dok_id">H501UU10</ref>
          <ref type="ref_dok_typ">bet</ref>
          <ref type="ref_dok_rm">2017/18</ref>
          <ref type="ref_dok_bet">UU10</ref>
          <ref type="ref_dok_titel">Verksamheten i Europeiska unionen under 2017</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
      </correspDesc>
      <textClass>
        <catRef scheme="#docType" target="#mot"/>
        <catRef scheme="#motionType" target="#kommitte"/>
        <catRef scheme="#motionType" target="#fristående"/>
      </textClass>
    </profileDesc>
  </teiHeader>
  <text>
    <body>
      <div xml:id="i-Veesh9rds6bsgkkFknaY9D" type="motHeader">
        <div xml:id="i-3mohLEW22wKshdbVcxzpdp" type="motTitle">
          Motion till riksdagen 2017/18:533 av Yasmine Posio Nilsson m.fl.
          (V) Afrika söder om Sahara
        </div>
      </div>
      <div xml:id="i-Uww9TLgQWtgrJ62z2b9qmN" type="motBody">
        <div xml:id="i-5zqEUiMv3heSrcZ84r4WWS" type="TOC">
          <head xml:id="i-FKzeRPkPh6L85p8qGXKBwV">
            1Innehållsförteckning
          </head>
          <list xml:id="i-PFGjwmU8fDZr8CibD3qurq">
            <item xml:id="i-73mBdLcqKFSyMTMg9SF4BZ" style="indent-level: 1">
              2Förslag till riksdagsbeslut
            </item>
            <item xml:id="i-F9HemQMFxbASM5HfhkwWQw" style="indent-level: 1">
              3Inledning
            </item>
            <item xml:id="i-N5FGVqRivpAKLQhdscEah2" style="indent-level: 1">
              4Mänskliga rättigheter
            </item>
            <item xml:id="i-NARGg53qgEbnhp7LUiJsSy" style="indent-level: 2">
              4.1Kvinnors och hbtq-personers rättigheter
            </item>
            <item xml:id="i-EjCixGZp1uzqoPUrujCAKm" style="indent-level: 2">
              4.2Fackliga rättigheter
            </item>
            <item xml:id="i-NrMVyDws2bFTyf2awFWWux" style="indent-level: 1">
              5Partnerskap på lika villkor
            </item>
            <item xml:id="i-VcBvMYfpYqeuUpuZmrKBzP" style="indent-level: 2">
              5.1Handel och investeringar
            </item>
            <item xml:id="i-UwNLFvSGTHpNCZsnrpCuDB" style="indent-level: 2">
              5.2Utvecklingssamarbete
            </item>
            <item xml:id="i-AfaXKm5EexjeGrRScyEB9w" style="indent-level: 2">
              5.3Skuldavskrivningar
            </item>
            <item xml:id="i-Vofzn969QeUHGgyutbQxzS" style="indent-level: 2">
              5.4Diplomatisk närvaro
            </item>
            <item xml:id="i-7MhArwpyzCuQZo8ybMVSPX" style="indent-level: 2">
              5.5Migration
            </item>
            <item xml:id="i-9WhEZ13L3ZfbdQEHx2iaja" style="indent-level: 1">
              6Utvecklingen i Afrika söder om Sahara
            </item>
            <item xml:id="i-5J29DpJFzTmjjZkFmckWUA" style="indent-level: 2">
              6.1Sydafrika
            </item>
            <item xml:id="i-StV9ypzBL7kGXhmzd3bv3f" style="indent-level: 2">
              6.2Zimbabwe
            </item>
            <item xml:id="i-KoBDY3amGhwVS3K6njyZYB" style="indent-level: 2">
              6.3Demokratiska republiken Kongo
            </item>
            <item xml:id="i-TWWMHpCk88APG972YAStJX" style="indent-level: 2">
              6.4Senegal
            </item>
            <item xml:id="i-Lx9HWbpLiyZa4MLUWmV9yj" style="indent-level: 2">
              6.5Gambia
            </item>
            <item xml:id="i-NAs1SVt6Gn8BDSa81kkap7" style="indent-level: 2">
              6.6Nigeria
            </item>
            <item xml:id="i-LBxrD5xkiHinRy17ru3ugU" style="indent-level: 2">
              6.7Mali
            </item>
            <item xml:id="i-dD7jvTrJ5kZKojVRGhEh5" style="indent-level: 2">
              6.8Burkina Faso
            </item>
            <item xml:id="i-RPqH71WhmxoRtdUpQpo1KY" style="indent-level: 2">
              6.9Sudan
            </item>
            <item xml:id="i-RV7SYs7vBhkoRk1jiqJDXm" style="indent-level: 2">
              6.10Sydsudan
            </item>
            <item xml:id="i-URuqyU3k8R17L6twcJNjzp" style="indent-level: 2">
              6.11Etiopien
            </item>
            <item xml:id="i-6EaSLxULZBRBdJSPAVELP7" style="indent-level: 2">
              6.12Eritrea
            </item>
            <item xml:id="i-T82KvYV4UJATfcDkR3apg8" style="indent-level: 2">
              6.13Somalia
            </item>
          </list>
        </div>
        <div xml:id="i-MhPGVESqomz6QSAwcCF9ZU" type="motProposal" subtype="förslag">
          <head xml:id="i-LLLeQWHr9nLJVxN5rkc24L">
            2 Förslag till riksdagsbeslut
          </head>
          <list xml:id="i-2a9kMTiUfJ75oRNEc7k1qv" style="ol">
            <item xml:id="i-5qGjBDw9FwfyKDwjs1SKiR">
              Riksdagen ställer sig bakom det som anförs i motionen om att
              Sverige som enskilt land såväl som medlem i EU och FN ska öka
              sitt stöd till kvinnorörelsen i Afrika söder om Sahara och tillkännager
              detta för regeringen.
            </item>
            <item xml:id="i-XBo1K2PGSvUkL6199xnvFe">
              Riksdagen ställer sig bakom det som anförs i motionen om att
              Sverige inom ramen för sitt utvecklingssamarbete bör stärka såväl
              det politiska som det ekonomiska stödet till hbtq-rörelsens arbete
              i Afrika söder om Sahara, och detta tillkännager riksdagen för
              regeringen.
            </item>
            <item xml:id="i-VWz7Rh2ubZrTNp5URpMitc">
              Riksdagen ställer sig bakom det som anförs i motionen om att
              Sverige som enskilt land såväl som inom EU och FN bör verka för
              att stärka de fackliga rättigheterna och stödet till fackliga
              organisationer i Afrika söder om Sahara, och detta tillkännager
              riksdagen för regeringen.
            </item>
            <item xml:id="i-S4Afxyd3kDaaFYhS4zTpnn">
              Riksdagen ställer sig bakom det som anförs i motionen om att
              ökat politiskt och ekonomiskt självbestämmande ska vara en av
              de centrala utgångspunkterna för Sveriges utvecklingssamarbete
              med Afrika söder om Sahara, och detta tillkännager riksdagen för
              regeringen.
            </item>
            <item xml:id="i-WKq9qDJNDBBzHZjtunwDxo">
              Riksdagen ställer sig bakom det som anförs i motionen om att
              Sverige inom EU bör verka för handelsavtal med länder i Afrika,
              Västindien och Stilla havet (AVS-länderna) som tar sin utgångspunkt
              i agenda 2030 och en samstämmig utvecklingspolitik, och detta
              tillkännager riksdagen för regeringen.
            </item>
            <item xml:id="i-G4UdeKMerLb1Ms8MhfesdK">
              Riksdagen ställer sig bakom det som anförs i motionen om att
              Sverige som enskilt land såväl som inom EU och FN ska verka för
              en migrationspolitik som utgår från Agenda 2030, och detta tillkännager
              riksdagen för regeringen.
            </item>
            <item xml:id="i-45QgrhcwJzrEsfDSBBsZ66">
              Riksdagen ställer sig bakom det som anförs i motionen om att
              regeringen ska återkomma med förslag om att förstärka samarbetet
              mellan myndigheter, högskolor, kultur och civila samhället i Sverige
              och Sydafrika, och detta tillkännager riksdagen för regeringen.
            </item>
            <item xml:id="i-Y2sywpR51abcJHfGXyNrGi">
              Riksdagen ställer sig bakom det som anförs i motionen om att
              Sverige i FN och EU kraftfullt måste verka för ett ingripande
              mot plundringen av Demokratiska republiken Kongos naturtillgångar,
              och detta tillkännager riksdagen för regeringen.
            </item>
            <item xml:id="i-Q8AFuPH3PVsX9k2Poip8iD">
              Riksdagen ställer sig bakom det som anförs i motionen om att
              Sverige som enskilt land såväl som medlem i EU och FN ska verka
              för en demokratisk, fredlig och stabil utveckling i Gambia, och
              detta tillkännager riksdagen för regeringen.
            </item>
            <item xml:id="i-Bg2FteZv6yg9qmFoY7DUKD">
              Riksdagen ställer sig bakom det som anförs i motionen om att
              Sverige som enskilt land såväl som medlem i EU och FN bör verka
              för att de oljebolag som är verksamma i Nigerdeltat tar sitt ansvar
              och bidrar till att starta en fond för sanering av regionen, och
              detta tillkännager riksdagen för regeringen.
            </item>
            <item xml:id="i-BHtNSoZ7ULdfhwYyZ4i1QM">
              Riksdagen ställer sig bakom det som anförs i motionen om att
              Sverige fortsatt bör bedriva ett långsiktigt utvecklingssamarbete
              med Burkina Faso för att stödja arbetet för demokrati och mänskliga
              rättigheter i landet, och detta tillkännager riksdagen för regeringen.
            </item>
            <item xml:id="i-XZijMKMPSxRXXpoudLCiBT">
              Riksdagen ställer sig bakom det som anförs i motionen om att
              Sverige som enskilt land såväl som medlem i EU och FN bör motverka
              att framtida oljeutvinning i Sudan bidrar till MR-brott, konflikter
              och en orättvis fördelning av resurser, och detta tillkännager
              riksdagen för regeringen.
            </item>
            <item xml:id="i-FxNdoYSnP46r6PQFLyQSnC">
              Riksdagen ställer sig bakom det som anförs i motionen om att
              Sverige som enskilt land såväl som medlem i EU och FN bör verka
              för ett omedelbart stopp för övergreppen i Sydsudan och för att
              humanitär hjälp når fram, och detta tillkännager riksdagen för
              regeringen.
            </item>
            <item xml:id="i-NKi9BVxBWncjbxEtcTAdU9">
              Riksdagen ställer sig bakom det som anförs i motionen om att
              Sverige kraftfullt bör uppmärksamma de omfattande brotten mot
              de mänskliga rättigheterna i Etiopien i sina bilaterala kontakter
              med regimen såväl som i FN och EU, och detta tillkännager riksdagen
              för regeringen.
            </item>
            <item xml:id="i-EAj39R2LPXSPzsvatGp8X2">
              Riksdagen ställer sig bakom det som anförs i motionen om att
              Sverige i alla kontakter med Etiopien, bilateralt och genom multilaterala
              organisationer, måste kräva Fikru Marus omedelbara frisläppande,
              och detta tillkännager riksdagen för regeringen.
            </item>
            <item xml:id="i-DTZknAU2vwpnHm1q5bPgYN">
              Riksdagen ställer sig bakom det som anförs i motionen om att
              Sverige i alla kontakter med Eritrea, bilateralt och genom multilaterala
              organisationer, måste kräva Dawit Isaaks omedelbara frisläppande,
              och detta tillkännager riksdagen för regeringen.
            </item>
            <item xml:id="i-2LMgrSsBh7BiD4a5atj77M">
              Riksdagen ställer sig bakom det som anförs i motionen om att
              Sverige genom sitt engagemang i Somalia bör betona vikten av att
              landets kvinnor inkluderas i freds- och försoningsarbetet och
              att det nuvarande vapenembargot upprätthålls och efterlevs så
              att tillförseln av vapen upphör, och detta tillkännager riksdagen
              för regeringen.
            </item>
            <item xml:id="i-TQXihz7Jk5RqFYt56YKM59">
              Riksdagen ställer sig bakom det som anförs i motionen om att
              Sverige bör stödja arbetet för fred och demokrati i Somalia och
              tillkännager detta för regeringen.
            </item>
            <item xml:id="i-PThweRy2PHh5cu1UMGw3Pi">
              Riksdagen ställer sig bakom det som anförs i motionen om att
              regeringen ska verka för en mer rättvis och jämlik fördelning
              av tillgångar och resurser i Somalia och regionen för att förebygga
              framtida katastrofer, och detta tillkännager riksdagen för regeringen.
            </item>
          </list>
        </div>
        <div xml:id="i-7G3VAgtPQgZWNhRcuuPPZq" type="motContent">
          <head xml:id="i-CzH9CUkvnYQF8WPHSz48z7" type="h1">
            3 Inledning
          </head>
          <p xml:id="i-FQK41dqQHXu7eezagTqUYq">
            Bilden av Afrika söder om Sahara baseras alltför ofta på förenklade
            klichéer. Afrika är antingen den exotiska kontinenten där massajer
            jagar med spjut och lejon brottas med krokodiler, eller misärens
            kontinent, fylld av barn med svullna magar och offer för aidsepidemins
            härjningar. Men framför allt fungerar bilden av Afrika som något
            främmande, en ständig motsats till vårt eget samhälle.
          </p>
          <p xml:id="i-GXgUwq6LJjHeNi4LnjBfan">
            Afrikas komplexitet och mångfald låter sig inte beskrivas på
            ett rättvist sätt genom förenklade klichéer. I dagens Afrika finner
            vi både ungdomarna på internetkaféerna i Johannesburg och småbönderna
            i Etiopiens högländer som förvägrats ta del av teknikens landvinningar.
            Här finner vi de stabila demokratierna i Ghana och Botswana, men
            också flera av vår tids värsta förtryckarstater – Zimbabwe, Eritrea
            och Ekvatorialguinea. Här ryms några av världens blodigaste konflikter,
            såsom de i Somalia och Demokratiska republiken Kongo, men här
            finns även Gambia och Burkina Faso där långvariga diktatorer tvingats
            lämna över makten till demokratiskt valda ledare samt länder som
            Tanzania och Zambia som i decennier har åtnjutit fred. Lika lite
            som Afrika kan beskrivas genom ett fåtal klichéer, lika lite kan
            de många utmaningar Afrika står inför lösas genom förenklade ekonomiska
            modeller.
          </p>
          <p xml:id="i-6bAyh5a3idoDQdfRDudTir">
            Den rika världen bär ett stort ansvar för utvecklingen i Afrika.
            Koloniala strukturer lever kvar långt efter avkoloniseringen och
            kolonialmakternas uppdelning av kontinenten har fått svåra konsekvenser.
            Vänsterpartiet ser att utveckling och fattigdomsbekämpning i Afrika
            söder om Sahara kräver skuldavskrivningar, stoppad kapital- och
            skatteflykt, ett ökat bistånd, en klimatpolitik där de rika länderna
            och de multinationella företagen tar sitt ansvar, ett stärkt regelverk
            för vapenhandel, en reformering av IMF och Världsbanken, tydligare
            globala regler för utländska investeringar och rättvisa handelsregler.
            I grunden krävs en ny ekonomisk ordning med en tydlig omfördelning
            av makt och resurser från den rika världen till Afrika söder om
            Sahara.
          </p>
          <p xml:id="i-2sq8qd2XN1pLzeEmfctCGZ">
            Samtidigt går det inte att blunda för det faktum att Afrika söder
            om Sahara är en region som förändras. En rad länder har sedan
            millennieskiftet kunnat gå från att vara låginkomstländer till
            att bli medelinkomstländer, ofta tack vare höga råvarupriser.
            Arbetet med millenniemålen har gjort skillnad. Spridningen av
            sjukdomar som hiv och tuberkulos har begränsats kraftigt. Tillväxten
            har varit i hög i regionen sedan en tid tillbaka, men resurserna
            fördelas ojämlikt. I Afrika söder om Sahara lever varannan människa
            under fattigdomsgränsen. Andelen barn som skrivs in i grundskolan
            har ökat från 52 procent 1990 till 80 procent 2015.
          </p>
          <p xml:id="i-747h4p7tadoKEhBrY4PkUz">
            Klimatförändringarna, som redan drabbar Afrika oerhört hårt,
            har framför allt skapats utanför kontinenten och ansvaret vilar
            därför tungt på den rika världen, inklusive Sverige. Vänsterpartiet
            har föreslagit satsningar på klimatbistånd utöver dagens enprocentsmål
            för utvecklingssamarbetet, som en del i det ansvar som Sverige
            borde ta för de klimatförändringar i Afrika söder om Sahara som
            vi varit med om att skapa. Detta beskrivs vidare i motionen Klimaträttvisa
            (2017/18:1141).
          </p>
          <p xml:id="i-Esyvj8zkUp4gg65DQZk1xZ">
            Utmaningarna för Afrika och dess folk är många, men det är också
            möjligheterna. Sverige kan och bör på ett avgörande sätt spela
            en roll för att bidra till en positiv utveckling. Vår roll i kampen
            mot apartheid, vår militära alliansfrihet och historia av utvecklingssamarbete
            med flera stater i regionen ger Sverige en möjlighet att vara
            en länk mellan Afrika söder om Sahara och Europa såväl som att
            vara en positiv kraft i enskilda länder.
          </p>
          <p xml:id="i-MgsaQECxHwzn6fwzPXW3t">
            I denna motion lyfter vi i Vänsterpartiet fram konkreta förslag
            till hur vi vill lägga grunden för en ny svensk politik för Afrika
            söder om Sahara. Vi har inte ambitionen att i denna motion ge
            en heltäckande bild av utvecklingen i Afrika söder om Sahara,
            det låter sig inte göras i en motion. Vi har i andra motioner
            och i andra initiativ beskrivit vår syn när det kommer till en
            rad enskilda länder och frågor. Vi har valt att lyfta fram några
            av de områden där vi ser att Sverige kan spela en viktig roll
            i regionen.
          </p>
          <head xml:id="i-VnC9ywTfCL3J3vNpkSN2Gi" type="h1">
            4 Mänskliga rättigheter
          </head>
          <p xml:id="i-RWJWEn1vrFTqeeMwxVyjqu">
            För Vänsterpartiet är demokrati och mänskliga rättigheter inte
            förhandlingsbara. Vi försvarar FN:s deklaration om de mänskliga
            rättigheterna där mötesfrihet, organisationsfrihet, strejkrätt,
            yttrandefrihet samt allmänna, fria och hemliga val framhålls som
            nödvändiga beståndsdelar i ett demokratiskt samhälle. Lika stor
            vikt läggs vid sociala framsteg och förbättrade levnadsvillkor.
            Det innebär att rätten till arbete, utbildning, bostad, vård,
            omsorg och kultur är nödvändig för ett människovärdigt liv och
            ett demokratiskt samhälle. När alla människor på allvar har möjlighet
            att bestämma över sina egna liv kan verklig demokrati uppnås.
          </p>
          <head xml:id="i-TNS5byVmBr39pzQKtTE8wq" type="h2">
            4.1 Kvinnors och hbtq-personers rättigheter
          </head>
          <p xml:id="i-4TEbdRvZigfSmXj4FN2Vsj">
            Om Afrika söder om Sahara ska kunna ta sig an sina utmaningar
            har man inte råd att exkludera kontinentens kvinnor från politik
            och ekonomi. Hög mödradödlighet, ojämlik fördelning av resurser
            mellan män och kvinnor, mäns våld mot kvinnor, den höga andelen
            flickor som utestängs från utbildning m.m. skapar avgörande hinder
            för all form av samhällelig utveckling i regionen. Varje strategi
            för utveckling och fattigdomsbekämpning som vill vara framgångsrik
            måste därför inkludera ett tydligt jämställdhetsperspektiv.
          </p>
          <p xml:id="i-FWM3dmTHTooL6uUDNH6LLM">
            Situationen vad gäller kvinnors rättigheter har förbättrats det
            senaste årtiondet. Andelen kvinnliga förtroendevalda i nationella
            parlament har ökat från strax över 11 procent 2000 till över 23
            procent 2016. Rwanda sticker ut med 64 procent kvinnor i parlamentet,
            vilket gör att landet toppar världslistan över andel kvinnor i
            ett nationellt parlament och anses ha en ojämställd representation
            eftersom kvinnorna är för många. Senegal, Sydafrika, Namibia och
            Moҫambique har alla över 40 procent kvinnor i sina parlament och
            betraktas därmed som jämställda när det gäller representation.
          </p>
          <p xml:id="i-EHNADxyKHLxS5AzCRkreMU">
            På flera områden är dock kränkningarna av kvinnors mänskliga
            rättigheter fortfarande utbredda. Rätten till laglig och säker
            abort är en grundläggande mänsklig rättighet som begränsas i stora
            delar av Afrika söder om Sahara. Undantagen är Moҫambique och
            Sydafrika som infört fri abort. Årligen utsätts omkring tre miljoner
            flickor upp till 15 år för könsstympning och 14 miljoner flickor
            ingår barnäktenskap med enorma konsekvenser för flickornas sexuella
            och reproduktiva hälsa. I Niger gifter sig tre fjärdedelar av
            flickorna innan de fyllt 18 år. Barnäktenskap leder till alltför
            tidiga graviditeter, i en ålder då kroppen inte är färdigutvecklad.
            Graviditet och förlossning är den främsta dödsorsaken bland flickor
            i åldern 15–19 år i regionen.
          </p>
          <p xml:id="i-2mSL1qHMTP4hxrY9YFyiW3">
            I de länder där väpnade konflikter pågår är det viktigt att omvärlden
            ser att konflikter drabbar män och kvinnor på olika sätt och i
            olika utsträckning. FN:s resolutioner om kvinnor, fred och säkerhet
            är här centrala verktyg.
          </p>
          <p xml:id="i-2TcYVuAsCEkZepUoZj5zKp">
            Konservativa trossamfund, politiker som motarbetar rättighetsfrågorna
            och omsätter detta i en hårdare lagstiftning motverkar en positiv
            utveckling och försvårar ett progressivt arbete. Det kanske viktigaste
            Sverige kan göra är att stödja de kvinnor i regionen som går samman
            för förändring. Sverige ska som enskilt land såväl som medlem
            i EU och FN öka sitt stöd till kvinnorörelsen i Afrika söder om
            Sahara. Detta bör riksdagen ställa sig bakom och ge regeringen
            till känna.
          </p>
          <p xml:id="i-MXJaJRGh5yruKsNc1f76eb">
            Även när det gäller hbtq-frågor är Sydafrika ett föredöme i regionen
            med en av världens mest progressiva lagstiftningar för hbtq-personer.
            2006 var landet först i världen med att införa ett tredje juridiskt
            kön. Det innebär att den som inte identifierar sig som man eller
            kvinna, som både och, eller som känner att könsidentitet varierar
            över tid nu har en egen juridisk könskategori. Sydafrika är också
            det enda land i regionen där samkönade par får gifta sig.
          </p>
          <p xml:id="i-T4KSnVXdRRf4mZ2R1hSQeB">
            I alltför många andra länder i regionen hotas hbtq-personer av
            fängelsestraff, trakasserier, våld och mord. I Sudan, Mauretanien
            och delar av Nigeria riskerar hbtq-personer att dömas till döden.
            I exempelvis Eritrea, Etiopien, Uganda, Sierra Leone, Tanzania
            och Zambia kan människor dömas till långa fängelsestraff enbart
            för att de är hbtq-personer.
          </p>
          <p xml:id="i-Ffx73WYwpAF7eQPfUsTkwc">
            I flera länder i regionen arbetar organisationer som driver hbtq-frågor
            under svåra omständigheter, under hot om våld och repressalier.
            Sverige kan spela en nyckelroll i att stötta de modiga afrikanska
            hbtq-personer som nu organiserar sig i många länder på kontinenten
            i kampen för sina intressen. Sverige bör inom ramen för sitt utvecklingssamarbete
            stärka det politiska såväl som det ekonomiska stödet till hbtq-rörelsens
            arbete i Afrika söder om Sahara. Detta bör riksdagen ställa sig
            bakom och ge regeringen till känna.
          </p>
          <head xml:id="i-PSBSZeFhUXSVEiE4bPsQY1" type="h2">
            4.2 Fackliga rättigheter
          </head>
          <p xml:id="i-WUhHW4oFtRuiHAa3D57AnX">
            Att få organisera sig på sin arbetsplats och bilda fria och oberoende
            fackföreningar är en grundläggande mänsklig rättighet, som kränks
            och inskränks i ett flertal länder i regionen.
          </p>
          <p xml:id="i-GN4zKUo6ktBNvUTmjHhvzS">
            Världsfacken International Trade Union Confederation (Ituc) konstaterar
            i sin årliga genomgång av fackliga rättigheter runt om i världen
            att situationen i Afrika söder om Sahara har förvärrats sedan
            förra året. Centralafrikanska republiken, Eritrea, Somalia, Burundi,
            Sydsudan och Sudan hamnar i botten på Itucs ranking som länder
            där arbetare inte har några rättigheter till följd av konflikt
            eller avsaknad av grundläggande rättssystem. I övrigt karaktäriseras
            regionen av en brist på erkännande av fackföreningar och våldsam
            repression mot demonstrationer för arbetares rättigheter. I flera
            länder används arresteringar av löntagare för att motarbeta krav
            på högre löner, trygga anställningar och säkrare arbetsmiljö.
            I Zimbabwe, Benin och Nigeria demoniseras fackföreningar och anklagas
            för att vara emot staten och ländernas ekonomiska utveckling.
            Mauretanien är ett av elva länder i världen där löntagare under
            förra året dödades för sitt fackliga engagemang.
          </p>
          <p xml:id="i-SLtyD8RG2LDAxQ8S9FTRjH">
            Vänsterpartiets politik avseende hur fackliga rättigheter kan
            stärkas globalt utvecklas i motionen Fackliga rättigheter i världen
            (2016/17:1195). Centralt för arbetet med att stärka respekten
            för de fackliga rättigheterna är att stödja de löntagare som,
            ofta under svåra förhållanden, organiserar sig för sina intressen
            och för förändring. Sverige bör som enskilt land såväl som inom
            EU och FN verka för att stärka de fackliga rättigheterna och stödet
            till fackliga organisationer i Afrika söder om Sahara. Detta bör
            riksdagen ställa sig bakom och ge regeringen till känna.
          </p>
          <head xml:id="i-Cm7FJy24QrnYp7ef6Wv3jj" type="h1">
            5 Partnerskap på lika villkor
          </head>
          <p xml:id="i-LY8d2uBbF5Ya2itBZFjWCP">
            Varje land har sin egen historia och sin egen unika situation.
            Det finns inte bara en väg till utveckling. Därför måste besluten
            om ett lands utveckling tas av invånarna själva. Detta är grunden
            för demokrati och för en modern utvecklingspolitik.
          </p>
          <p xml:id="i-PyMc9f82JwivygSyBgsSB5">
            Det kanske största hindret för utveckling i Afrika söder om Sahara
            är, och har varit, att staterna i regionen saknat makt över sina
            egna samhällen, sina naturtillgångar och sin utveckling. Många
            gånger har försök till fattigdomsbekämpning slagits sönder av
            omvärldens krav, multinationella företags plundring eller orättvisa
            handelsregler.
          </p>
          <p xml:id="i-W7QFPL6SDciWkFf51CmpAg">
            Kolonialmakternas kontroll över regionen ersattes efter avkoloniseringen
            av ett på många sätt nykolonialt ekonomiskt system, där makten
            över naturtillgångar, företag och banker stannade i händerna på
            intressen från den rika världen. Befolkningarna i Afrika söder
            om Sahara måste tillåtas att formulera sina egna mål och visioner
            och styra utvecklingen själva. En förutsättning för en framgångsrik
            fattigdomsbekämpning och utveckling är att det politiska och ekonomiska
            självbestämmandet i Afrika söder om Sahara ökar.
          </p>
          <p xml:id="i-DVFJaYLdw9yozhGiZXrpDK">
            För varje krona den rika världen ger i bistånd uppskattas mer
            än 10 kronor strömma tillbaka genom olagliga och oredovisade kapitalflöden,
            s.k. kapitalflykt. Detta är ett av de största utvecklingshindren
            för Afrika söder om Sahara.
          </p>
          <p xml:id="i-SVmdAmufks1L8Kj7f5kwu8">
            Exemplen är många på hur IMF:s och Världsbankens krav på privatiseringar,
            avregleringar och nedskärningar i offentlig sektor under årens
            lopp har gått stick i stäv med demokratiskt fattade beslut i regionen
            och direkt motverkat utveckling och fattigdomsbekämpning.
          </p>
          <p xml:id="i-WpuC81EFRZgQ1tM2pB6Tzp">
            Allt utvecklingssamarbete ska utgå från respektive mottagarlands
            egna behov. Det ska respektera dess suveränitet och inte förknippas
            med politiska eller ekonomiska villkor. Detta är långt ifrån fallet
            i dag. Ökat politiskt och ekonomiskt självbestämmande ska vara
            en av de centrala utgångspunkterna för Sveriges utvecklingssamarbete
            med Afrika söder om Sahara. Detta bör riksdagen som sin mening
            ge regeringen till känna.
          </p>
          <head xml:id="i-9eyx93qJSxf9SnFQCtxUsT" type="h2">
            5.1 Handel och investeringar
          </head>
          <p xml:id="i-K1HqVfgWCDGiL1L8o9Fwzm">
            Under kolonialismen skapades handelsmönster där Afrikas roll
            blev att producera råvaror till förädlings- och tillverkningsindustrin
            i Europa. Detta ledde till en tydlig arbetsdelning, men även en
            tydlig fördelning av vinsterna från produktionen. Tillverkningsindustrin
            i den rika världen kunde göra enorma vinster på Afrikas billiga
            naturtillgångar och arbetskraft, vinster som i ytterst begränsad
            omfattning kom Afrikas befolkningar till del.
          </p>
          <p xml:id="i-9ahEUvBNk5mPtxXidJWMPp">
            Dessa handelsmönster och denna ekonomiska arbetsdelning har i
            stor utsträckning upprätthållits även efter kontinentens frigörelse.
            Handelshinder för afrikanska produkter, i kombination med omfattande
            dumpning av subventionerade produkter från Europa och Nordamerika,
            har effektivt slagit sönder varje försök till ekonomisk utveckling
            och uppbyggnad av förädlings- och tillverkningsindustri i Afrika.
            I dag växer många afrikanska ekonomier snabbt, till stor del p.g.a.
            höga världsmarknadspriser på olja och mineraler. En ojämn fördelning
            av de inkomster som tillväxten genererar och bristande hållbarhet
            väcker dock oro.
          </p>
          <p xml:id="i-W35KnpX49euNcaGbwUcCGG">
            Dagens orättvisa handelsregler skapar inte bara ökade klyftor
            inom och mellan länder, de skapar också klyftor mellan män och
            kvinnor. Kvinnor och män arbetar och får sina inkomster från olika
            sektorer av ekonomin. Kvinnor får ofta sin försörjning från de
            sektorer som drabbas hårdast av dumpning och avreglerad handel.
            Inom jordbruk dominerar t.ex. kvinnor i den småskaliga produktionen
            för den lokala marknaden som i dag ofta hotas av dumpade jordbruksprodukter
            från EU. Samtidigt återfinns männen oftare i den mer storskaliga
            produktionen av exportgrödor, s.k. cash crops.
          </p>
          <p xml:id="i-VEFXKngPD2n4Uhn8UjE9rT">
            Sedan början av 2000-talet har EU förhandlat ekonomiska partnerskapsavtal
            (EPA-avtal) med länder i Afrika, Västindien och Stilla havet (AVS-länderna).
            Det ursprungliga syftet med avtalen var att integrera AVS-länderna
            i världsekonomin och därigenom främja en hållbar utveckling och
            bidra till att utrota fattigdomen. Avtalen har sedan förhandlingarna
            inleddes fått massiv kritik från civilsamhälle, småbrukare, näringsliv
            och politiker både i AVS-länderna och i EU. Kritiken har främst
            gått ut på att avtalen framför allt gynnar EU:s intressen, inte
            är utformade efter AVS-ländernas utvecklingsbehov och leder till
            ett ökat fokus på råvaruexport.
          </p>
          <p xml:id="i-TZvi2hDTgHfrtqeSc57NQN">
            EPA-avtalen innehåller flera problematiska delar. De riskerar
            att slå ut lokal produktion och regional handel och underminera
            utvecklingsinsatser i AVS-länderna. De begränsar också handlingsutrymmet
            för AVS-länderna genom att möjligheten att använda sig av kvantitativa
            importrestriktioner eller exportskatter för att gynna lokal produktion
            och utveckling görs mer restriktiv.
          </p>
          <p xml:id="i-6DxGSH1wkt78oQsuySAnjw">
            Vilka konsekvenser EPA-avtalen får för människorna i Afrika söder
            om Sahara avgörs till stor del av hur EU väljer att implementera
            avtalen, exempelvis när det gäller tolkningen av icke tariffära
            handelshinder vid användandet av importrestriktioner på jordbruksvaror
            för att gynna den egna inhemska matproduktionen. I avtalen finns
            rendez-vous-klausuler som innebär att man ska ha fortsatta förhandlingar
            om regler för investeringar, patent och offentlig upphandling.
            Vid dessa förhandlingar är det centralt att EU:s egenintressen
            inte får styra. Sverige bör inom EU verka för handelsavtal med
            länder i Afrika, Västindien och Stilla havet (AVS-länderna) som
            tar sin utgångspunkt i Agenda 2030 och en samstämmig utvecklingspolitik.
            Detta bör riksdagen ställa sig bakom och ge regeringen till känna.
          </p>
          <head xml:id="i-7GtA37PiEACQGfbJXg6fGa" type="h2">
            5.2 Utvecklingssamarbete
          </head>
          <p xml:id="i-HCRY5aKSpBi3uT88URyBcQ">
            Vänsterpartiets utgångspunkt är den internationella solidariteten.
            Vår kamp för rättvisa och jämställdhet varken börjar eller slutar
            vid Sveriges gränser. Därför arbetar vi för ett högt bistånd av
            hög kvalitet. Vi vill att utvecklingssamarbetet ska utgå från
            mottagarnas prioriteringar, inte från våra egenintressen i den
            rika världen eller som ett maktmedel mot mottagarna. Allt utvecklingsbistånd
            ska utgå från respektive mottagarlands egna behov. Det ska respektera
            dess suveränitet och inte förknippas med politiska eller ekonomiska
            villkor. Ägandeskap är en fråga om demokrati men också om effektivitet.
            Ska biståndsmedlen leda till långsiktiga förändringar krävs att
            mottagaren äger sin egen utveckling.
          </p>
          <p xml:id="i-6L9G3tq1q1SJXBiSGgVqPi">
            Afrika söder om Sahara är utan tvekan den region som står inför
            störst utmaningar när det kommer till ekonomisk utveckling, fattigdom,
            jämställdhet, demokrati, fred och mänskliga rättigheter. Vänsterpartiet
            anser att Afrika, utifrån kontinentens många och svåra utmaningar,
            måste prioriteras i det svenska utvecklingssamarbetet. Vänsterpartiets
            politik inom det internationella utvecklingssamarbetet utvecklas
            i motionen En svensk utvecklingspolitik för rättvisa, jämställdhet
            och hållbar utveckling (2017/18:555).
          </p>
          <head xml:id="i-PxLTUao1bsC6fgZu1MtTUa" type="h2">
            5.3 Skuldavskrivningar
          </head>
          <p xml:id="i-9H7r1S3ud5ZUXYc3hJtRGi">
            När många stater i Afrika söder om Sahara i dag tar steg mot
            demokrati och ekonomisk utveckling gör de det tyngda av skulder
            som ofta befolkningen eller de nuvarande ledarna inte beslutat
            om. Kostnaderna för räntor och amorteringar tar viktiga resurser
            från välfärds- och infrastruktursatsningar. Samtidigt innebär
            skuldsättningen en maktförskjutning från det skuldsatta landet
            till långivarna, något som inte minst IMF och Världsbanken har
            använt sig av för att påtvinga många afrikanska länder en ekonomisk
            politik de inte velat genomföra.
          </p>
          <p xml:id="i-LK4q2yMTBhfDCv7aqwyie9">
            Flera länder i regionen har skulder som är att betrakta som illegitima.
            Lånen gavs till icke-demokratiska regimer trots att långivarna
            var fullt medvetna om att lånen aldrig skulle komma befolkningen
            till del.
          </p>
          <p xml:id="i-EVtgxKWs8dpk2y3yC4D2oS">
            Omfattande skuldavskrivningar har genomförts för de fattigaste
            länderna. Mellan 1998 och 2010 sjönk skuldbördan för HIPC-länderna
            (Heavily Indebted Poor Countries) från 20 till 5 procent av statsutläggen.
            Men vi ser nu hur skulderna snabbt ökar i spåren av den ekonomiska
            krisen samt ökade kostnader för livsmedel och drivmedel. Trots
            en skuldsanering på hela 120 miljarder USD har statsskulderna
            i en rad länder snabbt ökat och börjat nå ohållbara nivåer igen.
            Vi ser början på en ny skuldkris där fattiga länder som Moҫambique
            och Ghana inte klarar av att betala sina skulder. I oktober 2016
            meddelade Moҫambique att landet inte kunde betala sina skulder
            till privata långivare. Ghana är redan beroende av lån från IMF
            och Världsbanken för att kunna betala de höga räntorna på landets
            skulder till privata långivare. Även Zambia ligger i riskzonen.
            Vänsterpartiets politik avseende skuldavskrivningar utvecklas
            i motionen En svensk utvecklingspolitik för rättvisa, jämställdhet
            och hållbar utveckling (2017/18:555).
          </p>
          <head xml:id="i-5rAaBsYSH7MyoXPs98GE7i" type="h2">
            5.4 Diplomatisk närvaro
          </head>
          <p xml:id="i-JcYE3gmU2NvNw8qhbVPHzh">
            Omfattande kontakter och relationer mellan Sverige och Afrika
            söder om Sahara har byggts upp under decennier genom invandrade
            svenskar med rötter i regionen, de gångna årtiondenas folkliga
            solidaritetsarbete med Afrika söder om Sahara och Sveriges utvecklingssamarbete
            med flera stater i regionen. Sverige har i flera afrikanska länder
            ett gott anseende. Vårt land har i många fall kunnat spela en
            viktig roll i arbetet för demokrati och självständighet. Sverige
            skulle även i framtiden kunna spela en positiv roll samtidigt
            som Sverige skulle kunna dra nytta av de erfarenheter och den
            kunskap som finns i regionen. Vänsterpartiet vill se ett utökat
            samarbete och utbyte mellan Sverige och Afrika söder om Sahara,
            både när det kommer till kontakterna mellan stater och när det
            kommer till utbyte mellan folkrörelser och enskilda människor.
            Ett utökat och fördjupat samarbete mellan Sverige och Afrika söder
            om Sahara kommer att kräva en förstärkt svensk diplomatisk närvaro
            i regionen.
          </p>
          <head xml:id="i-S19gpat66ZSrmzyxJp8gUT" type="h2">
            5.5 Migration
          </head>
          <p xml:id="i-MEcM3zkpTWG9xeVT46S3VY">
            Afrika söder om Sahara rymmer några av de länder som flest människor
            flyr ifrån och de med störst antal internflyktingar, men också
            några av de främsta mottagarna av flyktingar.
          </p>
          <p xml:id="i-2JU25Wded6Juvd7XZdM5Pn">
            Migration har många olika orsaker. En del människor tvingas på
            flykt p.g.a. förföljelse, förtryck eller miljöförstöring. Andra
            har aktivt valt att lämna sitt land för att förbättra sina livsvillkor
            eller p.g.a. kärlek. Migration i alla dess former påverkar förutsättningarna
            för utveckling på gott och på ont. Därför är det centralt att
            migrationspolitikens alla delar är samstämmiga med utvecklingspolitiken.
            Att rekordmånga människor befinner sig på flykt i dag borde leda
            till att fler stater, framför allt i den rika delen av världen,
            tar ett större ansvar för att erbjuda människor en fristad, men
            också för att finna konstruktiva lösningar på hur migrationen
            ska hanteras. I stället ser vi hur Europa och USA stänger sig
            alltmer. Genom att införa gränskontroller och sluta avtal med
            tvivelaktiga stater, genom att bygga murar och införa inreseförbud.
          </p>
          <p xml:id="i-97kw3unEFUCjeY4BDqGkme">
            Människor från Afrika söder om Sahara utgör majoriteten av de
            hundratusentals flyktingar som tar sig till Libyen för att undgå
            krig, förföljelse eller extrem fattigdom. Förhoppningen är oftast
            att kunna ta sig vidare till Europa. Amnesty, Human Rights Watch
            och FN har vittnat om fruktansvärda övergrepp i form av sexuellt
            våld, dödande, tortyr och religiös förföljelse längs smuggelvägarna
            till och från Libyen.
          </p>
          <p xml:id="i-EinbKp9SK57ZWDU8SBu5PN">
            EU har svarat med ytterligare insatser för att stoppa människor
            på flykt. EU-kommissionen har drivit igenom en blandning av främjande
            och tvingande åtgärder för att få andra stater, framför allt i
            Afrika, att hindra migranter från att ta sig mot Europa. Ambitionerna
            att förhindra människor från att tvingas fly kan låta välmenande,
            men i realiteten handlar det om att hindra människor från att
            röra sig snarare än att bekämpa anledningen till att de behöver
            fly.
          </p>
          <p xml:id="i-PVVD9HzYDtUrmMcRPhFVW">
            Utvecklingspolitiken har en viktig roll i att bekämpa migrationens
            orsaker, såsom fattigdom, förföljelse, krig, förtryck och miljöförstöring.
            Men utvecklingspolitiken och biståndsinsatser får aldrig användas
            för att hindra människor från att fly eller ta sig just till Europa.
            Det går emot biståndets principer, det är kontraproduktivt och
            riskerar att leda till att grundläggande mänskliga rättigheter,
            inkluderat asylrätten, kränks. För Vänsterpartiet är det centralt
            att det alltid ska vara de fattigas perspektiv på utveckling som
            styr var och hur biståndet bedrivs. Agenda 2030 ska vara vägledande
            i detta arbete. När utvecklingen inom EU går åt fel håll måste
            Sverige stå upp för asylrätten och de grundläggande principerna
            för effektivt bistånd samt visa hur migration och utveckling hänger
            ihop och kan stärka varandra. Sverige ska som enskilt land såväl
            som inom EU och FN verka för en migrationspolitik som utgår från
            Agenda 2030. Detta bör riksdagen ställa sig bakom och ge regeringen
            till känna.
          </p>
          <p xml:id="i-NjorfXYgVPKtbm4GY5suDt">
            Vänsterpartiets politik avseende migration och utveckling utvecklas
            i motionen En svensk utvecklingspolitik för rättvisa, jämställdhet
            och hållbar utveckling (2017/18:555). Vår politik för asylrätten
            utvecklas i motionen En mänsklig och rättssäker flyktingpolitik
            (2017/18:1939).
          </p>
          <head xml:id="i-WzNP7t2BTMrZ6uBfSZZ9Dz" type="h1">
            6 Utvecklingen i Afrika söder om Sahara
          </head>
          <p xml:id="i-PrRynp9GoEJ79tHetZkU3i">
            Samtliga länder i Afrika söder om Sahara låter sig inte beskrivas
            vart och ett inom ramen för en riksdagsmotion. I denna motion
            har vi därför valt att lyfta fram en handfull länder, väl medvetna
            om att mycket finns att säga om utvecklingen i de länder som inte
            nämns i denna motion.
          </p>
          <head xml:id="i-BxjLu29AEm7trQ5hMpA6Qx" type="h2">
            6.1 Sydafrika
          </head>
          <p xml:id="i-DYCSomV3w4FpTrJVkm6dcM">
            De demokratiska valen 1994 innebar ett nytt kapitel i Sydafrikas
            historia. Nästan fem decennier av apartheidpolitik avslutades
            och Sydafrikas medborgare fick, oavsett etnicitet och hudfärg,
            formellt samma rättigheter. Att apartheid föll var ett resultat
            av decennier av folkligt motstånd i Sydafrika, solidaritetsrörelsernas
            arbete och de omfattande handelssanktionerna mot landet. Att Sydafrika
            blev en demokrati innebar att landet kunde gå från internationell
            isolering till att bli en viktig internationell aktör. Sydafrika
            är i dag medlem av G20-gruppen (en grupp bestående av nitton större
            ekonomier och EU som diskuterar ekonomiska och politiska frågor),
            en av de största ekonomierna på kontinenten och en central kraft
            inom Afrikanska unionen.
          </p>
          <p xml:id="i-WXdaYJNaQEnD2M2XeUgmx6">
            Sydafrikas stora utmaningar upphörde inte med de demokratiska
            valen 1994. De ekonomiska klyftorna i landet är fortfarande bland
            de största i världen och sammanfaller fortfarande i stora delar
            med sydafrikanernas hudfärg. Fattigdom, arbetslöshet, kriminalitet
            och korruption utgör fortfarande centrala utmaningar.
          </p>
          <p xml:id="i-7AY4egnzQ4R9zjmewWRCKL">
            Sverige inledde sitt utvecklingssamarbete med Sydafrika på 1960-talet
            genom humanitärt stöd till ANC. I samband med demokratiseringen
            av Sydafrika övergick utvecklingssamarbetet till ett mer traditionellt
            bilateralt utvecklingssamarbete. Sedan millennieskiftet har det
            svenska utvecklingssamarbetet successivt minskat och fokuseras
            i dag framför allt på frågor som rör hiv/aids. Sverige och Sydafrika
            har goda relationer och Sverige har, mycket tack vare vårt engagemang
            mot apartheid, fortsatt ett gott rykte i Sydafrika. Relationerna
            och ryktet har dock befläckats av Sveriges försäljning av JAS-plan
            till Sydafrika – en affär som kantats av anklagelser om korruption
            och där många ansåg att Sverige utnyttjat sitt goda rykte på ett
            tvivelaktigt sätt.
          </p>
          <p xml:id="i-WdfRvuN38k3RYgqbSZJ6ND">
            I december 2013 upphörde det svenska bilaterala utvecklingssamarbetet
            med Sydafrika. I stället skulle samarbetet fortsätta genom s.k.
            aktörssamverkan. Fyra år senare kan vi konstatera att handelsförbindelser
            och ekonomiska intressen har dominerat relationerna mellan Sverige
            och Sydafrika. Detta samtidigt som behoven av utbyte och samarbete
            mellan myndigheter, högskolor, kultur och civila samhället i våra
            båda länder är stora. Riksdagen bör ge regeringen i uppdrag att
            ta fram en strategi för framtida aktörssamverkan mellan Sydafrika
            och Sverige. Detta bör riksdagen ställa sig bakom och ge regeringen
            till känna.
          </p>
          <head xml:id="i-S5USoiETyfQagkrKxxyaqk" type="h2">
            6.2 Zimbabwe
          </head>
          <p xml:id="i-LXxeN4qxxg16j4Qv6qgKx">
            Zimbabwe har under en längre tid varit en auktoritär stat där
            yttrande- och mötesfriheten varit starkt begränsad och där oppositionella
            levt under konstant hot om förföljelse, utomrättsliga arresteringar
            och tortyr. President Robert Mugabe och hans parti Zanu-PF har
            styrt landet sedan självständigheten 1980, med undantag för en
            period av samregerande med oppositionen 2009–2013, vilket gör
            att Zimbabwe har fungerat som en enpartistat sedan frigörelsen
            från kolonialmakterna.
          </p>
          <p xml:id="i-Jb9PyhvRMJrRnAE68DzFGU">
            Efter självständigheten sattes ett återuppbyggnadsprogram igång.
            Grundskolan blev allmän och avgiftsfri, fattiga zimbabwier fick
            rätt till fri hälsovård och minimilöner infördes. I dag var det
            länge sedan Mugabe lämnade de visioner och ideal han till en början
            hade. Nu går hans egen maktposition ständigt före den zimbabwiska
            befolkningens bästa. Situationen i Zimbabwe är och har inte varit
            enkel och regimen bär huvudansvaret för den politiska och ekonomiska
            situationen som drabbar zimbabwierna oerhört hårt.
          </p>
          <p xml:id="i-1KmVfEsuMdLGBcLQdWrHk">
            Zimbabwe är i dag i stort behov av en verklig jordreform där
            den svarta befolkningen får tillbaka den jord de bestals på under
            det brittiska kolonialstyret. Men när Mugabe använt jordfrågan
            och en retorik om kolonialism, så har det handlat om att skapa
            legitimitet för hans egen regim och misskreditera den brokiga
            oppositionen mot hans styre, inte om rättvisa för befolkningen.
          </p>
          <p xml:id="i-Mf4W8iTi7ir2vn7jv9pXWi">
            Mugabe har nu hunnit fylla 93 år och vad som väntar när han lämnar
            presidentposten är oklart. Sverige bör tydligt stödja försöken
            till försoningsprocess i Zimbabwe, ökad respekt för de mänskliga
            rättigheterna och en övergång till demokratiskt styre. År 2000
            avbröt Sverige sitt bilaterala bistånd till Zimbabwe. Stöd har
            i stället getts framför allt via FN och frivilligorganisationer.
            Den humanitära situationen i landet är allvarlig och fattigdomen
            ökar snabbt. Sverige bör därför ha beredskap för att kunna återuppta
            bilateralt bistånd till Zimbabwe så fort det finns tecken på en
            stärkt, stabil och varaktig respekt för de mänskliga rättigheterna
            i landet.
          </p>
          <head xml:id="i-5zuN5W3cGZ614xgDLcY5bF" type="h2">
            6.3 Demokratiska republiken Kongo
          </head>
          <p xml:id="i-F7PgJFV353p3dspK7AssW4">
            I få länder har plundringen och den ekonomiska exploateringen
            tagit sig så blodiga uttryck som i Demokratiska republiken Kongo,
            DRK. Utländska makters och multinationella företags kamp om landets
            naturresurser har varit en röd tråd genom DRK:s historia.
          </p>
          <p xml:id="i-Be1WnQPEMApFCKLgveMkFz">
            Det blodigaste kriget i världen efter andra världskrigets slut
            ägde rum mellan 1998 och 2003 i DRK och kostade mellan tre och
            fem miljoner människoliv. Kvinnor drabbades särskilt hårt, våldtäkter
            systematiserades och användes som ett massförstörelsevapen i krigföringen
            samtidigt som mödradödligheten nådde fruktansvärda nivåer i de
            krigshärjade områdena. Det finns uppgifter om att så många som
            två miljoner kvinnor blivit våldtagna under och efter inbördeskriget.
          </p>
          <p xml:id="i-V1zxp5NC1E24XfHSbrQyb4">
            En bräcklig fred framförhandlades under våren 2008 mellan rebelledaren
            Laurent Nkunda, ett tjugotal rebellgrupper och DRK:s president
            Joseph Kabila. Men inte heller detta avtal har hållits särskilt
            bra. Fortfarande pågår det stridigheter i landet, framför allt
            i de östra delarna. Den politiska spänningen har ökat i landet
            sedan en konflikt uppstått om när och hur kommande presidentval
            ska hållas. Ännu är valprocessens framtid oklar. I mars 2017 kidnappades
            FN-medarbetarna Zaida Catalán från Sverige och Michael Sharp från
            USA samt deras kongolesiska tolk Betu Tshintela i Kasairegionen.
            Senare samma månad hittades de mördade.
          </p>
          <p xml:id="i-7vkFJj7QyQAqs37viv4gUr">
            Fred i DRK förutsätter att plundringen av landets naturtillgångar
            upphör och att vinsterna från landets gruvor kommer befolkningen
            till del. Ska en långsiktigt hållbar fred byggas måste landets
            kvinnor inkluderas i framtida freds- och försoningsprocesser.
            FN:s agenda för kvinnor, fred och säkerhet med grund i säkerhetsrådsresolution
            1325 är i detta sammanhang ett centralt verktyg.
          </p>
          <p xml:id="i-CadUggyJHB83GiBp2Pc2n7">
            Kampen om mineralerna är fortfarande en av de avgörande faktorer
            som driver stridigheterna vidare. Ansvaret för våldet och kriget
            i DRK vilar tungt på de multinationella företag som är verksamma
            i landet och de länder som backar upp dem. I många fall har utländska
            företag beväpnat och finansierat lokala rebellgrupper och miliser
            samt spelat ut dem mot varandra för att garantera sin egen verksamhet.
          </p>
          <p xml:id="i-JhQ5k9TdrFtHLxRHTenGdV">
            Vänsterpartiet menar att de företag som importerar naturresurser
            bör se till att framställningen sker under förhållanden där rätten
            till liv kan skyddas och där mänskliga rättigheter inte kränks.
            Varje långsiktig lösning på konflikten måste garantera detta.
            Sverige måste i FN och EU kraftfullt verka för ett ingripande
            mot plundringen av Demokratiska republiken Kongos naturtillgångar.
            Detta bör riksdagen ställa sig bakom och ge regeringen till känna.
          </p>
          <head xml:id="i-AsuADVRHjcp1a9SjtjCh52" type="h2">
            6.4 Senegal
          </head>
          <p xml:id="i-NSrGqw9RoBmz6WwVfLA75Z">
            Senegal är ett av de politiskt och ekonomiskt viktigaste länderna
            i Västafrika. Efter självständigheten från Frankrike 1960 utvecklades
            Senegal till en enpartistat fram till 1970-talet då flera partier
            började tillåtas. Landet är ett av få i regionen som aldrig haft
            militärstyre och flera demokratiska framsteg har skett. Men fortfarande
            är behoven stora av en mer rättvis fördelning av landets resurser
            och en ökad respekt för de mänskliga rättigheterna. 2010 beslutade
            den borgerliga regeringen att stänga den svenska ambassaden i
            Dakar, ett beslut som Vänsterpartiet kritiserade. I dag finns
            en svensk honorärkonsul i Dakar.
          </p>
          <p xml:id="i-nQdiBYpZQFSdqkafV9VVV">
            I Senegal pågår också en av Afrikas längsta, men samtidigt kanske
            mest bortglömda, konflikter. Sedan tidigt 1980-tal har i landets
            södra provinser, Casamanceområdet, rests krav på ökat självstyre.
            1990 tog delar av självständighetsrörelsen till vapen genom Rörelsen
            för Casamances demokratiska krafter (MFDC). Främst Guniea-Bissau,
            men även tidvis Gambia, har dragits in i konflikten som därigenom
            påverkat hela regionen negativt. Åtskilliga fredsavtal har undertecknats,
            men den pågående fredsprocessen är ytterst bräcklig och de brutna
            löftena är många. MFDC:s ensidiga vapenvila från 2014 bröts bara
            månader efter att den utlysts. Samtidigt är striderna mindre intensiva
            i dag än tidigare. Världssamfundet bör engagera sig för att stärka
            fredsprocessen och förhindra att konflikten blossar upp igen.
          </p>
          <head xml:id="i-3nYCQ1Du48by5vum6paQaZ" type="h2">
            6.5 Gambia
          </head>
          <p xml:id="i-7DFCwLiSLJiqubogbCuN16">
            Den 1 december 2016 röstade det gambiska folket bort Yahya Jammeh
            från den presidentpost han innehaft i 22 år sedan kuppen 1994.
            Adama Barrow vann valet med tydlig marginal. Jammehs styre har
            kännetecknats av en stenhård kontroll av medborgarna, varför oppositionen
            har anklagat honom för människorättsbrott och krävt att han ställs
            inför rätta. Inför valet anklagade Human Rights Watch Jammeh för
            att ha tystat sina kritiker med våld. Två aktivister uppgavs ha
            dött i häkten, och dussintals människor rapporterades ha fängslats
            och nekats vård och rättsligt stöd.
          </p>
          <p xml:id="i-2wfeTUXMqjgMfrwaMD14xa">
            Till en början erkände Jammeh resultatet och meddelade att han
            var redo att lämna presidentposten, vilket var en välkommen överraskning
            både i och utanför Gambia. Efter att landets valkommission upptäckte
            vissa oegentligheter i valprocessen, som dock inte ansågs ha påverkat
            valutgången, ifrågasatte Jammeh valresultatet och krävde ett omval.
          </p>
          <p xml:id="i-PXxbQFSbyFXzfs7NsK3Rad">
            Efter påtryckningar från omvärlden, inte minst grannlandet Senegal,
            Ecowas (Västafrikanska staternas ekonomiska gemenskap), Afrikanska
            unionen och FN:s säkerhetsråd lämnade Jammeh makten och landet.
            Med sig tog han knappt 100 miljoner svenska kronor som han stulit
            från statskassan. Han befinner sig nu i exil i den stenhårda diktaturen
            Ekvatorialguinea.
          </p>
          <p xml:id="i-8zHznsZ5vx3yWDsuK1KTtj">
            Förväntningarna är höga på Adama Barrow som under valrörelsen
            lovade att han skulle få fart på ekonomin och riva upp en del
            av Jammehs mer kontroversiella beslut, som att landet ska lämna
            samväldet och Internationella brottmålsdomstolen (ICC). Barrow
            lovade också att alla politiska fångar skulle friges och aviserade
            även planer på att tillsätta en sannings- och försoningskommission.
            Omvärldens stöd är nu viktigt för att garantera en fortsatt fredlig
            och demokratisk utveckling i Gambia. Sverige ska som enskilt land
            såväl som medlem i EU och FN verka för en demokratisk, fredlig
            och stabil utveckling i Gambia. Detta bör riksdagen ställa sig
            bakom och ge regeringen till känna.
          </p>
          <head xml:id="i-ScQD8TaXDqHd6R4TPwKv9z" type="h2">
            6.6 Nigeria
          </head>
          <p xml:id="i-TfLwbn5H581FXaPCtLi3PQ">
            Nigeria, Afrikas folkrikaste land, skulle också kunna vara ett
            mycket rikt land. Landets enorma oljetillgångar skulle ha kunnat
            användas till att radikalt minska landets fattigdom och ligga
            till grund för ekonomisk utveckling. Nigeria är Afrikas största
            oljeproducent och en av världens tio största exportörer av olja.
            Naturgasreserverna är också bland de största i världen och det
            finns även gott om kol, järnmalm, tenn, uran, fosfater, kalksten
            och marmor i landet. Oljan står för runt 20 procent av BNP och
            omkring 95 procent av exportinkomsterna. I stället för att gagna
            befolkningen har oljeintäkterna finansierat några av kontinentens
            grymmaste diktatorer och skapat enorma vinster för de multinationella
            företag som är verksamma i landet. 1999 ersattes den dåvarande
            militärdiktaturen av civilt styre, men inte heller detta har lett
            till att man lyckats omsätta oljeintäkterna till fattigdomsbekämpning
            eller förbättra respekten för de mänskliga rättigheterna i någon
            större utsträckning.
          </p>
          <p xml:id="i-KEjGmBamVdTCw5iXSJtHCc">
            Trots de stora naturtillgångarna lever större delen av befolkningen
            av inkomster från traditionellt jordbruk, småskalig handel och
            enkel tillverkningsindustri. För stora delar av befolkningen är
            förorenade vattendrag och åkermarker det enda synliga resultatet
            av den enorma oljeutvinningen. Oljeindustrin är i praktiken näst
            intill oreglerad i Nigeria, då de lagar och regleringar som finns
            inte efterlevs, vilket givetvis utnyttjas av oljeindustrin.
          </p>
          <p xml:id="i-4HSuXVpDWFqp5RUVP16s4r">
            Det är också mycket svårt att få kompensation för de skador som
            orsakats av oljeindustrin. Kvinnor är nästan helt utestängda från
            kompensationsprocesserna, enligt Amnesty. I en rapport från 2011
            beskrev FN:s miljöprogram Unep hur en katastrofal humanitär situation
            uppstått efter årtionden av oljeutvinning i Nigerdeltat. Möjligheterna
            till försörjning har raserats eftersom jordbruk och fiske slagits
            ut. Dricksvattnet är på många håll allvarligt förgiftat. Unep
            bedömde nedsmutsningen som så omfattande att en sanering sannolikt
            skulle bli den största i sitt slag i världen och anklagade både
            regeringen och Shell för att ha struntat i miljöregler och fört
            allmänheten bakom ljuset.
          </p>
          <p xml:id="i-VXfkNdpo1FsHvNYByVnFpB">
            Unep har också föreslagit att en särskild fond om inledningsvis
            1 miljard USD upprättas för att påbörja saneringen. Amnesty International
            kräver att Shell ska bidra med det fulla beloppet för att starta
            upp fonden och därmed visa att de är redo att börja ta sitt ansvar.
            2015, sex år efter två stora oljeläckor i Bodo i Nigerdeltat,
            nådde Shell och befolkningen en uppgörelse vilket innebär att
            Shell skulle betala 35 miljoner pund till 15 600 individer och
            20 miljoner pund till samhället. Amnesty menar dock att Shell
            inte tagit ansvar för föroreningarna i Nigerdeltat och inte bidragit
            till saneringen på det sätt de påstår. De har beskrivit oljeutsläpp
            som mindre än de faktiskt är och skyllt på omständigheter bortom
            deras kontroll när det i själva verket handlat om bristande underhåll
            i deras anläggningar. Det går i vissa fall inte att särskilja
            platser som Shell påstår är sanerade från platser som inte är
            sanerade, enligt Amnesty.
          </p>
          <p xml:id="i-E3Fz5XXvxqi8ZW22ph7ww3">
            I flera fall har lokala protester mot oljeutvinngen slagits ned
            med brutalitet. I juni 2009 utlovade regeringen amnesti och kontanter
            i utbyte mot avväpning för de väpnade grupper som stridit i Nigerdeltat.
            Sedan dess har det varit relativt lugnt, men nu börjar läget bli
            oroligt igen då framtiden för amnestiprogrammet från 2009 är osäker
            och flera av de satsningar som utlovats inte infriats.
          </p>
          <p xml:id="i-MbtqPk5MkX7TYjC5mbZqFy">
            Vänsterpartiet anser att de multinationella företagen måste ta
            sitt ansvar för att en större del av oljeintäkterna kommer nigerianerna
            till del, att den omfattande miljöförstöringen upphör och att
            den omfattande korruptionen upphör. Vänsterpartiet menar att skadeståndet
            från Shell är otillräckligt, men ett bra första steg. Därför står
            vi bakom Amnestys krav om att Shell bör bidra med 1 miljard USD
            till den fond som Unep föreslagit. Sverige bör som enskilt land
            såväl som medlem i EU och FN verka för att oljebolagen som är
            verksamma i Nigerdeltat tar sitt ansvar och bidrar till att starta
            en fond för sanering av regionen. Detta bör riksdagen ställa sig
            bakom och ge regeringen till känna.
          </p>
          <head xml:id="i-4bjjSoj6Ra4w4ffnXzqvgA" type="h2">
            6.7 Mali
          </head>
          <p xml:id="i-SjFQ2NatjjcgVVWy1xpWcD">
            Under 20 års tid, mellan 1992 och 2012, var Mali en relativt
            stabil demokrati. När ett inbördeskrig bröt ut i januari 2012
            och en militärkupp genomfördes i mars samma år riktades världens
            blickar mot Mali. Utvecklingen har varit dramatisk de senaste
            åren, men bottnar i grundläggande problem i Mali som går flera
            decennier tillbaka.
          </p>
          <p xml:id="i-MrnGyeKzq6WMJCd4igwDUx">
            Mali är ett av världens fattigaste och mest biståndsberoende
            länder, nära tre av fyra malier lever på mindre än två dollar
            om dagen. Utbildningsnivån är mycket låg, endast strax över var
            fjärde invånare kan läsa och skriva. Medellivslängden är en av
            de lägsta i världen p.g.a. undernäring och bristande sjuk- och
            hälsovård. Centralregeringen har alltid varit svag. Under decennier
            har befolkningen i norra Mali, huvudsakligen tuareger, upplevt
            att de diskriminerats av regeringen och vid en rad tillfällen
            revolterat. Dessa stora utmaningar har förvärrats av klimatförändringar,
            ökande livsmedelspriser, en växande narkotikahandel genom Sahara
            och väpnade konflikter i grannländerna.
          </p>
          <p xml:id="i-Sgtmqg4mwybUiXqM6AQpwM">
            Omfattande folkliga protester 1991 banade väg för politiska reformer
            och ökad respekt för de mänskliga rättigheterna. Under de två
            kommande decennierna genomförde Mali en rad i grunden demokratiska
            val, men den politiska ledningen i Bamako lyckades inte hantera
            landets grundläggande utmaningar. Efter Gaddafis fall skedde ett
            starkt inflöde av vapen från Libyen och turbulensen i regionen
            underblåste det redan starka folkliga missnöje som brett ut sig,
            inte minst i de norra delarna av landet. Denna utveckling i kombination
            med att flera militanta islamistiska grupper etablerat sig i landet
            utgjorde grundorsakerna till att inbördeskriget blossade upp 2012.
          </p>
          <p xml:id="i-AMGe6iBbd4fqdfWjqkJ73m">
            Trots flera förhandlingar och att ett fredsavtal ingicks 2015
            har striderna fortsatt och läget är alltjämt instabilt. Flera
            terrorattacker har genomförts under senare tid, bl.a. mot den
            internationella FN-insats som övervakar säkerheten i landet och
            som Sverige deltar i. I norra delarna av landet har den humanitära
            situationen varit svår, då hjälpinsatser hindrats av den våldsamma
            situationen, och 2015 varnade FN för svältkatastrof.
          </p>
          <p xml:id="i-NLr9wZ431x673AE9ybXHWr">
            Sedan 1990-talet bedriver Sverige utvecklingssamarbete med Mali.
            I samband med kuppen 2012 avbröts det bilaterala stödet och det
            svenska biståndet kanaliserades i stället via FN-organ och frivilligorganisationer.
            I april 2013 återupptogs det bilaterala biståndet. Sverige har
            också varit en stor givare av humanitärt bistånd till Mali. Vänsterpartiet
            anser att det är av stor vikt att Sverige bedriver ett långsiktigt
            utvecklingssamarbete med Mali och välkomnade att regeringen 2010
            beslutade att öppna en svensk ambassad i Bamako.
          </p>
          <head xml:id="i-DFisEvxdsPtm985FXJ6Vwj" type="h2">
            6.8 Burkina Faso
          </head>
          <p xml:id="i-3RgmgoatQsBFiabSB6FSx2">
            Efter självständigheten 1960 präglades Burkina Fasos politiska
            liv av kupper och ekonomiska kriser. Efter 55 år av självständighet
            genomförde så Burkina Faso sitt första verkligt demokratiska val,
            den 29 november 2015. Befolkningen i Burkina Faso har åter visat
            oss att det inte finns någon starkare kraft än kvinnor och män
            som går ihop för förändring. År 2014 tvingade man genom omfattande
            protester landets auktoritäre president Blaise Compaoré att avgå
            efter 27 år vid makten. Därefter har man förhindrat försök från
            både den gamla eliten och militären att ta makten i landet. Bland
            annat misslyckades en militärkupp i september 2015, mycket tack
            vare omfattande folkliga protester.
          </p>
          <p xml:id="i-RdcVvgmz2jPNme2eYhCsUo">
            Valet i Burkina Faso visar också återigen att svenskt utvecklingssamarbete
            gör skillnad. Sverige bedriver sedan 2001 utvecklingssamarbete
            med Burkina Faso. Sveriges bistånd har aldrig varit stort, men
            Sverige har varit den ledande givaren när det kommer till att
            stötta arbete för demokrati, mänskliga rättigheter och jämställdhet.
            När väljarna kom till vallokalerna 2015 möttes de av valinstruktionsaffischer
            som tagits fram med svenskt stöd. Valet övervakades av bl.a. civilsamhällets
            valobservatörer från organisationen Codel som fått stöd av svenska
            Diakonia.
          </p>
          <p xml:id="i-476xRJA9r6evDMm9ERYTuM">
            Länge såg det ut som om Sverige inte skulle vara på plats under
            den demokratiska revolutionen och att de modiga demokratiaktivisterna
            inte skulle få något svenskt stöd. År 2012 meddelade dåvarande
            biståndsminister Gunilla Carlsson att Sveriges bistånd till Burkina
            Faso skulle avvecklas. När den rödgröna regeringen tillträdde
            2014 kom regeringen och Vänsterpartiet överens om att avbryta
            utfasningen och fortsätta med ett långsiktigt utvecklingssamarbete
            med Burkina Faso.
          </p>
          <p xml:id="i-E4wBsT5MFZfj7F3qpKHGC6">
            Burkina Faso står inför flera stora och komplexa utmaningar,
            och behoven av utvecklingssamarbete är fortfarande mycket stora.
            Landet är i dag ett av världens fattigaste länder, på plats 185
            av 188 på Human Development Index. Genom sitt läge i Sahel (en
            region som sträcker sig tvärs över kontinenten från norra Senegal
            i väster till Sudan i öster) är Burkina Faso ett av de länder
            som riskerar att drabbas hårdast av klimatförändringarna. De delade
            gränserna med en rad sköra stater, t.ex. Mali och Elfenbenskusten,
            som under de senaste åren härjats av väpnade konflikter utgör
            också en utmaning. Demokratin är fortfarande skör, och under kommande
            år behövs stora insatser för att konsolidera framsteg, genomföra
            reformer, bygga demokratiska institutioner och förstärka respekten
            för de mänskliga rättigheterna. Den stabilitet vi ser i dag i
            Burkina Faso kan inte tas för given. Sverige har goda möjligheter
            att på flera av dessa områden göra skillnad. På grund av en väldigt
            konservativ kvinnosyn har Burkina Faso bland världens högsta nivåer
            av tidiga äktenskap och tvångsäktenskap, samt bland de sämsta
            nivåerna när det gäller användning av preventivmedel. Könsrelaterat
            våld är ett annat stort problem.
          </p>
          <p xml:id="i-B9wsUdvo7NsCwhozFK4PsT">
            I juli 2016 antog Burkina Fasos regering en ny plan för ekonomisk
            och social utveckling. Under 2016–2020 ska en satsning på 26,3
            miljarder dollar höja levnadsstandarden för befolkningen. Fokus
            ligger på att minska barn- och mödradödlighet och fattigdomsbekämpning,
            och resultat har redan börjat synas.
          </p>
          <p xml:id="i-LWiS4UsyrznBLjmmNQMw8h">
            Vänsterpartiet har i budgetförhandlingarna drivit på för en ökad
            prioritering av biståndet till Burkina Faso, och regeringen har
            lyssnat. En ny landstrategi ska nu ersätta den tidigare som sedan
            länge är förlegad. Och nivåerna på biståndet höjs. Det är viktigt
            att biståndet till Burkina Faso bedrivs långsiktigt för att stödja
            den positiva utvecklingen i landet. Sverige bör fortsatt bedriva
            ett långsiktigt utvecklingssamarbete med Burkina Faso för att
            stödja arbetet för demokrati och mänskliga rättigheter i landet.
            Detta bör riksdagen ställa sig bakom och ge regeringen till känna.
          </p>
          <head xml:id="i-5vA5HArG1PGEiwkjZFSVPg" type="h2">
            6.9 Sudan
          </head>
          <p xml:id="i-YZyG23AT1NMdeUNUgbeFHi">
            Praktiskt taget från det att Sudan blev en självständig stat
            1956 har landet plågats av krig och konflikter. Det längsta kriget
            fördes mellan SPLA (Sudan People's Liberation Army) och centralregeringen
            i Khartoum. Kriget pågick i över 20 år och avslutades 2004. Men
            året innan hade stridigheter i stället blossat upp i Darfur och
            i östra Sudan, där olika rebellrörelser hade vuxit fram. Regeringen
            i Khartoum försökte med stor brutalitet slå ned upproren i Darfur,
            vilket skapade en konflikt som kostade hundratusentals människor
            livet och drev miljoner på flykt. Regeringen har till följd av
            detta anklagats för folkmord och Sudans president Omar al-Bashir
            begärdes 2009 häktad av Internationella brottmålsdomstolen, anklagad
            för krigsförbrytelser och brott mot mänskligheten. 2011 utropades
            Sydsudan som en självständig stat efter en folkomröstning. Regeringen
            i Khartoum erkände Sydsudan, men relationerna mellan länderna
            är frostiga.
          </p>
          <p xml:id="i-LPkS9NrZtgsRauheVLGWsa">
            Konflikterna mellan Sudan och nuvarande Sydsudan samt den i Darfur
            har sin upprinnelse i de stora sociala klyftor som finns i landet.
            Konkurrensen om resurser har dessutom skärpts i takt med att klimatförändringarna
            minskat tillgången till odlingsbar mark och vatten. Landet har
            även stora fyndigheter av både gas och olja. Den ojämlika fördelningen
            av vinsterna från dessa naturtillgångar har skapat starka inre
            motsättningar, som olika stormakter såsom USA och Kina inte dragit
            sig för att utnyttja för sina egna intressen. Sudan har blivit
            en arena för en kamp mellan stormakter. I sammanhanget går det
            inte att blunda för att även svenska Lundin Petroleum starkt kritiserats
            för sin verksamhet i Sudan. Bolagets styrelseordförande Ian Lundin
            och vd Alex Schneiter är sedan november 2016 delgivna misstanke
            om medhjälp till grovt folkrättsbrott p.g.a. företagets verksamhet
            i landet. Samtidigt stoppades ett förslag om att kompensera dem
            som drabbats av företagets verksamhet med 5 miljarder kronor av
            en stor majoritet på företagets bolagsstämma i maj 2017. Bland
            dem som röstade mot fanns flera svenska storbanker. Det är viktigt
            att alla anklagelser mot de utländska oljebolagen grundligt utreds
            och att de som drabbats av oljeutvinning ersätts. Sverige bör
            som enskilt land såväl som medlem i EU och FN motverka att framtida
            oljeutvinning i Sudan bidrar till MR-brott, konflikter och en
            orättvis fördelning av resurser. Detta bör riksdagen ställa sig
            bakom och ge regeringen till känna.
          </p>
          <p xml:id="i-7jZ2Ui54hXbSaWWbGNQRGT">
            Även om det finns en bräcklig fred och våldet i Darfur avtagit
            så är Sudan ett land fyllt av motsättningar som lätt kan blossa
            upp och omvandlas till väpnade konflikter och krig om man inte
            kommer till rätta med landets grundläggande problem, den ojämlika
            fördelningen av resurser och omvärldens försök att kontrollera
            landets naturtillgångar.
          </p>
          <p xml:id="i-VYG4njdebd91DAQVr8kott">
            Sverige har sedan 1970-talet bedrivit ett mindre utvecklingssamarbete
            med Sudan. Efter fredsavtalet 2005 har det samarbetet utökats.
            Sverige bidrar framför allt med humanitärt stöd genom FN, men
            bedriver också ett arbete med kvinnors rättigheter. Detta är viktigt
            eftersom kvinnors rättigheter är starkt begränsade i Sudan, bl.a.
            är tvångsäktenskap och könsstympning vanligt förekommande. För
            Vänsterpartiet är det viktigt att Sverige fortsätter att bedriva
            ett långsiktigt utvecklingssamarbete med Sudan, i synnerhet med
            fokus på frågor om flickors och kvinnors rättigheter.
          </p>
          <head xml:id="i-BUzr7Y1TMjADKz8QPob4q8" type="h2">
            6.10 Sydsudan
          </head>
          <p xml:id="i-HuwvVfAdGSoDdgUnr7iGeC">
            Den 9 juli 2011 blev Sydsudan en självständig stat genom delningen
            av Sudan i en nordlig och en sydlig del. En dramatisk folkomröstning
            och oroligheter föregick självständigheten som ändå skedde under
            fredliga former. Delningen av Sudan är en av de största politiska
            händelserna i regionen sedan avkoloniseringen. Hoppet om en bättre
            tillvaro som självständig stat, efter flera årtionden av konflikt
            med norra Sudan, grusades snabbt. Inte minst genom det inbördeskrig
            som bröt ut 2013 och hade sina rötter i gammal rivalitet mellan
            de största folkgrupperna dinka och nuer. Inbördeskriget har drivit
            miljontals människor på flykt, skapat hungersnöd och stort lidande.
            All ekonomisk och social utveckling i det redan mycket fattiga
            landet stannade av och stora delar av infrastrukturen, sjukvården
            och skolsystemet slogs i spillror.
          </p>
          <p xml:id="i-K558JKihk7G2zFHuLsS1p2">
            Efter flera försök till fredsförhandlingar nåddes till slut en
            överenskommelse 2015, efter stark press från omvärlden. Fredsavtalet
            har dock inte inneburit någon verklig fred. Misstänksamheten mellan
            grupperna lever kvar och flera brott mot avtalet har skett. Den
            fredsbevarande FN-styrkan Unmiss har misslyckats och den tidigare
            chefen för styrkan fick därför lämna sitt uppdrag 2016.
          </p>
          <p xml:id="i-EQqXyxx3TfQ9CU3GoCxmfd">
            Situationen i Sydsudan är akut. Enligt FN finns omkring 1,9 miljoner
            internflyktingar i landet och över 5,5 miljoner människor riskerar
            akut matbrist. Nära 2 miljoner människor har flytt Sydsudan och
            befinner sig i närliggande länder. Amnesty rapporterar om mycket
            grymma och utstuderade sexuella övergrepp på flickor, kvinnor
            och några män, som en del av krigföringen.
          </p>
          <p xml:id="i-C7nxFQgYbooGtbCQ1TRcE4">
            Civila måste skyddas och humanitär hjälp måste komma fram till
            dem som är i nöd. FN:s resolutioner om kvinnor, fred och säkerhet
            måste få en framträdande roll i arbetet för en verklig fred i
            Sydsydan. Sverige bör som enskilt land såväl som medlem i EU och
            FN verka för ett omedelbart stopp för övergreppen i Sydsudan och
            att humanitär hjälp når fram. Detta bör riksdagen ställa sig bakom
            och ge regeringen till känna.
          </p>
          <head xml:id="i-4gC9GrKMC6YfxDvAMNy1xP" type="h2">
            6.11 Etiopien
          </head>
          <p xml:id="i-HoaLSansQa5MuC6UEQNxST">
            1991 störtades diktatorn Mengistu Haile Mariam av en brokig allians
            av regionala och etniskt baserade grupper. Delar av denna allians
            bildade det nu styrande partiet EPRDF under ledning av premiärminister
            Meles Zenawi. De förhoppningar som fanns om tydliga demokratiska
            framsteg och ökad respekt för de mänskliga rättigheterna vid Mengistus
            fall har långt ifrån infriats. Under Zenawis styre har brotten
            mot de mänskliga rättigheterna varit omfattande, bl.a. har möjligheten
            för frivilligorganisationer och utländska NGO:er att verka i landet
            kraftigt begränsats. Fängslandet av de svenska journalisterna
            Martin Schibbye och Johan Persson understryker hur begränsad pressfriheten
            är i landet. Meles Zenawi avled i augusti 2012.
          </p>
          <p xml:id="i-3GMwYBeLDUAycesxdyMDf4">
            Att Hailemariam Desalegns tillträde som premiärminister har inte
            inneburit några framsteg när det gäller demokrati och mänskliga
            rättigheter. Styret i Etiopien har under en rad år blivit alltmer
            auktoritärt och utrymmet för oppositionen och det civila samhället
            har tydligt minskat. I parlamentet har oppositionen inga platser
            alls efter parlamentsvalet 2015. Det alltmer auktoritära styret
            har vid upprepade tillfällen resulterat i omfattande folkliga
            protester som polis och militär regelbundet slagit ned med brutalitet.
            Etiopiens folkrikaste region Oromia har varit centrum för protesterna.
            Oromofolket upplever sig vara systematiskt diskriminerat av den
            styrande regeringskoalitionen EPRDF. Omfattande protester genomfördes
            både under 2014 och 2015. Vid båda tillfällena slogs protesterna
            ned. Åtskilliga av dem som protesterade arresterades och bara
            i november 2015 dödades drygt 400 personer. I början av augusti
            2016 genomfördes nya protester i provinserna Oromia och Amhara.
            Återigen svarade polisen med våld. Enligt Amnesty International
            dödades minst 97 personer när polisen öppnade eld mot fredliga
            demonstranter.
          </p>
          <p xml:id="i-XJnzyUcohv8tiyc1YmQB1T">
            Trots att Etiopien i dag är en starkt auktoritär stat som bidrar
            till att destabilisera Afrikas horn har kritiken från världssamfundet
            varit begränsad när det gäller landets brott mot de mänskliga
            rättigheterna. Detta får betraktas som en konsekvens av att Etiopien
            lyckats etablera sig som en regional allierad till flera stormakter.
            USA ger i dag Etiopien militärt bistånd och länderna samarbetar
            djupt inom ramen för det s.k. kriget mot terrorismen. Storbritannien
            ger Etiopien omfattande budgetbistånd och Kina har dramatiskt
            ökat sina investeringar i landet. Behovet av länder som uppmärksammar
            situationen i Etiopien är stort. Sverige har omfattande relationer
            med Etiopien. Sedan 1954 bedriver Sverige utvecklingssamarbete
            med landet och nyligen presenterades en ny och ambitiös strategi
            för det svenska biståndet till Etiopien. Vänsterpartiet menar
            att Sverige måste använda sin position för att stärka en demokratisk
            utveckling i Etiopien med respekt för de mänskliga rättigheterna.
            Sverige bör kraftfullt uppmärksamma de omfattande brotten mot
            de mänskliga rättigheterna i Etiopien såväl i sina bilaterala
            kontakter med regimen som i FN och EU. Detta bör riksdagen ställa
            sig bakom och ge regeringen till känna.
          </p>
          <p xml:id="i-U8xAQBaufosqnzZqeBedHw">
            Den svenske läkaren Fikru Maru har nu suttit fängslad i Kilintofängelset
            i Etiopien sedan våren 2013, på oklara grunder anklagad för mutbrott.
            Turerna kring hans fall har varit många. I maj 2017 friades han
            från de ursprungliga anklagelserna men hålls kvar i fängelse anklagad
            för att ha legat bakom ett upplopp i fängelset. Vänsterpartiet
            har vid flera tillfällen uppmärksammat Fikru Marus situation och
            vädjat till regeringen att agera. Samtidigt har både Stefan Löfven
            och Margot Wallström varit i Addis Abeba vid ett flertal tillfällen
            utan att besöka Fikru Maru. Han har lidit av flera allvarliga
            hälsoproblem under sin tid i fängelset och hans situation är ohållbar.
            Det är hög tid att regeringen vidtar alla de åtgärder de kan för
            att bistå honom. Sverige måste i alla kontakter med Etiopien,
            bilateralt och genom multilaterala organisationer, kräva Fikru
            Marus omedelbara frisläppande. Detta bör riksdagen ställa sig
            bakom och ge regeringen till känna.
          </p>
          <head xml:id="i-BSsyj8PMKSuxb717hSyKsJ" type="h2">
            6.12 Eritrea
          </head>
          <p xml:id="i-4v1PZh1botsZ1VPvpqGiqb">
            Efter att först ha varit en italiensk koloni och efter andra
            världskriget brittiskt protektorat, tvingades Eritrea 1952 in
            i en federation med Etiopien. 1962 införlivades Eritrea i Etiopien,
            vilket ledde till ett trettioårigt krig mellan den eritreanska
            nationella befrielserörelsen och Etiopien. Under detta krig störtades
            i Etiopien först monarkin under Haile Selassie och sedan diktaturen
            under Mengistu. I det krig som fördes mot Mengistu kämpade flera
            etiopiska regimfientliga rörelser på samma sida som de eritreanska
            befrielserörelserna ELF och EPLF. Efter Mengistus fall genomfördes
            en folkomröstning i Eritrea och 1991 kunde Eritrea förklara sig
            som självständig stat.
          </p>
          <p xml:id="i-DsQdy9mC8RLbNXfUFst83h">
            Sedan 1991 styrs Eritrea av EPLF, som bytt namn till PFDJ. Isaias
            Afewerki innehar presidentposten och har styrt landet sedan självständigheten.
            I praktiken råder undantagstillstånd sedan 1991 och all opposition
            mot regeringen tystas brutalt. Situationen för de mänskliga rättigheterna
            har successivt kraftigt försämrats och Eritrea har utvecklats
            till en av Afrikas mest hårdföra diktaturer. 2009 utnämnde organisationen
            International Institute for Strategic Studies Eritrea till världens
            näst mest militariserade samhälle, efter Nordkorea. Det har fått
            en bottenplacering i Reportrar utan gränsers pressfrihetsindex
            nio år i rad fram till 2015. Ett avgörande steg i denna utveckling
            togs 2001, då regimen stängde åtta tidningar och arresterade 15
            journalister. Eritrea är numera ett av de få länder som saknar
            oberoende tidningar. En av de arresterade journalisterna var den
            svenske medborgaren Dawit Isaak. Sen dess har olika svenska regeringar
            försökt få Isaak frisläppt genom s.k. tyst diplomati. Det är uppenbart
            att denna strategi misslyckats. Därför är det hög tid att Sverige
            går över till en mer offensiv strategi, t.ex. genom att skicka
            en hög representant till Eritrea. Sverige måste i alla kontakter
            med Eritrea, bilateralt och genom multilaterala organisationer,
            kräva Dawit Isaaks omedelbara frisläppande. Detta bör riksdagen
            som sin mening ge regeringen till känna.
          </p>
          <head xml:id="i-BDQog175rLEkeG5JGHnTsB" type="h2">
            6.13 Somalia
          </head>
          <p xml:id="i-JsCevAVrc7UPbetZMVGeVR">
            Sedan 1991 har Somalias södra delar härjats av ett av vår tids
            blodigaste krig. Kriget har tvingat uppemot tre fjärdedelar av
            befolkningen att lämna sina hem och dödstalen räknas i miljoner.
            Men kriget har långt ifrån omfattat alla delar av Somalia – utvecklingen
            i bl.a. Somaliland i norra Somalia har varit betydligt mer positiv.
          </p>
          <p xml:id="i-UDqA571W4VLQynnaEs7cuq">
            Konflikten i Somalia kan inte bara beskrivas som ett inbördeskrig.
            Den militanta islamistgruppen al-Shabab har fått stöd utifrån.
            Grannländerna Etiopien och Eritrea har beväpnat och stött olika
            väpnade grupper samtidigt som USA flera gånger ingripit militärt
            i Somalia, under senare år som en del av landets s.k. krig mot
            terrorismen. Tydligast uttryck tog sig denna yttre inblandning
            genom Etiopiens invasion av Somalia julen 2006.
          </p>
          <p xml:id="i-CYioqhtapYsm6zEcBBUb1R">
            Sverige har vid fyra tillfällen – 2009, 2010, 2013 och 2015 –
            deltagit i den marina insatsen Atalanta utanför Somalias kust
            som leds av EU. I september 2017 kommer vi att delta på nytt.
            Insatsen har ett tydligt FN-mandat med huvudsyftet att garantera
            säkerheten för de humanitära transporterna till Somalia. Vänsterpartiet
            har stött Sveriges deltagande i Atalanta. Samtidigt ser vi att
            det kommer att krävas betydligt mer än bara marina militära insatser
            för att komma till rätta med den omfattande piratverksamheten
            utanför Somalias kust. En av flera förutsättningar är att rovfisket
            i området, från bl.a. europeiska fiskefartyg, och dumpningen av
            giftigt avfall i havet upphör, så att det skapas möjlighet för
            fler somalier att försörja sig genom fiske i stället för genom
            piratverksamhet.
          </p>
          <p xml:id="i-TSZJbLkAyZSPok8ax6F5aD">
            Sedan en tid tillbaka finns det tecken på att inbördeskriget
            i Somalia kan vara på väg mot sitt slut. 2011 undertecknades en
            fredsplan av flera somaliska ledare, al-Shabab tappade mark och
            lämnade Mogadishu. Året därpå skapades ett nytt klanbaserat parlament,
            som i sin tur valde en ny president. Försämringar av säkerhetsläget
            gjorde att allmänna val inte kunde hållas under 2016 som planerat.
            Hösten 2016 hölls i stället parlamentsval där 14 000 klanäldste
            och regionala ledare utsåg ett nytt parlament. Ett positivt tecken
            var att representationen av kvinnor i parlamentet ökade till omkring
            30 procent. I februari 2017 valde parlamentet i sin tur en ny
            president. Med Mohamed Abdullahi Mohamed ”Farmaajo” på presidentposten
            har vissa förhoppningar väckts. Sverige har möjligheter att spela
            en roll för en positiv utveckling i landet, inte minst genom den
            kunskap och de kontakter som finns bland invandrade från Somalia
            i Sverige. Vänsterpartiet anser att Sverige i EU, FN och andra
            internationella fora bör verka för att ett långsiktigt arbete
            för en freds- och försoningsprocess ska påbörjas. En sådan process
            måste behandla förhållandena i Somalia samt mellan Somalia och
            de grannstater som är inblandade i konflikten i Somalia. FN:s
            resolutioner om kvinnor, fred och säkerhet måste också få en framträdande
            roll i fredsansträngningarna. Sverige bör genom sitt engagemang
            i Somalia betona vikten av att landets kvinnor inkluderas i freds-
            och försoningsarbetet och att det nuvarande vapenembargot upprätthålls
            och efterlevs så att tillförseln av vapen upphör. Detta bör riksdagen
            ställa sig bakom och ge regeringen till känna.
          </p>
          <p xml:id="i-GZN5H1GVobDNmpSf9u9dr5">
            Sverige har i dag ett omfattande utvecklingssamarbete med Somalia
            som är inriktat på humanitär hjälp. Behoven av humanitär hjälp
            är stora, men när Somalia nu sakta tar steg i en positiv riktning
            finns det ökade möjligheter och behov av att stödja framväxten
            av de institutioner och positiva krafter som finns i det somaliska
            samhället. Sverige bör stödja arbetet för fred och demokrati i
            Somalia. Detta bör riksdagen ställa sig bakom och ge regeringen
            till känna.
          </p>
          <p xml:id="i-4KsKTyCskw1nCSrUoHVkFW">
            Sex år efter den svåra svältkatastrofen i Somalia 2011, då omkring
            260 000 människor dog, hotades landet under början av 2017 av
            omfattande torka och hunger. FN räknade med att 6,2 miljoner människor
            – mer än hälften av Somalias befolkning – var i behov att hjälp.
            Nyligen konstaterade både Sida och FN att den svält som befarades
            till stor del har avvärjts. Situationen är trots detta fortfarande
            mycket bräcklig. FN påpekar att 3,2 miljoner människor alltjämt
            är i riskzonen och att 350 000 barn är undernärda, varav 70 000
            akut undernärda. Det finns stora anledningar att glädjas över
            hur det humanitära biståndet tillsammans med en omfattande mobilisering
            av somalier som lever utanför Somalia bidragit till att stävja
            krisen. Sverige bidrog med extra resurser till Unicef, World Food
            Programme och FN:s humanitära landfond, utöver det årliga humanitära
            stödet till Somalia. Det är nu centralt att Sverige fortsätter
            att följa utvecklingen i Somalia och agerar snabbt om krisen skulle
            bli akut på nytt.
          </p>
          <p xml:id="i-WNuARnNZuB6TYLkWhjoxNX">
            Samtidigt är det uppenbart att omvärlden gjort för lite för att
            åtgärda grundorsakerna bakom den svåra svältkatastrofen 2011.
            Den grundläggande orättvisa fördelningen av resurser och tillgångar,
            bristen på demokratisk utveckling och världssamfundets oförmåga
            att sätta människors säkerhet framför nationella intressen har
            fortsatt. Regeringen ska verka för en mer rättvis och jämlik fördelning
            av tillgångar och resurser i Somalia och regionen för att förebygga
            framtida katastrofer. Detta bör riksdagen ställa sig bakom och
            ge regeringen till känna.
          </p>
        </div>
        <div xml:id="i-3Bcyi9AmfzsuKHopKcmawi" type="signatureBlock">
          <list xml:id="i-TLMmCUrMF9jDjLPhJXMkPY">
            <item xml:id="i-PRSj9bLb58X7BU88KefKk8" who="unknown" type="signature">
              Yasmine Posio Nilsson (V)
            </item>
            <item xml:id="i-7aeN2LFFZEpfbfvgU9ehHo" who="i-DyTmp7YURsib9gzvRDZtm9" type="signature">
              Stig Henriksson (V)
            </item>
            <item xml:id="i-FmiY2zdKJriyUBySnKfgz5" who="i-HNw1w34Sd2tGfFnWtdrzZb" type="signature">
              Jens Holm (V)
            </item>
            <item xml:id="i-FdMCbn4noBM3PTAhb9mR9V" who="i-548HUVvKe8n48M3pQmFeUC" type="signature">
              Amineh Kakabaveh (V)
            </item>
            <item xml:id="i-WrRgGwTSLZfujChr63egnF" who="i-JZgLiagTc1Uwgw1yzLWrSS" type="signature">
              Birger Lahti (V)
            </item>
            <item xml:id="i-VsK4A476iaoqe4u5C5ZyCn" who="i-HG8uLqLT7SnwSx5YRobkVr" type="signature">
              Håkan Svenneling (V)
            </item>
            <item xml:id="i-2on6XNfsmmpUeQgSPDjtnD" who="i-LfejaxmUP1kR5ztLJaJTkY" type="signature">
              Emma Wallrup (V)
            </item>
          </list>
        </div>
      </div>
    </body>
  </text>
</TEI>
