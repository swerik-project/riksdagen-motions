<?xml version='1.0' encoding='utf-8'?>
<TEI xmlns="http://www.tei-c.org/ns/1.0" xmlns:xi="http://www.w3.org/2001/XInclude" xml:id="mot-202021-MJU-00729">
  <teiHeader>
    <fileDesc>
      <titleStmt>
        <title>En skogspolitik för lönsamt brukande och biologisk mångfald</title>
        <author corresp="i-TFG2PW7ay7mUZBy2GoJDbV">av Mats Nordberg m.fl. (SD)</author>
      </titleStmt>
      <publicationStmt>
        <authority>SWERIK PROJECT</authority>
      </publicationStmt>
      <sourceDesc>
        <bibl>
          <title>Motion 2020/21:729 av Mats Nordberg m.fl. (SD)</title>
          <idno type="rdwebb">H802729</idno>
          <rs type="number">729</rs>
          <orgName type="comitteeAbbreviation">MJU</orgName>
          <ref type="dokument_url_text">http://data.riksdagen.se/dokument/H802729/text</ref>
          <ref type="dokument_url_html">http://data.riksdagen.se/dokument/H802729</ref>
          <ref type="dokumentstatus_url_xml">http://data.riksdagen.se/dokumentstatus/H802729</ref>
          <ref type="docx">http://data.riksdagen.se/fil/18705204-E96F-4EED-84CD-23C7D6BD6CBA</ref>
          <ref type="pdf">http://data.riksdagen.se/fil/C5E63EFC-2DD9-450B-A029-ABEF0BE3C294</ref>
        </bibl>
      </sourceDesc>
    </fileDesc>
    <profileDesc>
      <particDesc>
        <listPerson>
          <person gender="man">
            <idno>i-TFG2PW7ay7mUZBy2GoJDbV</idno>
            <name>Mats Nordberg</name>
            <state type="partyAffiliation" ref="Q504069">
              <desc>SD</desc>
            </state>
          </person>
          <person gender="man">
            <idno>i-Eacy3hoeNxvqq2LX6QNV8u</idno>
            <name>Martin Kinnunen</name>
            <state type="partyAffiliation" ref="Q504069">
              <desc>SD</desc>
            </state>
          </person>
          <person gender="man">
            <idno>i-VCBwijV18pWsvC1p2xZJJm</idno>
            <name>Runar Filper</name>
            <state type="partyAffiliation" ref="Q504069">
              <desc>SD</desc>
            </state>
          </person>
          <person gender="man">
            <idno>i-5ZFvYGqAt58ARxiYtJEYLV</idno>
            <name>Staffan Eklöf</name>
            <state type="partyAffiliation" ref="Q504069">
              <desc>SD</desc>
            </state>
          </person>
          <person gender="woman">
            <idno>i-4rFo5seKWQkpWzvXDuyLwP</idno>
            <name>Yasmine Eriksson</name>
            <state type="partyAffiliation" ref="Q504069">
              <desc>SD</desc>
            </state>
          </person>
        </listPerson>
      </particDesc>
      <correspDesc>
        <correspAction type="status" subtype="closed"/>
        <correspAction xml:id="i-FhawM43d5ieqoBT143minX" type="signed"/>
        <correspContext corresp="i-FhawM43d5ieqoBT143minX">
          <note type="signatory" corresp="i-TFG2PW7ay7mUZBy2GoJDbV"/>
          <note type="signatory" corresp="i-Eacy3hoeNxvqq2LX6QNV8u"/>
          <note type="signatory" corresp="i-VCBwijV18pWsvC1p2xZJJm"/>
          <note type="signatory" corresp="i-5ZFvYGqAt58ARxiYtJEYLV"/>
          <note type="signatory" corresp="i-4rFo5seKWQkpWzvXDuyLwP"/>
        </correspContext>
        <correspAction type="submitted" xml:id="i-LoaAU7zLuauAREyigcmrwc">
          <date when="2020-09-30"/>
          <time when="16:25:40"/>
        </correspAction>
        <correspAction type="reviewed" xml:id="i-YYD556sQiCRvJWb62NdnA6">
          <date when="2020-09-30"/>
          <time when="18:47:03"/>
        </correspAction>
        <correspAction type="referred" xml:id="i-2UhCid1AfvcPRSPP5fifer">
          <date when="2020-10-14"/>
        </correspAction>
        <correspAction type="assigned" xml:id="i-3CNZo8C224hq4T5qsjJ5Pq">
          <date when="2021-06-22"/>
          <time when="17:14:26"/>
        </correspAction>
        <correspContext corresp="i-3CNZo8C224hq4T5qsjJ5Pq">
          <ref type="assignedTo">Miljö- och jordbruksutskottet</ref>
        </correspContext>
        <correspAction type="behandlas_i" xml:id="i-9wdbt2zQn3XtHjQ6Fz4i8g"/>
        <correspContext corresp="i-9wdbt2zQn3XtHjQ6Fz4i8g">
          <ref type="uppgift">2020/21:MJU1</ref>
          <ref type="ref_dok_id">H801MJU1</ref>
          <ref type="ref_dok_typ">bet</ref>
          <ref type="ref_dok_rm">2020/21</ref>
          <ref type="ref_dok_bet">MJU1</ref>
          <ref type="ref_dok_titel">Utgiftsområde 20 Allmän miljö- och naturvård</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction type="behandlas_i" xml:id="i-6JM5F71a531LS5JhHRU3Xz"/>
        <correspContext corresp="i-6JM5F71a531LS5JhHRU3Xz">
          <ref type="uppgift">2020/21:MJU2</ref>
          <ref type="ref_dok_id">H801MJU2</ref>
          <ref type="ref_dok_typ">bet</ref>
          <ref type="ref_dok_rm">2020/21</ref>
          <ref type="ref_dok_bet">MJU2</ref>
          <ref type="ref_dok_titel">Utgiftsområde 23 Areella näringar, landsbygd och livsmedel</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction type="behandlas_i" xml:id="i-8H8emhcxxiQ9vFR9uFhcVZ"/>
        <correspContext corresp="i-8H8emhcxxiQ9vFR9uFhcVZ">
          <ref type="uppgift">2020/21:MJU9</ref>
          <ref type="ref_dok_id">H801MJU9</ref>
          <ref type="ref_dok_typ">bet</ref>
          <ref type="ref_dok_rm">2020/21</ref>
          <ref type="ref_dok_bet">MJU9</ref>
          <ref type="ref_dok_titel">Klimatpolitik</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction type="behandlas_i" xml:id="i-TdfoAxMC2Y4gaZWH8B3PtA"/>
        <correspContext corresp="i-TdfoAxMC2Y4gaZWH8B3PtA">
          <ref type="uppgift">2020/21:MJU13</ref>
          <ref type="ref_dok_id">H801MJU13</ref>
          <ref type="ref_dok_typ">bet</ref>
          <ref type="ref_dok_rm">2020/21</ref>
          <ref type="ref_dok_bet">MJU13</ref>
          <ref type="ref_dok_titel">Övergripande miljöfrågor</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction type="behandlas_i" xml:id="i-QJz4chfCs6EpVC7sNE3KNS"/>
        <correspContext corresp="i-QJz4chfCs6EpVC7sNE3KNS">
          <ref type="uppgift">2020/21:SkU19</ref>
          <ref type="ref_dok_id">H801SkU19</ref>
          <ref type="ref_dok_typ">bet</ref>
          <ref type="ref_dok_rm">2020/21</ref>
          <ref type="ref_dok_bet">SkU19</ref>
          <ref type="ref_dok_titel">Företag, kapital och fastighet</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction type="behandlas_i" xml:id="i-NJj3h7pVa7Wx1Kpjf5vNJx"/>
        <correspContext corresp="i-NJj3h7pVa7Wx1Kpjf5vNJx">
          <ref type="uppgift">2020/21:TU9</ref>
          <ref type="ref_dok_id">H801TU9</ref>
          <ref type="ref_dok_typ">bet</ref>
          <ref type="ref_dok_rm">2020/21</ref>
          <ref type="ref_dok_bet">TU9</ref>
          <ref type="ref_dok_titel">Väg- och fordonsfrågor</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction type="behandlas_i" xml:id="i-5cjqS9oXWAkpcLhcZJpzo2"/>
        <correspContext corresp="i-5cjqS9oXWAkpcLhcZJpzo2">
          <ref type="uppgift">2020/21:MJU15</ref>
          <ref type="ref_dok_id">H801MJU15</ref>
          <ref type="ref_dok_typ">bet</ref>
          <ref type="ref_dok_rm">2020/21</ref>
          <ref type="ref_dok_bet">MJU15</ref>
          <ref type="ref_dok_titel">Skogspolitik</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction type="behandlas_i" xml:id="i-4C5fYPvCFEWjBArC6hdyss"/>
        <correspContext corresp="i-4C5fYPvCFEWjBArC6hdyss">
          <ref type="uppgift">2020/21:MJU16</ref>
          <ref type="ref_dok_id">H801MJU16</ref>
          <ref type="ref_dok_typ">bet</ref>
          <ref type="ref_dok_rm">2020/21</ref>
          <ref type="ref_dok_bet">MJU16</ref>
          <ref type="ref_dok_titel">Naturvård och biologisk mångfald</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction type="behandlas_i" xml:id="i-DjQVFhV1iq1mZZsFU4VtKx"/>
        <correspContext corresp="i-DjQVFhV1iq1mZZsFU4VtKx">
          <ref type="uppgift">2020/21:CU14</ref>
          <ref type="ref_dok_id">H801CU14</ref>
          <ref type="ref_dok_typ">bet</ref>
          <ref type="ref_dok_rm">2020/21</ref>
          <ref type="ref_dok_bet">CU14</ref>
          <ref type="ref_dok_titel">Hushållningen med mark- och vattenområden</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction type="behandlas_i" xml:id="i-3EX9ALbWdjgHb6F7vnEjQY"/>
        <correspContext corresp="i-3EX9ALbWdjgHb6F7vnEjQY">
          <ref type="uppgift">2020/21:KrU6</ref>
          <ref type="ref_dok_id">H801KrU6</ref>
          <ref type="ref_dok_typ">bet</ref>
          <ref type="ref_dok_rm">2020/21</ref>
          <ref type="ref_dok_bet">KrU6</ref>
          <ref type="ref_dok_titel">Kulturarvsfrågor</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction type="behandlas_i" xml:id="i-W9saqAqE7V4WACbEUKBD2j"/>
        <correspContext corresp="i-W9saqAqE7V4WACbEUKBD2j">
          <ref type="uppgift">2020/21:UbU15</ref>
          <ref type="ref_dok_id">H801UbU15</ref>
          <ref type="ref_dok_typ">bet</ref>
          <ref type="ref_dok_rm">2020/21</ref>
          <ref type="ref_dok_bet">UbU15</ref>
          <ref type="ref_dok_titel">Vuxenutbildning</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
      </correspDesc>
      <textClass>
        <catRef scheme="#docType" target="#mot"/>
        <catRef scheme="#motionType" target="#kommitte"/>
        <catRef scheme="#motionType" target="#fristående"/>
      </textClass>
    </profileDesc>
  </teiHeader>
  <text>
    <body>
      <div type="motHeader">
        <div type="motTitle">Motion till riksdagen 2020/21:729 av Mats Nordberg m.fl. (SD) En skogspolitik för lönsamt brukande och biologisk mångfald</div>
      </div>
      <div type="motBody">
        <div type="motProposal" subtype="förslag">
          <head xml:id="i-RACxQXGicgLqGXieQPBj74">
            Förslag till riksdagsbeslut
          </head>
          <list style="ol">
            <item xml:id="i-ADa8EPaDvn9HNQUxQ1u8pE">
              Riksdagen ställer sig bakom det som anförs i motionen om att
              behålla och utveckla den svenska modellen för skogsbruk och tillkännager
              detta för regeringen.
            </item>
            <item xml:id="i-Bnpomog3DFZ9YRUAAzausA">
              Riksdagen ställer sig bakom det som anförs i motionen om att
              undantagande av skog från brukande genom myndighetsbeslut i första
              hand ska ske på redan tidigare statligt ägd mark och tillkännager
              detta för regeringen.
            </item>
            <item xml:id="i-EAymUqRJpPBFPTxzBXT9Jc">
              Riksdagen ställer sig bakom det som anförs i motionen om ökad
              virkesproduktion för att främja en utvecklad bioekonomi och tillkännager
              detta för regeringen.
            </item>
            <item xml:id="i-AaQN4GyytwKeVrBNHETAgt">
              Riksdagen ställer sig bakom det som anförs i motionen om att
              inte ytterligare öka totalarealen skog undantagen från skogsbruk
              och tillkännager detta för regeringen.
            </item>
            <item xml:id="i-TnQqazNMwGo2HTn6VEoFn2">
              Riksdagen ställer sig bakom det som anförs i motionen om att
              regering och myndigheter ska erkänna privatägda skogsarealer som
              frivilligt undantagits från brukande, som skyddad skog, i såväl
              nationella som internationella sammanhang och tillkännager detta
              för regeringen.
            </item>
            <item xml:id="i-M9rQAfKXrKGN7kcEQ8NHKe">
              Riksdagen ställer sig bakom det som anförs i motionen om vikten
              av att gemensamma definitioner för skogsmark fastläggs och används
              av berörda myndigheter samt att dessa i möjligaste mån ska överensstämma
              med internationella definitioner och tillkännager detta för regeringen.
            </item>
            <item xml:id="i-AVQEaF4igKsEKYd55XKBHV">
              Riksdagen ställer sig bakom det som anförs i motionen om grön
              infrastruktur och tillkännager detta för regeringen.
            </item>
            <item xml:id="i-W21GzVS8xsawCHj7rERwik">
              Riksdagen ställer sig bakom det som anförs i motionen om att
              tydligare skilja på skogspolitiken gentemot statligt ägda respektive
              privatägda skogar och tillkännager detta för regeringen.
            </item>
            <item xml:id="i-PTecDm48824c63fRwogzyD">
              Riksdagen ställer sig bakom det som anförs i motionen om att
              åtgärder för naturskydd från statens och myndigheters sida i första
              hand ska fokuseras på marker med konstaterad förekomst av de allra
              mest sällsynta arterna och tillkännager detta för regeringen.
            </item>
            <item xml:id="i-CR8R2u3cKtMitHLsxMcigf">
              Riksdagen ställer sig bakom det som anförs i motionen om att
              ytterligare nyckelbiotoper inte ska registreras, att registret
              inte ska vara allmänt tillgängligt, men att en noggrann analys
              av vad som registrerats behöver göras och tillkännager detta för
              regeringen.
            </item>
            <item xml:id="i-W9T8HZuBkE9bbJLntrQDmV">
              Riksdagen ställer sig bakom det som anförs i motionen om att
              staten bör ta en aktiv roll i att få parterna, inklusive Skogsstyrelsen
              och andra berörda myndigheter, skogsägare, skogsindustriföretag
              och certifieringsorganisationer, att enas kring ett effektivare
              och mer rättssäkert system än det som finns i dag för nyckelbiotoper
              och tillkännager detta för regeringen.
            </item>
            <item xml:id="i-9yKsDyLrWaa4ehE5PrYQbK">
              Riksdagen ställer sig bakom det som anförs i motionen om att
              utvecklingen i skyddade skogar och nyckelbiotoper löpande ska
              följas och att det behövs system och rutiner för att avregistrera
              områden som inte längre effektivt fyller sin funktion och tillkännager
              detta för regeringen.
            </item>
            <item xml:id="i-TyBwPnusdm1fCpvPKcjG8G">
              Riksdagen ställer sig bakom det som anförs i motionen om att
              restriktioner beträffande brukande av skog utöver vad som är tydligt
              fastlagt i lag alltid och omgående ska åtföljas av ersättning
              och tillkännager detta för regeringen.
            </item>
            <item xml:id="i-Jb1Q35op2LMXym1j4Bmv2b">
              Riksdagen ställer sig bakom det som anförs i motionen om att
              förbättra förutsättningarna för aktivt skogsbruk genom snabb handläggning
              kring skötsel och avverkning av skog och tillkännager detta för
              regeringen.
            </item>
            <item xml:id="i-LYXcYNxbmTEc4hkRsgoRxP">
              Riksdagen ställer sig bakom det som anförs i motionen om rätt
              till överläggning, förenklad rättslig prövning och möjlighet att
              överklaga, för markägare vars markanvändning begränsas, och tillkännager
              detta för regeringen.
            </item>
            <item xml:id="i-6vJwUdxbVCJrEZfeHz9BRM">
              Riksdagen ställer sig bakom det som anförs i motionen om att
              myndigheter ska stödja och värna utvecklat och lönsamt skogsbruk
              samt att detta främjandeuppdrag bör uttryckas tydligt i Skogsstyrelsens,
              länsstyrelsernas och Naturvårdsverkets direktiv och regleringsbrev
              och tillkännager detta för regeringen.
            </item>
            <item xml:id="i-9K1oYm4ZkNu3FGkn7KrXfE">
              Riksdagen ställer sig bakom det som anförs i motionen om att
              Skogsstyrelsen ska vara den enda myndighet som i normalfallet
              handhar skogsbruk och skogsskydd gentemot skogsägare och tillkännager
              detta för regeringen.
            </item>
            <item xml:id="i-L31REPRXsEz8ThVRVWG1am">
              Riksdagen ställer sig bakom det som anförs i motionen om att
              arbetet med frivilliga naturvårdsavtal med skogsägarna ska prioriteras
              framför bildandet av skyddade områden där skogsbruk helt hindras,
              att markägare som utför naturvårdande skogsskötsel efter avtal
              med myndighet ska få skälig inkomst för detta och tillkännager
              detta för regeringen.
            </item>
            <item xml:id="i-BK49yQUu5GWyVTshUkVN4g">
              Riksdagen ställer sig bakom det som anförs i motionen om att
              utopiska mål behöver arbetas bort ur miljökvalitetsmålen och tillkännager
              detta för regeringen.
            </item>
            <item xml:id="i-Tn68XGFWKcRvcQr2jQxx5Z">
              Riksdagen ställer sig bakom det som anförs i motionen om att
              anpassa andelen skyddad mark av olika naturtyper efter naturtypens
              totala areal och förekomst av akut hotade arter och tillkännager
              detta för regeringen.
            </item>
            <item xml:id="i-Sa2PnadSojJCsUuFE1TpT1">
              Riksdagen ställer sig bakom det som anförs i motionen om att
              mer fokus behöver läggas på bevarande och skötsel av vissa ovanliga
              naturtyper där den biologiska mångfalden ofta är hög och där hotade
              arter ofta återfinns, såsom äldre typer av brukad jordbruksmark
              och övergångszoner mellan jordbruksmark och skog, och tillkännager
              detta för regeringen.
            </item>
            <item xml:id="i-By4vxeeiUQxPpmU43LPyG1">
              Riksdagen ställer sig bakom det som anförs i motionen om möjliggörande
              för myndigheter att ingripa i skyddade områden när skadegörare
              eller brand hotar att spridas och tillkännager detta för regeringen.
            </item>
            <item xml:id="i-SNJHnTZJ6YjD3z6jW8h8nv">
              Riksdagen ställer sig bakom det som anförs i motionen om normal
              handläggningstid och dispens vid avverkningsanmälan och tillkännager
              detta för regeringen.
            </item>
            <item xml:id="i-Bm6SjyZo5DHd1917C73nDM">
              Riksdagen ställer sig bakom det som anförs i motionen om att
              inte publicera avverkningsanmälningar och tillkännager detta för
              regeringen.
            </item>
            <item xml:id="i-jgyDFzq79mxgfaG2bLdCo">
              Riksdagen ställer sig bakom det som anförs i motionen om kolbottnar
              och tillkännager detta för regeringen.
            </item>
            <item xml:id="i-K1MoEhwYH4AzZykGHAJ1WD">
              Riksdagen ställer sig bakom det som anförs i motionen om att
              förenkla dispens för effektiv markavvattning, exempelvis genom
              samråd vid dikesrensningar av äldre befintliga diken, och tillkännager
              detta för regeringen.
            </item>
            <item xml:id="i-PZgwPPGGmgqS4mfJQRZs6n">
              Riksdagen ställer sig bakom det som anförs i motionen om handläggningstiden
              för omföring till skogsmark och tillkännager detta för regeringen.
            </item>
            <item xml:id="i-91oXHQ1SCZRu9qJxSwodVH">
              Riksdagen ställer sig bakom det som anförs i motionen om rådgivning
              och bidrag för att öka röjningen och tillkännager detta för regeringen.
            </item>
            <item xml:id="i-TNrqTcAuBuDPt6Bvzk68fe">
              Riksdagen ställer sig bakom det som anförs i motionen om att
              skogskontot behöver bevaras och tillkännager detta för regeringen.
            </item>
            <item xml:id="i-Pd6xefML93CK9S3FNBBpSv">
              Riksdagen ställer sig bakom det som anförs i motionen om att
              svensk lagstiftning och tillämpning av internationella avtal och
              konventioner, inklusive EU:s föreskrifter och förordningar, ska
              utformas för att i minsta möjliga mån inskränka på svensk skogspolitik,
              äganderätt eller markägares förfoganderätt och tillkännager detta
              för regeringen.
            </item>
            <item xml:id="i-Vekz4hEWWw4UaXUpnAoCxi">
              Riksdagen ställer sig bakom det som anförs i motionen om att
              artskyddsförordningen behöver omarbetas och att regeringen gentemot
              EU bör verka för en förändring av bakomliggande direktiv för ökad
              subsidiaritet och tillkännager detta för regeringen.
            </item>
            <item xml:id="i-QaM2gghZBZF4Anc5Ginu73">
              Riksdagen ställer sig bakom det som anförs i motionen om att
              Sverige bör agera starkare för att EU:s inflytande över Sveriges
              skogspolitik ska begränsas, inklusive med krav på subsidiaritetsprövningar,
              och tillkännager detta för regeringen.
            </item>
            <item xml:id="i-QHoQHKE4wL4zsnT8RMYvk6">
              Riksdagen ställer sig bakom det som anförs i motionen om att
              Sverige bör agera starkare för att EU:s skogsstrategi inte underordnas
              utan likställs med EU:s strategi för biologisk mångfald och tillkännager
              detta för regeringen.
            </item>
            <item xml:id="i-4ayiLaZWjX4WjtjdinCLsh">
              Riksdagen ställer sig bakom det som anförs i motionen om LULUCF
              och tillkännager detta för regeringen.
            </item>
            <item xml:id="i-VKMmDY8KJnEEgNazvmJVrJ">
              Riksdagen ställer sig bakom det som anförs i motionen om snabbare
              införande av 76 tons totalvikt på lastbilsekipage i Sverige och
              tillkännager detta för regeringen.
            </item>
            <item xml:id="i-32jCtrNLqNRRmveBMySgrT">
              Riksdagen ställer sig bakom det som anförs i motionen om att
              möta behovet av utbildade specialister i skogssektorn och förläggning
              av utbildningar och tillkännager detta för regeringen.
            </item>
            <item xml:id="i-7d3uMJhncSXSzBapLiqGiS">
              Riksdagen ställer sig bakom det som anförs i motionen om att
              mer forskningsresurser inom areella näringar och miljö bör omfördelas
              till aktiv skogsskötsel och utveckling av nya träbaserade produkter
              och tillkännager detta för regeringen.
            </item>
            <item xml:id="i-Aqk7bzkRKCNf7rDvnpzdtm">
              Riksdagen ställer sig bakom det som anförs i motionen om att
              ge regeringen i uppdrag att återkomma till riksdagen med ett förslag
              till växtförädlingsprojekt för resistens mot almsjuka och askskottsjuka
              och tillkännager detta för regeringen.
            </item>
          </list>
        </div>
        <div type="motContent">
          <head type="h1" xml:id="i-QabeWyg4rDtrgMEHuNhW1U">
            Inledning
          </head>
          <p xml:id="i-4tV8ib7v3Frt7RG8pmeDqQ">
            Skogen har alltid varit viktig för Sverige och dess folk. När
            de första människorna kom till Sverige efter istidens slut, fanns
            här ännu knappast någon skog och människorna rörde sig istället
            över ett tundralandskap i sin jakt på renar och annat de behövde
            för sitt uppehälle. Många av de första träd som spred sig när
            klimatet blev varmare, blev till bränsle, verktyg och bostäder.
            Den skog som sedan växte till, fylldes sakta med invandrande djur
            och växter från söder och öster – arter som redan tidigare klarat
            att återinvandra efter en lång rad istider och som nu återvände
            än en gång. När jordbruk efter några tusen år infördes, bidrog
            människan till den här återinvandringen när hon importerade tama
            djur och växter, men fick med diverse frön och djur på köpet.
            Betesbruket infördes tidigt och kom över årtusendena att sakta
            tunna ut skogen till den grad, att stora delar av landet fick
            återplanteras med skog runt sekelskiftet 1800–1900. På de här
            sätten har skog och människa påverkat varandra i årtusenden i
            vårt land, faktiskt ända sedan de första träden etablerade sig
            efter istiden.
          </p>
          <p xml:id="i-X6rLTyp1X6u7srgVDP7GB3">
            I vår tid består mer än två tredjedelar av Sveriges yta av skog
            och skogen har mycket stor betydelse för oss som bor här, inte
            minst vad gäller ekonomi, sysselsättning, friluftsliv, turism,
            kulturarv och biologisk mångfald. Skogsbruket är en av våra vikti­gaste
            näringar och utgör en oerhört viktig länk i kedjan som håller
            ihop ekonomin i många regioner. Skogsbruket skapar sysselsättning
            över hela vårt land. Det är dessutom en viktig inkomstkälla för
            väldigt många jordbrukare och bidrar därför till att upprätt­hålla
            ett lönsamt jordbruk med inhemsk matproduktion och de för artskyddet
            viktiga öppna jordbrukslandskapen.
          </p>
          <p xml:id="i-XhHq2LBJXNZu2Z3xpsUpBe">
            En skogsindustri i absolut världsklass utgör ett viktigt fundament
            för den svenska ekonomin och är därmed en nationell angelägenhet.
            Sverigedemokraterna har därför länge betonat att skogsbruk är
            och ska vara en nationell kompetens, snarare än EU:s. Regering
            och riksdag har under mycket lång tid i samverkan med skogsägare
            utvecklat en av världens absolut mest framgångsrika modeller för
            uthållig skogsskötsel. Den bygger till helt övervägande del på
            inhemska trädslag och på samtidigt bevarande av artrikedomen i
            skogen. Snarare än att bygga på dels skyddade och dels brukade
            skogsområden, är basen i den modell för skogsbruk som tillämpas
            i Sverige att bruka skogen men med naturvårdshänsyn. En minst
            lika viktig komponent i den svenska modellen är myndigheternas
            förtroende för skogsägaren och dennes för myndigheterna.
          </p>
          <p xml:id="i-8w2Z9BCut5zmaGxAsZSR6z">
            Sverige har, liksom Finland, mycket stor andel privatägd skog.
            Detta innebär för våra länder stora fördelar, men innebär också
            att statens inflytande sköts på ett mindre detaljstyrande sätt
            än i länder med övervägande offentligägda skogar. Sverige måste
            i internationella förhandlingar kring naturskydd framhålla och
            försvara detta faktum. Behoven av att hushålla med resurser och
            att använda förnyelsebara material accen­tueras allteftersom befolkningen
            växer i Sverige och globalt. Inom ramen för det som brukar kallas
            bioekonomi finns en stor potential för ökat utnyttjande av skogens
            möjligheter, vilket kan generera tiotusentals nya jobb, exportintäkter
            och dessutom förnybar energi. Sverige har en fantastisk resurs
            i form av kunskap och erfarenhet inom skogsbruk och utveckling
            av skogsprodukter. Detta ska bevaras. Det behöver förbli ekonomiskt
            lönsamt att bruka skogen, för det är råvaran från denna som utgör
            bioekonomins bas.
          </p>
          <p xml:id="i-LoSgmuZXVDe5Vk61rJwt3q">
            Sverige har ett ansvar för de arter som lever här. Vi är lyckligt
            lottade beträffande barrskogslandskapet, där ytterligt få arter
            försvunnit, men desto mer komplicerad är situationen i landets
            allra sydligaste delar. Där befinner sig många arter på gränsen
            av sina möjliga utbredningsområden, samtidigt som den markanvändning
            de anpassat sig till över lång tid, förändrats betydligt under
            framförallt 1900-talet. Sveriges ambition måste vara att de arter
            som finns inom våra gränser, ska fortsätta att finnas här. Att
            sköta områden så att arter som är akut hotade kan leva vidare
            i vårt land måste vara högt prioriterat i vår skogspolitik. Däremot
            ska vi inte lämna över besluten över hur vi åstadkommer detta
            till EU eller andra internationella organ.
          </p>
          <head type="h1" xml:id="i-P2BPaH3fUuYH7iZ7zTvpwb">
            Bioekonomin – värna Sveriges unika möjligheter att vara ledande
            i förnybar produktion
          </head>
          <p xml:id="i-73tcKYgCx4CrCnrp82sHSK">
            Vi lever i en tid där behovet ökar av att förskjuta ekonomin
            i riktning från nyttjandet av ändliga resurser och mot ökat användande
            av förnybara resurser. Sverige är i detta avseende lyckligt lottat,
            med relativt låg befolkning, stora vattenkrafttillgångar och mycket
            stora arealer välskött skog. Beträffande skogen, kan den dels
            leverera klassiska träprodukter såsom fasta bränslen, byggnader,
            möbler och papper, men dessutom råvaran till nya produkter såsom
            flytande bränslen, textilier och plaster.
          </p>
          <p xml:id="i-U9nePHKSoLDpmC3ZzaWDYx">
            Även om bioekonomi är ett ord som börjat användas mycket under
            de senaste åren, så är det inte en ny företeelse. I Sverige har
            skogsbruket under mycket lång tid varit en av samhällets ekonomiska
            stöttepelare. Det nya är de internationella ambitioner som nu
            finns för att öka bredden av de produkter som tillverkas av förnybara
            material, inte minst virke. Det finns mycket goda skäl för Sverige
            att vara ledande i den här utveck­lingen, oavsett om det ses ur
            klimat-, miljö-, landsbygdsutvecklings- eller national­ekonomiskt
            perspektiv.
          </p>
          <p xml:id="i-7bUUJdaQXAkrATBf9LeiDC">
            Ur klimatsynpunkt bidrar aktiv skogsskötsel till att vi har relativt
            stor andel unga skogar, vilka har ett stort nettoupptag av koldioxid.
            Dessutom ersätter produkterna från skogen andra produkter, som
            vanligen genererar mycket större koldioxidutsläpp.
          </p>
          <p xml:id="i-KasPaYkSdYsz3LYt664seQ">
            Miljömässigt kan vi konstatera att svenskt skogsbruk inte har
            lett till och inte kan förväntas leda till utrotandet av skogslevande
            arter. Det finns blott en handfull arter knutna till barrskogen
            vilka har försvunnit från Sverige. Sverige och Norden är ledande
            i uthålligt skogsbruk i detta avseende. Om världen ska öka sin
            produktion av virke, bör en stor del av ökningen förläggas till
            länder som visat att de kan sköta sina skogar utan de stora förluster
            av arter som tyvärr kunnat konstateras i andra delar av världen.
            Vi har under lång tid utvecklat naturvårdshänsynen i skogsbruket
            och denna utveckling fortgår. Ur miljösynpunkt är dessutom träprodukter
            bra, eftersom de kan återanvändas och eftersom de inte leder till
            miljöfarliga restprodukter.
          </p>
          <p xml:id="i-XGozrqKUYufExQbKgCRRZ2">
            Ur landsbygdsperspektiv kan en ökad efterfrågan på skogsråvara
            leda till ökade intäkter till jordbrukare, vilket även leder till
            att bärkraften för jordbruket bibehålls och stärks. En utvecklad
            bioekonomi leder också till arbetstillfällen och skatteintäkter
            längs hela förädlingskedjan.
          </p>
          <p xml:id="i-G2j3r4XjkkHNnw1fDiMcPm">
            Ur nationalekonomiskt perspektiv kan man konstatera att skogssektorn
            redan utgör en av landets största exportnäringar. Ytterligare
            efterfrågan på nya svenska skogs­produkter är bra för hela vårt
            land. För att den här utvecklingen ska kunna fortgå, måste produktionsförmågan
            i svenska skogar inte bara värnas, utan även ökas. Förslagen i
            Skogsstyrelsens rapport Skogsskötsel med nya möjligheter behöver
            särskilt analyseras för att ta vara på de möjligheter som finns
            för att öka skogens produktionsförmåga. Detta i kombination med
            olika åtgärder för artbevarande. Rapporten innehåller 88 stycken
            förslag för ökad tillväxt och därmed långsiktiga möjligheter att
            öka såväl produktionen av biobaserade produkter som att binda
            koldioxid i växande träd. Att öka produktionsförmågan i det svenska
            skogsbruket måste därför vara ett av de viktigaste målen med skogspolitiken.
          </p>
          <head type="h1" xml:id="i-T4aoLtRwaVHsmTr5tai6rb">
            Bygg mer i trä
          </head>
          <p xml:id="i-8P16gqeAhyZDBaqKvmkBux">
            Träbyggandet har utvecklats mycket snabbt under det senare årtiondet.
            Med ett ökat byggande i trä kan både byggindustrier och byggföretag,
            som ofta finns på landsbygden, växa. Ökat träbyggande stimulerar
            också skogsskötsel och sågverksindustrin. Till skillnad från andra
            byggmaterial är trä en förnyelsebar råvara och medför dessutom,
            jämfört med de flesta andra material, mindre koldioxidutsläpp
            vid bearbetning och transport, den så kallade substitutionseffekten.
            Trä i byggnader fungerar dessutom som kolsänka, det vill säga
            lagrar atmosfäriskt kol under husets hela livslängd. Uttjänta
            trähus kan dessutom rivas och restmaterialet hanteras eller återanvändas,
            med mindre miljöpåverkan än motsvarande hus i andra material.
          </p>
          <p xml:id="i-RXdDyNNJRqvLRA8rWBfxkY">
            En fortsatt satsning på forskning och utveckling kring modern
            träbyggnadsteknik bör av alla dessa skäl göras, liksom successiv
            anpassning av byggregler till nya träbaserade material och byggmetoder,
            för att gynna ett ökat byggande i trä.
          </p>
          <head type="h1" xml:id="i-VhEexXeZdYxyQvvXvgSAeR">
            Behåll och utveckla den svenska modellen för skogsbruk
          </head>
          <p xml:id="i-DW7pYmEbrmi5GjNKhy19kT">
            Svenska skogar ägs till övervägande del av enskilda ägare. Därefter
            följer aktiebolag och de offentligt ägda skogarna utgör en mindre
            del. Under dessa former har vårt skogsbruk utvecklats till ett
            av världens bästa i en lång rad avseenden och vår skogs­politik
            måste bygga på respekt för det privata ägandets villkor.
          </p>
          <p xml:id="i-Gu1qieYAcjVkaamGZmhDpJ">
            Den svenska modellen för skogsskötsel, där det på samma marker
            bedrivs både skogsbruk och naturvård, har utvecklats mycket sedan
            nuvarande skogsvårdslag stiftades 1993 och tillämpningen har lett
            till mycket positiva resultat. Som exempel kan nämnas att såväl
            antalet äldre träd som mängden död ved, vilket är viktigt för
            många arter, har ökat under perioden. Denna skogsskötselmodell
            bör även fortsättningsvis utgöra fundamentet för vårt skogsbruk.
          </p>
          <p xml:id="i-C4noVo1d5ght3n1bAV4pEE">
            Huvudprincipen för svenskt skogsbruk bör vara att tillämpa skogsbruk
            med vardags­hänsyn på den helt övervägande delen av skogsmarken,
            men med möjlighet att införa ökat skydd på vissa marker. Detta
            kan exempelvis vara genom naturskydds­områden eller skötselavtal
            med markägare, och på motsvarande sätt att driva mer intensiv
            odling på andra marker.
          </p>
          <p xml:id="i-LafqZajyTM3q4aLdg1MYtv">
            Totalt undantagande från skogsbruk genom myndighetsbeslut ska
            i första hand ske på statligt ägd mark.
          </p>
          <head type="h1" xml:id="i-FAnWccjK3VBTEXHpPGb1iZ">
            Öka inte ytterligare totalarealen skog undantagen från skogsbruk
          </head>
          <p xml:id="i-3472f3CzgyeRryFPXWXSoc">
            I regeringsbeslutet om etappmål för biologisk mångfald från februari
            2014 angavs att ”Med insatser inom ramen för grön infrastruktur,
            tillsammans med insatser för formellt skydd, frivilliga avsättningar
            m.m., bör målet om 20 procent av Sveriges land- och sötvattensareal
            kunna nås till 2020.” Sammanlagt är enligt nya siffror 28 procent
            av Sveriges skogsareal undantagen från aktivt skogsbruk. Detta
            är en mycket hög siffra sett i ett internationellt perspektiv
            och motsvarar mer än Skåne, Blekinge, Småland, Halland och Västergötland
            tillsammans.
          </p>
          <p xml:id="i-FZ923fGTbJut4NzK1WY8Q3">
            En betydande del av den skog som är undantagen från skogsbruk
            är avsatt frivilligt av skogsägarna själva. Det gäller dels i
            mindre format som ett led i vardagshänsynen, dels i form av större
            avsättningar. Detta system bör med fördel utvecklas. Skogsägarnas
            medverkan är viktig för att skogsbruket ska bli ännu bättre på
            att skydda sällsynta arter och för att skogsägarna måste tillerkännas
            makten över sin egen mark och rätten till att bedriva skogsbruk
            med förutsättningar till lönsamhet.
          </p>
          <p xml:id="i-Hrm4ZZZ892LGBn4uV4Na2z">
            Att ytterligare öka totalarealen skog undantagen från brukande,
            behövs inte för att bevara Sveriges skogslevande arter, men hotar
            däremot en redan utsatt landsbygd. Det totala arealmålet för skog
            är som tidigare beskrivits med råge uppfyllt, även om utvärderingar
            och korrektioner av enskilda skyddade områden löpande behöver
            göras.
          </p>
          <p xml:id="i-G7SPE93RkFydjAqdDi73HP">
            Därför bör riksdagen besluta att totalarealen skyddad skog inte
            ska ökas.
          </p>
          <p xml:id="i-SJujnE2Si3kmes9LNTwqXJ">
            Gemensamma definitioner av vad som är skyddad mark är viktiga
            att fastlägga, liksom att dessa måste vara de som faktiskt ska
            användas av berörda myndigheter. Definitionerna ska i möjligaste
            mån överensstämma med internationella definitioner. Definitionerna
            ska inte binda Sveriges handlingsfrihet genom självpåtagna snävare
            krav eller tolkningar av internationella överenskommelser.
          </p>
          <p xml:id="i-5f6ArCScfvvvLyV52HDtRu">
            Sverige måste vidare understryka att frivilligt skyddade områden
            i enskild ägo skall räknas med i internationella jämförelser.
            Privat ägande av skog är viktigt för Sverige och det finns inget
            egenvärde i att föra över skog till statligt ägande för att skapa
            vackra siffror i internationella jämförelser. Tvärtom måste staten
            stå upp för äganderätten i alla sammanhang för att värna ägarnas
            tilltro till skogspolitiken. Det är därför av grundläg­gande vikt
            att staten och dess myndigheter erkänner det frivilliga skyddet
            i såväl nationella som internationella sammanhang.
          </p>
          <p xml:id="i-33QtubD8gNhi77i2QKV2SL">
            Utgångspunkten bör vara att skogens värden ska tillvaratas både
            som biologisk tillgång och som råvarubas. Detta synsätt har betydelse
            inte minst för landsbygden, där skogsbruk och turism genererar
            arbetstillfällen. Dessutom ger skogen möjligheter för en aktiv
            fritid för landsbygdens befolkning där såväl lingonhyggen som
            svampskogar spelar en viktig roll. Beträffande naturturismen,
            är det värt att minnas att de ungskogar där vi lättast kan titta
            på älgar, liksom de vägar som behövs för att komma ut till dem,
            mycket ofta är resultat av skogsbruk.
          </p>
          <p xml:id="i-6sYiJu5gPwdzdh44D54nPt">
            Skogspolitiken bör göra tydligare skillnad mellan statligt ägda,
            respektive privata skogar och skogsskötseln på dessa. På privatägd
            mark måste markägarens ägande- och brukanderätt respekteras i
            högre grad än vad som varit fallet under senare årtionden och
            hinder mot åtgärder som är tillåtna enligt skogsvårdslagen ska
            utfärdas endast i undan­tagsfall.
          </p>
          <head type="h1" xml:id="i-3sZsSzF2hT8bCcBjqoL3dB">
            Grön infrastruktur
          </head>
          <p xml:id="i-9RCgc4wE7bn92EbaycWQFX">
            Under år 2018 avslutades ett projekt med Grön infrastruktur som
            bedrivits av Natur­vårdsverket, länsstyrelserna och Skogsstyrelsen.
            Rapporter har framställts där man planerar framtida skydd tvärs
            över enskild mark. I debatt i riksdagen har hävdats, att dessa
            rapporter enbart utgör redogörelser för kunskapsinhämtning. I
            verkligheten har rapporterna titlar som exempelvis ”Regional handlingsplan
            för grön infrastruktur i Dalarnas län”. Ordet ”handlingsplan”
            kan inte gärna missförstås, annat än avsiktligt eller genom okunskap.
            Det handlar om planer för hur länsstyrelserna har tänkt agera
            för att detaljplanera på annans mark.
          </p>
          <p xml:id="i-YCYb2DyN9WSXRUYsreg7M1">
            Principen kring att staten ska bedriva övergripande planering
            av detta slag på privata markägares mark är skadlig. Omkring 17
            procent av Sveriges skogar är statligt ägda och där kan staten
            som ägare bedriva naturvård på landskapsnivå. På samma sätt finns
            många stora skogsbolag i Sverige, som frivilligt kan välja att
            planera i denna större skala på sin mark
          </p>
          <p xml:id="i-6vwN6ZspPzZzjMvaWz47cg">
            Enskilda markägare däremot, ska uttryckligen undantas från landskapsplanering
            av den typ som representeras av dessa handlingsplaner för grön
            infrastruktur. Om planer­ing på landskapsnivå tillämpas för enskilda
            innehav, kan det lätt leda till att markägare med all sin äldre
            skog på ”fel ställe” fråntas sin brukanderätt, medan grannen kan
            sköta sin skog som tidigare. Detta är orimligt. Befintliga landskap
            har i hög grad uppkommit genom bönders arbete. Den enskilt ägda
            skogens särart utgörs av en mosaik som är resultat av olika tidigare
            och nuvarande skogsskötselstrategier och detta bör ses som en
            styrka.
          </p>
          <p xml:id="i-7DJr6Fyu679vgToJYLRFC3">
            Exemplet Grön infrastruktur tydliggör att det finns ett behov
            av att i vissa frågor skilja på statens skogspolitik beroende
            på ägarkategori. Staten bör ta större naturvårds­ansvar, och i
            en större skala, på den statliga mark vi alla tillsammans äger,
            än vad staten begär av enskilda näringsidkare.
          </p>
          <p xml:id="i-D7AzMAM3bP2KiemPWFdEg8">
            Det finns ett behov av att värna de mest sällsynta arterna i
            vår natur och att freda arealer från avverkning när så är nödvändigt
            för dessas fortlevande. Samtidigt är föregående och nuvarande
            regeringars målsättning att på mycket kort tid undanta mycket
            stora arealer produktiv skogsmark från aktivt brukande, djupt
            oroväckande. Den totala kostnaden för detta låter sig inte enkelt
            beräknas, men den skulle ligga på i storleksordningen 100 miljarder
            kronor för inköp av motsvarande areal skog. Till detta kommer
            förlusterna i sysselsättning på landsbygden, hotet mot jordbruksföretagens
            överlevnad, förlorat förädlingsvärde och minskade möjligheter
            att utnyttja skogens positiva möjligheter att binda mer koldioxid
            samt skogsprodukternas substitutionseffekt gentemot andra mer
            fossilbränslekrävande material. Ändå är den allvarligaste förlusten
            för samhället att den enskilda skogsägaren förlorar tilltron till
            sin rätt att sköta sin egen skog.
          </p>
          <head type="h1" xml:id="i-DZUv9m3A7schyJr1wNtYkF">
            Effektivare hänsyn till sällsynta arter
          </head>
          <p xml:id="i-QgfoqdL9fGNZzaZKKwcmr3">
            Skogsbruk ska enligt skogsvårdslagen bedrivas med hänsyn till
            både virkesproduktion och miljövärden. De arter som finns i Sverige
            ska fortsätta att existera inom landets gränser. I massmedia kan
            man regelbundet läsa påståenden om att tusen skogsarter eller
            fler skulle vara hotade av svenskt skogsbruk. Det behöver understrykas
            att detta helt enkelt inte är sant, vilket lätt kan kontrolleras
            genom att studera vilka arter knutna till skog som faktiskt har
            dött ut.
          </p>
          <p xml:id="i-FvR3dYQRAx7v5HWWgrTQyi">
            Enligt den nya Rödlistan (år 2020) har följande sju arter för
            vilka landskapstypen skog var viktig, försvunnit från Sverige
            efter år 1970, när trakthyggesbruket hade slagit igenom över hela
            landet:
          </p>
          <list style="ul">
            <item xml:id="i-2MD21LLhodnebHpYNHdP4s">
              Svart stork: En tillfällig häckning 1992 gör att arten kan betraktas
              som försvunnen efter 1970, i huvudsak försvann den på 1940-talet.
              Häckar i bl.a. brukad skog i Baltikum och har återetablerat sig
              i Belgien. Ses med olika intervall i Sverige, flera siktades 2019.
            </item>
            <item xml:id="i-4V5EyivrjAXs86JMTHVfWW">
              Mellanspett: Levde före 1982 i södra Sverige. Stabil i Polen,
              ökar bland annat i Estland, Belgien, Tyskland och Nederländerna.
              Behöver gammal lövskog (ek) och död ved. Återkommande men sällsynt
              gäst i Sverige.
            </item>
            <item xml:id="i-K3KAqa1nPqp52QhCLDyihQ">
              Praktgrusmossa. Känd endast från två lokaler i Sverige, senast
              sedd år 1985 (Halland). Växte på bar lerjord i lövskog.
            </item>
            <item xml:id="i-BESSmw8sKALSTuNgQStFSs">
              Förgyllt metallfly. Siktad 1887 och 1944 i Skåne, återkom på
              en enda lokal i Skåne 1973–1993, ädellövskog.
            </item>
            <item xml:id="i-NXynEM2GWtUKFUP2fF7Eio">
              Västlig porina. Lav på klippväggar i ädellövskog, Bohuslän.
            </item>
            <item xml:id="i-Tx36CepXSjTWy2RmJ24vvW">
              Barkvårtlav. Känd från två lokaler, senast på en död hassel på
              Gotland.
            </item>
            <item xml:id="i-7W9mvnqQWCWZiXMxQHygAr">
              Mångsporig krimmerlav, en lokal på gotländsk äng, Gotland (bark
              på ask, asp, rönn).
            </item>
          </list>
          <p xml:id="i-64xcMEk8QFe8D9PuXtNQSv">
            Ur ovanstående torde framgå att det inte pågår ett utdöende på
            grund av skogsbruk. Med möjligt undantag för svart stork, har
            skötseln av våra barrskogar inte varit anledningen till att arterna
            försvunnit. Ändå fokuseras en orimligt stor del av bevarandedebatten
            just på skogar i barrskogsbältet, vilka ju utgör den absoluta
            merparten av Sveriges skogar. Typiskt för våra försvunna skogsarter
            är däremot att de var knutna till övergångszoner mellan jord-
            och skogsbruk respektive till ädellövskog, att de huvudsakligen
            levde nära Sveriges sydligaste gränser och att många av dem förefaller
            ha kommit och gått över landets sydgräns. För övergångszoner mellan
            jord- och skogsbruk respektive för ädellövskog behöver åtgärder
            fortsätta att utvecklas, med skogsägarnas intressen och medverkan
            i åtanke. Förutsättningarna för mellanspett och svart stork att
            återetableras torde sakta förbättras tack vare bland annat förbättrad
            vardagshänsyn i skogsbruket där äldre träd sparas.
          </p>
          <p xml:id="i-WGs4Ziw4wFVu2yqB6xmzFt">
            I debatten om naturskydd hänvisas ofta till förekomsten av arter
            som är inskrivna i rödlistan. Ett starkare fokus bör sättas på
            klassen akut hotade, liksom på starkt hotade arter i rödlistan.
            Att använda hela rödlistan blir lätt missvisande, eftersom många
            av de rödlistade arterna är allmänt förekommande, såsom exempelvis
            björktrast och skogs­hare. Ett fokus på de mest utrotningshotade
            arterna skulle leda till effektivare naturvård och mycket lägre
            kostnad för samhället. Som exempel kan nämnas att av rödlistans
            2 520 arter för vilka landskapstypen skog anges som viktig, är
            antalet listade som akut hotade enbart 131 stycken och som starkt
            hotade blott 433 (Rödlistan år 2020).
          </p>
          <p xml:id="i-TWxecUK2NJGEpcP7CRNvFY">
            Nya skyddsåtgärder bör i första hand riktas mot de akut hotade
            arterna i Rödlistan, och i andra hand mot starkt hotade enligt
            samma lista. På så sätt krävs ett verkligt konstaterat behov i
            det enskilda fallet för att land ska tas ur brukande. Samtidigt
            kan även ett stort antal andra arter gynnas, som behöver liknande
            miljöer. Det är effektiv naturvård.
          </p>
          <head type="h1" xml:id="i-6LG29dbcNgLyoJEQCb8UXL">
            Vardagshänsyn
          </head>
          <p xml:id="i-PsJuvQmxw1ogavUbh3gcw9">
            Vi kan i Sverige vara stolta över vår skogsskötsel, som bygger
            på inhemska trädslag och vardagshänsyn i skogsbruket. Vardagshänsynen,
            som utvecklas ständigt, leder bland annat till ökning av volymen
            död ved i brukade skogar, vilket är en viktig faktor för många
            sällsynta arter. Det behövs mer skötselinsatser för mångfald i
            framförallt syd­ligaste Sverige, vilket kan göras i samverkan
            med markägare och också bör möjliggöra inkomster för dem.
          </p>
          <p xml:id="i-LQi8AbAtxDG7Qzm8bwAWQS">
            Skötsel av redan skyddade områden måste prioriteras framför skydd
            av ytterligare arealer. Det är effektiviteten av de skyddsåtgärder
            som vidtas som måste stå i centrum. Många naturreservat sköts
            i dag inte i enlighet med sina skötselplaner och det finns då
            risk för att deras funktion går förlorad.
          </p>
          <p xml:id="i-JDUts8fPzQ7F8XEn5GijuM">
            En noggrann uppföljning av vad som skyddats behöver därför göras,
            inklusive om området ifråga vid uppföljningen fortfarande uppfyller
            det syfte för vilket det undantogs från brukande. I den mån ytterligare
            arealer ska totalskyddas från skogsbruk, bör mot­svarande areal
            inom samma ägoslag avvecklas där effekten av skyddet är lägre.
            Det finns sannolikt fall där onödigt stora arealer satts av för
            en viss funktion, medan för små arealer satts av för att fylla
            andra funktioner. Även i sådana fall bör områden kunna avregistreras
            och nya områden tillkomma. Naturreservat och andra skyddade områden
            bidrar till artrikedom, men det gör även vardagshänsyn i skogsbruket.
            Kvarlämnade småbiotoper, inte minst runt verkligt hotade arter,
            sparade döda eller ensamma träd vid föryngring, bevarade kantzoner
            och skogsklädda myrar, är alla viktiga element för artrikedomen.
            Antalet arter ökar inte linjärt med de skyddade arealernas storlek.
            En annan sak värd att understryka är att vi blir allt bättre på
            vardagshänsyn i skogsbruket. Det föreligger ingen hotfull situation
            ur artskyddsynpunkt. Det är inte bråttom.
          </p>
          <head type="h1" xml:id="i-PXER2CNYHBCDrmGAdpChkB">
            Nyckelbiotoper
          </head>
          <p xml:id="i-VsEjPrQc6QBvPf4ASeijsW">
            Nyckelbiotoper kallas ett möjligt försteg till skyddade arealer,
            där staten kommit att medverka till att skogsägare förlorar möjligheten
            att sälja virke från sina avverkningar.
          </p>
          <p xml:id="i-HGqhj4hZtRzt1RrVjDsLRT">
            Staten skapade systemet med nyckelbiotoper närmast för insamlande
            av information, men strax därefter utlovade skogsföretagen som
            en del av certifieringsprocessen att inte köpa virke från registrerade
            nyckelbiotoper. Efter detta har staten kraftigt utökat antalet
            nyckelbiotoper. Resultatet har blivit att allt fler markägare
            utan ersättning förlorar frukten av generationers arbete med att
            bygga upp en fin skog till avverkning.
          </p>
          <p xml:id="i-GCieNg9V8Fv9fH6LDNFNWj">
            Nyckelbiotoper beskrivs ibland som en slags, av naturen givna,
            alldeles unika områden. I verkligheten är ett skogsbestånd vanligen
            karakteriserat av mjuka över­gångar mellan mindre och mer artrika
            partier. Vad vi kallar nyckelbiotop är därför en följd av hur
            vi definierar begreppet. Det är inte så att nyckelbiotoper bara
            finns där, hotas och i värsta fall försvinner. Det uppstår ständigt
            nya nyckelbiotoper när skogar växer och åldras. I både Götaland,
            där det mesta av dagens skogar var jordbruks- eller betesmarker
            för 150 år sedan och i Bergslagen, där intensivt nyttjande av
            skogen pågått i hundratals år, registreras ständigt nya nyckelbiotoper.
            Med den bättre vardagshänsyn som funnits sedan 1990-talet, torde
            antalet nya områden som kan definieras som nyckel­biotoper vara
            i starkt tilltagande i stora delar av landet.
          </p>
          <p xml:id="i-Bk9KhvgPENSqZ1M1NrtRB1">
            För att ett område som registrerats som nyckelbiotop idag ska
            leda fram till ekono­misk ersättning till markägaren, måste det
            skyddas i ett formellt avtal, vanligen som ett naturreservat,
            biotopskyddsområde eller med ett naturvårdsavtal. Problemet är
            att även om Skogsstyrelsen beslutar att inte skapa formellt skydd,
            kvarstår nyckelbiotopen registrerad och kan inte avverkas eftersom
            inga företag kan köpa virket.
          </p>
          <p xml:id="i-FrEmWUGkcj949tAcwseYtY">
            Utifrån det sätt nyckelbiotoper i dag hanteras, hotas tilltron
            till såväl nyckelbiotoper, certifieringssystem och till rödlistan.
            Dessutom har hanteringen av nyckelbiotoperna, oavsett att certifieringssystemen
            och skogsföretagen bär en avsevärd del av ansvaret för den uppkomna
            situationen, allvarligt skadat privata skogsägares tilltro till
            Skogs­styrel­sen. Hotet att inte i framtiden få avverka den skog
            man sköter kan dessutom leda till lägre ambitioner i skogsbruket.
          </p>
          <p xml:id="i-QvQ3dPbU96NQMpDXDNqVEy">
            Riksdagen har i ett tillkännagivande till regeringen (2017/18:MJU17)
            framfört att regeringen bör säkerställa att inventeringen av nyckelbiotoper
            är rättssäker och effektiv samt tar hänsyn till lokala och regionala
            förutsättningar. En dom från förvaltningsrätten i Jönköping i
            februari 2020 innebär att Skogsstyrelsens registrering av en nyckelbiotop
            i en markägares skog, ska betraktas som ett beslut från myndigheten
            och kunna över­klagas. Flera riksdagspartier har dessutom i riksdagsdebatter
            uttryckt att ytterligare nyckelbiotoper inte bör registreras av
            myndigheterna förrän ett mer objektivt system skapats.
          </p>
          <p xml:id="i-HPQ4xw9Tm6ks9JsKmRWSLM">
            En ordentlig utvärdering behöver vidare göras av samtliga nyckelbiotoper
            och en öppen databas skapas för forskare, beslutsfattare och andra
            intresserade för att möjliggöra analys, sakligt grundad debatt
            och tillskapandet av ett mer effektivt system för framtiden.
          </p>
          <p xml:id="i-Ep7jGGrfHfDXFAGLxCBHRz">
            Sverigedemokraterna föreslår att systemet med nyckelbiotoper
            slopas. Skydd bör inte bygga på en så vid definition som i dag,
            utan i normalfallet utgå från konstaterad förekomst av verkligt
            sällsynta (akut hotade) arter. Med denna förändring säkerställs
            att systemet blir mer objektivt och att natursskyddsinsatser görs
            där de gör störst nytta i förhållande till kostnaderna för ägarna
            och för samhället. Dessutom har låsningen som uppstått på grund
            av certifieringsöverenskommelser i kombination med kraftigt ökad
            areal nyckelbiotoper, skapat en mycket olycklig situation, vilken
            måste stoppas.
          </p>
          <p xml:id="i-FoDSBNDTBJHG5JGr9G28tL">
            Registrering av nyckelbiotoper bör därför stoppas. Bristerna
            med det hittillsvarande systemet bör föranleda att nuvarande register
            av nyckelbiotoper förklaras konfidentiellt och att nyttjande av
            registret inte får föranleda åtgärder av annan part än av markägaren.
          </p>
          <p xml:id="i-8x1Xzqurft1jEjdAjm6Cdd">
            Regeringen måste nu agera för att förbättra situationen genom
            att aktivt verka för att parterna, inklusive Skogsstyrelsen och
            andra berörda myndigheter, skogsägare, skogs­industriföretag och
            certifieringsorganisationer, tillsammans löser föreliggande problem.
            Det är vår förhoppning att den äganderättsutredning som pågår
            sommaren/hösten 2020, eller skogsutredning som den kommit att
            kallas, ska lämna förslag i de här frågorna som kan erhålla riksdagens
            förtroende.
          </p>
          <p xml:id="i-3JrA5REHxAB7BXGTZwxUVy">
            Restriktioner som åläggs en enskild markägare beträffande dennes
            utnyttjande av sin skog utöver vad som är allmänt fastlagt i lag,
            bör vidare omgående åtföljas av ersätt­ning, oavsett hur stor
            andel av markägarens areal, växande volym skog eller tillgänglig
            avverkningsvolym som berörs.
          </p>
          <head type="h1" xml:id="i-2wSGAP6U7jdFb6gKS6Y7q1">
            Erkänn betydelsen av skogsägarnas arbete och stötta dem
          </head>
          <p xml:id="i-VP2PhNp2KpdP83LWHk6kyV">
            Skogssektorn är en mycket viktig komponent i Sveriges levande
            landsbygd liksom i hela landets ekonomi, där den är vår ojämförligt
            största nettoexportör, om importerade insatsvaror borträknas.
            Skogsägarna är nyckelpersoner i näringen, eftersom de sköter skogen
            under årtionden fram till att virke kan levereras, och naturligtvis
            därefter. Deras förtroende för att samhället står stödjande bakom
            långsiktigt skogsbruk är avgörande. Det behövs minskad byråkrati
            kring skötsel och avverkning av skog – den bärande tanken med
            nuvarande skogslagstiftning var ju, vid dess införande 1993, att
            medge frihet under ansvar.
          </p>
          <p xml:id="i-2SdD85BEXj9m6fJHkkY2kD">
            Snabbare handläggning kring skötsel och avverkning av skog måste
            vara en viktig del i arbetet för att stötta skogsägarna.
          </p>
          <p xml:id="i-YDrUeRsnC6KZLZAakzf8DJ">
            Nationell lagstiftning inklusive Sveriges tillämpning av internationella
            konventioner, bör utformas för att i minsta möjliga mån inskränka
            på äganderätten eller markägarens förfoganderätt.
          </p>
          <p xml:id="i-92utbg3W72joXUMdjpLABw">
            Regeringen bör vidare framhålla i kontakterna med EU, att i motsats
            till de folkrika länderna i centrala Europa, så ägs skogen i Sverige
            (och Finland) huvudsakligen inte av det allmänna, något som både
            EU och Sverige har att ta hänsyn till av hänsyn till av såväl
            rättsliga skäl i förhållande till äganderätten och allmänt för
            att upprätthålla hög motivation hos ägarna. Sverige bör, liksom
            EU, vara en marknadsekonomi.
          </p>
          <p xml:id="i-RgnHD7ATvKBubUtvVWSYFm">
            Den enskilde skogsägaren kan enligt nuvarande ordning finna det
            svårt att överklaga eller ifrågasätta myndighetsbeslut. Detta
            bör ändras genom att möjliggöra och förenkla rättslig prövning
            och rätt till överklagande för markägare vid föreslagna restriktioner
            och begränsningar i markanvändning. Viktigare är dock att lösa
            problem gemensamt – beslut om skydd av skog ska därför alltid
            föregås av överläggningar med markägaren.
          </p>
          <p xml:id="i-9trU88quPzpbBrxrPQJW9n">
            En viktig komponent i den svenska modellen för skogsskötsel var
            under 1900-talet Skogsstyrelsens regionala organisation, de tidigare
            skogsvårdsstyrelserna. Den regionala organisationens huvudsakliga
            roll har varit att utbilda och stödja aktiva skogsbrukare. Skogsstyrelsen
            behöver upplevas som uppmuntrande och stödjande. Omkring 70 procent
            av Sveriges skogar är privatägda, merparten av privatpersoner.
            Att landets skogar även i fortsättningen sköts väl är beroende
            av skogsägarnas långsiktiga investeringar i tid och pengar, något
            som i sin tur bygger på förtroende för statens skogspolitik. Det
            är därför oroväckande att Skogsstyrelsen och även länsstyrelserna
            av många skogsägare nu kommit att uppfattas som hindrande snarare
            än stöttande.
          </p>
          <p xml:id="i-Esnm5GXgrYbiR7XBNXHPFs">
            Skogsstyrelsen måste återfå sin huvudsakliga roll som en organisation
            som värnar om skogsproduktion och därmed om skogsägarnas möjligheter
            att bedriva lönsamt skogsbruk. Detta gäller även andra berörda
            myndigheter och främjandeuppdraget behöver därför uttryckas tydligt
            i Skogsstyrelsens, länsstyrelsernas och Naturvårds­verkets direktiv
            och regleringsbrev. Detta är speciellt viktigt i ljuset av behovet
            att öka tillväxten för att fylla behoven från en växande bioekonomi
            och för att uppfylla ambitio­nerna beträffande bindning av kol
            i växande skog och i skogsprodukter (LULUCF).
          </p>
          <p xml:id="i-9GQHrzYAZbkB6jWwtiRK2C">
            Vidare ska Skogsstyrelsen även i fortsättningen i normalfallet
            vara den myndighet som handhar skogsbruk och skogsskydd gentemot
            skogsägare, liksom Jordbruksverket har motsvarande roll gentemot
            lantbruket. Naturskydd i samband med skogsbruk ska göras antingen
            av skogsägaren själv eller i samverkan mellan Skogsstyrelsen och
            skogsägaren.
          </p>
          <head type="h1" xml:id="i-KYrj2yxhsMVSedd9tAFdaz">
            Frivilliga naturvårdsavtal
          </head>
          <p xml:id="i-Wnr4ztB48VQvQ4QNyAawi6">
            Som Riksrevisionsverket påpekat bör andelen skydd av skog som
            sker genom frivilliga naturvårdsavtal mellan myndigheter och markägare
            öka. Det innebär att markägaren kvarstår som ägare, att denne
            ofta kan fortsätta utnyttja marken med vissa restriktioner och
            kan få betalt för att sköta skogen på ett sätt som speciellt gynnar
            vissa arter och miljöer.
          </p>
          <p xml:id="i-6svQgPzSQ54wBKDkDSQ5PC">
            Arbetet med frivilliga naturvårdsavtal ska därför prioriteras
            framför bildandet av nya reservat och liknande områden där skogsbruk
            helt hindras.
          </p>
          <head type="h1" xml:id="i-VCwi3stvn6r7iZGPUcbNGi">
            EU:s art- och habitatdirektiv respektive fågeldirektiv och den
            svenska artskyddsförordningen
          </head>
          <p xml:id="i-8VqzbfPTg84eaPBiDSMbgS">
            Implementeringen av EU:s art- och habitatdirektiv respektive
            fågeldirektiv, i form av den svenska artskyddsförordningen, behöver
            ses över. Detta har bland annat domen från Mark- och miljööverdomstolen
            (M 9914-15) visat. Att tillämpningen inte fungerar har även uppmärksammats
            av ansvariga myndigheter. Generaldirektörerna för Naturvårds­verket
            och Skogsstyrelsen begärde redan sommaren 2016 i en gemensam skrivelse
            en översyn av förordningen i syfte att myndighetsutövningen ska
            bli förutsebar, rättssäker och effektiv. I enlighet med Riksdagens
            tillkännagivande våren 2018 meddelade regeringen genom miljöminister
            Karolina Skog i maj 2018 att en översyn ska göras, baserad på
            ett flertal uppmärksammade juridiska processer där oklarheter
            framkommit om hur artskyddsförordningen ska tillämpas. Regeringen
            meddelade att dessa oklarheter är olyckliga, både för skyddet
            av den biologiska mångfalden och för tydligheten gentemot skogsägarna.
            Vi instämmer i detta. Förordningstexten behöver klargöra att avverkningsförbud
            endast gäller när en arts bevarandestatus kraftigt väntas påverkas
            av avverkning. Förordningen bör vidare klargöra att bedömningen
            av den gynnsamma bevarandestatusen ska ske på nationell nivå samt
            att ersättning ska ges om skogsägaren hindras i pågående markanvändning.
          </p>
          <p xml:id="i-UfZkkZWFPwAqitYFMSM3jZ">
            Sverigedemokraterna kommer att återkomma till dessa frågor när
            utredningen presenterat sina resultat.
          </p>
          <p xml:id="i-Y7wVVvPzCF9HgRX72t17s7">
            Riksdagen bör vidare uppmärksamma Mark- och miljööverdomstolens
            beslut som togs i februari 2017 angående avverkning av ett skogsbestånd
            där bombmurkla växte. Domstolen upphävde Länsstyrelsen i Värmlands
            läns beslut att inte ge dispens enligt artskyddsförordningen för
            att slutavverka skog. Domstolen fann att en bedömning av proportionaliteten
            måste ske inom ramen för dispensförfarandet. Skogsägares vilja
            att bedriva aktivt skogsbruk ska värnas. Det är därför viktigt
            att Mark- och miljööverdom­stolens vägledning beträffande proportionalitet
            blir gällande även vid framtida tillämpning av en omarbetad artskyddsförordning.
          </p>
          <p xml:id="i-4HFXw4ikPELKZnRCZHgmby">
            I juli 2018 trädde en ny förvaltningslag i kraft (2017:900),
            som tydliggör principen om proportionalitet. Lagens § 5 fastslår
            att myndigheters åtgärder aldrig ska ”vara mer långtgående än
            vad som behövs och får vidtas endast om det avsedda resultatet
            står i rimligt förhållande till de olägenheter som kan antas uppstå
            för den som åtgärden riktas mot”. Skogsägares rätt att utföra
            avverkning, förutsatt att skogsvårdslagens generella krav är uppfyllda,
            måste anses skyddad av denna princip. Skog sköts vanligen i många
            årtionden innan den når slutavverkningsålder och inkomsten vid
            en slutavverkning kan vara den enda större intäkten från ett skogsinnehav
            inom tio eller tjugo år. Det är uppenbart att hindrandet att tillgodogöra
            sig en sådan intäkt skapar mycket stora olägenheter för skogsägaren.
          </p>
          <p xml:id="i-NyKM76jCUhorz3VanURPei">
            Sammantaget behöver artskyddsförordningen omarbetas så att den
            fokuserar på effektiv naturvård och tydligare väger in markägarens
            behov och rättssäkerheten.
          </p>
          <head type="h1" xml:id="i-SxVb38LMCLxv7XrraScVub">
            Miljömålet Levande skogar
          </head>
          <p xml:id="i-CbwURScHre5yLDP6Xjgcto">
            Rapporteringen kring miljömålet Levande skogar har främst hanterats
            av Artdatabanken och Sveriges lantbruksuniversitet (SLU), utan
            erforderlig insyn från andra som kan ha intresse av att lämna
            synpunkter på det naturvårdsarbete som bedrivs i skogen och dess
            betydelse för hotade arter och livsmiljöer. Mot bakgrund av dessa
            oklarheter i redovis­ningen och i rapporteringen, är det inte
            lämpligt att använda detta underlag isolerat för att utvärdera
            miljömålet Levande skogar. Vissa av målen är vidare enligt experter
            utopiska, till den grad att de inte kan uppnås. Exempelvis kan
            inte alla arter uppnå gynnsam bevarandestatus inom Sveriges gränser.
            Ett mycket stort antal arter som lever i Sverige har aldrig haft
            en tillräcklig numerär för att kunna sägas ha, någonsin ha haft
            eller någonsin kunna komma att nå sådan status.
          </p>
          <p xml:id="i-4dKHa84DzMpvb4yxoXLZaw">
            Sådana utopiska mål behöver så snart som möjligt arbetas bort
            ur miljömålen. Rapporteringen kring miljömålet Levande skogar
            bör vidare i framtiden innefatta ett genomtänkt remissförfarande,
            för att säkerställa att bedömningen av hur långt vi nått, görs
            på ett väl avvägt sätt.
          </p>
          <head type="h1" xml:id="i-CKWg3QcCkQoE5WgRUuqMSt">
            Övergångszoner mellan skogs- och jordbruksmark och andra ovanliga
            skogstyper
          </head>
          <p xml:id="i-VZQmPJz9DqJYtfPmjUEAYq">
            Det är inte rimligt ur artskyddssynpunkt att spara lika stor
            andel i procent av alla naturtyper. Den totala skogsmarksarealen
            är enligt Riksskogstaxeringen drygt 28 miljoner hektar, motsvarande
            69 procent av Sveriges landareal och har ökat under de senaste
            100 åren. Större delen av skogsarealen består av barrskog och
            här är antalet från Sverige försvunna arter de senaste 50 åren
            som redan påpekats mycket nära noll. Debatten om naturskydd är
            trots detta starkt fokuserad på skogsbruket i barrskogsbältet,
            trots att kostnaden för att undandra ytterligare arealer produktiv
            skog från aktivt skogsbruk är mycket stor för såväl samhället
            som för skogsägarna, samtidigt som artbevarandenyttan är ytterligt
            tveksam. I Sverige är omkring sju miljoner hektar skog undantagna
            från brukande, den övervägande delen barrskogsdominerad.
          </p>
          <p xml:id="i-LGrsuYYkoykAAFbYjUFb6r">
            En annorlunda situation råder beträffande mellanformer mellan
            skogs- och jordbruksmark och även beträffande ädellövskog. Slåttermarker,
            betesmarker och olika marker som kännetecknas av äldre former
            av jordbruksanknuten användning, står tillsammans för mindre än
            500 000 hektar. Arealen ädellövskog utgör mindre än en procent
            av skogsarealen, cirka 200 000 hektar, varav mer än hälften i
            Halland, Skåne och Blekinge. De här naturtyperna täcker således
            mycket små arealer och består av mycket varierande miljöer, innefattande
            bland annat betesmarker med huvudsakligen gräs såsom hagmarker,
            slåtterängar, områden hävdade av olika slags skogsbete, lokala
            former såsom fäbodbete och alvarbete, mosaikbetesmarker och skogsbryn
            mot åkermark, naturbetes- eller slåttermark samt mot igenväxande
            jordbruksmark. Fortsatt bortfall av sådana marker riskerar därför
            att få stor negativ effekt.
          </p>
          <p xml:id="i-RsNi7ehjESpwTQhDfhCEaV">
            Därför ska skydd inte i första hand inriktas på en given andel
            av totalarealen, utan anpassas efter naturtypens totala areal
            och med hänsyn till förekomst av akut hotade arter. Av ovanliga
            naturtyper behöver större andel av arealen vara föremål för naturvårdsinsatser
            för att en tillräcklig areal ska nås. Totalt skydd, som ofta tillämpas
            i barrskogsområden, är ofta en olämplig väg i de här miljöerna,
            det är snarare väl avvägd skötsel som behövs för att bevara och
            utveckla dem.
          </p>
          <p xml:id="i-5s9AUYgeN3AR5ves4EKxBu">
            I rapporten Övergångszoner mellan skogs och jordbruksmark – ett
            samverkans­projekt inom Miljömålsrådet (2017) betonas bland annat
            följande behov, vilka Sverigedemokraterna stöder:
          </p>
          <list style="ul">
            <item xml:id="i-YPKvjmeYNQ3MNwZERLrpSa">
              Fortsatt arbete med skogssektorns gemensamma målbilder för god
              miljöhänsyn, så att resurser läggs där de gör mest nytta.
            </item>
            <item xml:id="i-NwrVYJo4at5CfGRzAx5cbs">
              Forskning om samband mellan konkreta skötselåtgärder och artbevarande.
            </item>
            <item xml:id="i-YQgQ7wrtj4Pdgv5DHQF4DZ">
              Mer rådgivning och utbildning för personer verksamma inom skogs-
              och lantbruksnäringen om metoder för bevarande och skötsel av
              dessa miljöer.
            </item>
            <item xml:id="i-JVQ9fGTQf4hHFEeJbDgMWi">
              Att se över föryngringskravet i Skogsvårdslagen så att det inte
              står i vägen för bevarande och utvecklingen av värdefulla miljöer.
            </item>
            <item xml:id="i-Sfzzpdj7DzfHQXETAC7Ebo">
              Att utreda, utveckla och informera om finansieringsformer, både
              på basis av EU:s stödformer och i form av nationella stöd, för
              att kunna ge skogs- och jordbrukare skäligt betalt för det arbete
              de kan utföra för att vårda och utveckla dessa känsliga miljöer.
            </item>
          </list>
          <p xml:id="i-MmR9zCyejjoYHaQpoSLKxA">
            Markägare som arbetar med att förbättra livsmiljöerna i dessa
            och andra skogstyper som behöver naturvårdande skötsel, ska kunna
            få skälig inkomst för detta från staten.
          </p>
          <head type="h1" xml:id="i-47vgAN5tyYvwnsst6yyvXg">
            Skadegörande organismer och krishantering
          </head>
          <p xml:id="i-DCCRAmNrKVnbSkjLE7vGZ7">
            Det behövs en tydligare lagstiftning som möjliggör för myndigheter
            att ingripa om svampangrepp eller andra skadegörande arter hotar
            att skada skogar, regionalt eller nationellt. Dessutom behöver
            den allmänna kontrollen och bekämpningen av skadegörande arter
            intensifieras. Enligt de föreskrifter som idag gäller för exempelvis
            Tivedens nationalpark får inte vidta någon skogsbruks- eller skogsvårdsåtgärd.
            När skogsbruk förbjuds i skyddad skog kan detta innebära att skadegörarangrepp
            i skogen ökar, exempelvis efter stormfällning eller skogsbrand,
            och sprider sig till angränsande fastigheter. Ett aktuellt exempel
            är granbarkborren, som med början den torra sommaren 2018 och
            vidare 2019 och 2020 har skadat mycket stora arealer skog.
          </p>
          <p xml:id="i-HkfMeEsAWNMQDSZnFhRkRe">
            Skogsstyrelsen har därför ökat sina informationsinsatser för
            att markägare ska hantera skador på sin mark och därmed minska
            risken för spridning och skador på angränsande ägares marker.
            I formellt skyddade områden däremot, gäller inte samma regler
            för bekämpning av granbarkborrar och andra skadeinsekter. Varje
            område har sina specifika syften och regler för vilka åtgärder
            som kan genomföras. Ofta hindrar regelverket att granbarkborreskador
            bekämpas och risken är uppenbar att detta ökar risken för angrepp
            både i den skyddade och i angränsande skog.
          </p>
          <p xml:id="i-RUUWD5CjJp4VQH6SGcRnm">
            Under 2019 och 2020 har Sverigedemokraterna i miljöutskottet
            och kammaren understrukit att vid massangrepp av barkborrar ska
            även skog som är undantagen från skogsbruk kunna avverkas och
            virket bortforslas, enligt samma metoder som används i annan skog.
            Motsvarande argument har framförts även av andra organisationer,
            inte minst LRF. Miljöpartiet har å andra sidan hävdat att angrepp
            i skyddade områden gynnar tillväxten av barkborrens naturliga
            fiender och motsatt sig avverkningar av angripna träd. Från Sverigedemokraternas
            sida konstaterar vi att alla massangrepp till slut avstannar,
            dels för att de yttre omständigheter som möjliggjort angreppet
            förändras (torkan i detta fall), dels för att näringen tar slut
            och slutligen för att naturliga fiender angriper skadegörarna.
            Det är dock orimligt att invänta ett sådant avklingande eftersom
            kostnaden i form av förstörda skogar blir orimligt hög (även vid
            skogsbränder har vi ju valet att invänta att de avstannar av naturliga
            orsaker, men få argumenterar för att ett sådant agerande skulle
            vara rimligt). För att i möjligaste mån begränsa skadorna vid
            granbarkborreangrepp har samhället istället stiftat lagar och
            regler, vilka för att få maximal effekt måste gälla i såväl produktionsskogar
            som skyddade skogar omgivna av produktionsskog.
          </p>
          <p xml:id="i-NmJcQahoo19JdaEHbpnqxx">
            Regeringen har under 2020 gett berörda myndigheter uppdrag som
            skall redovisas senast den 15 oktober i år. Naturvårdsverket ska
            ta fram en vägledning för länsstyrel­sernas insatser mot spridningen
            av granbarkborrar ut från skyddade områden. Läns­styrelserna skall
            redovisa vilka åtgärder de vidtagit för att minska spridningen
            från skyddade områden i de av utbrott drabbade länen. Skogsstyrelsen
            har fått i uppdrag att samordna myndigheternas arbete mot granbarkborren
            i skyddade områden.
          </p>
          <p xml:id="i-RvyhwKsYWrRR9qm43vWJdr">
            Efter tre säsonger av mycket stora angrepp befinner sig regering
            och myndigheter fortfarande i huvudsak i planeringsfas. Regeringens
            och myndigheternas krishantering behöver ses över så att viktiga
            åtgärder beslutas snabbare nästa gång skogen drabbas.
          </p>
          <p xml:id="i-BLAgcAQMbu2wDdd2dUBp2R">
            Inför framtiden föreslår Sverigedemokraterna att det alltid av
            skötselföreskrifterna för skyddad skog tydligt skall framgå att
            skogarna vid en krissituation ska kunna skötas i enlighet med
            gällande lagstiftning, i synnerhet skogsvårdslagen, för att förebygga
            och minska skador på den skyddade och den kringliggande skogen.
          </p>
          <p xml:id="i-GgYzGFwxnnRJixrUs6L5dj">
            Beslut om att en sådan krissituation föreligger bör tas av regeringen.
            Ansvaret för att beslut tas skyndsamt när regeringen väl förklarat
            att krissituation råder beträffande skadegörare i skogen bör ligga
            hos Skogsstyrelsen.
          </p>
          <head type="h1" xml:id="i-TNk4YJQrkwdwYdx7MGYrVq">
            Åtgärder mot skogsbränder
          </head>
          <p xml:id="i-66YwhtKG18VWJ1DQbtZuvA">
            Sverige har inom några få år drabbats av flera allvarliga skogsbränder.
            Efter den stora branden i Västmanland 2014 tillsattes en utredning,
            vars rekommendationer inte kom att omsättas i praktiska förändringar.
            Trots detta lyckades berörda myndigheter med stöd av olika organisationer,
            frivilliga och med hjälp från en lång rad andra länder hantera
            bränderna sommaren 2018. Framför allt är det värt att framhålla
            att inget samhälle brunnit ned, trots att flera stora evakueringar
            genomfördes och trots skador på enskilda hus. Det är av största
            vikt att rekommendationer från utredningen efter branden år 2014,
            tillsammans med erfarenheter från sommaren 2018 och de utredningar
            som gjorts därefter, nu omsätts i praktik. En tydlig ledningsorganisation
            och rollfördelning är av stor vikt. För att möjliggöra breda beslut
            måste krisplaneringen innefatta även politiska ledare på berörda
            nivåer. Praktiska övningar måste genomföras, där även lokala organisationer,
            inklusive jordbrukare, övar med sin respektive utrustning.
          </p>
          <head type="h1" xml:id="i-KGBnbc9Zr4sCj4vVPJ4YP3">
            Bevarande av inhemska trädarter
          </head>
          <p xml:id="i-LFVq1DvZ2464aBd5vctD81">
            Ädellövträd, till vilka alm och ask räknas, upptar bara knappt
            en procent av skogs­arealen i Sverige, men många hotade arter
            är knutna till dessa trädslag.
          </p>
          <p xml:id="i-NbQCrJTAvhXNV9ETBLuUAj">
            Almen är på väg att utrotas i Sverige och Europa av almsjukan,
            en svampsjukdom. Försvinner den så försvinner även ett stort antal
            arter som är beroende av almen. För asken är situationen likartad.
            I det fallet utgörs hotet av askskottsjukan. Hotbilden mot asken
            är något mindre allvarlig än mot almen.
          </p>
          <p xml:id="i-2G7SjeHHQyTbxJS6BeFCJ6">
            En nationell strategi för bevarande av inhemska lövträdsarter
            bör vidare infogas i arbetet med det nationella skogsprogrammet.
            Om vi kan rädda almen och asken kvar i Sverige så räddas samtidigt
            upp till ett hundratal andra arter som är beroende av dem. Det
            vore ett mycket effektivt miljöarbete.
          </p>
          <p xml:id="i-4AZxC3mbXWnwWkDsfx8Tcj">
            Därför föreslås att ett projekt startas för växtförädling av
            naturligt förekommande svenska almar och askar som gör dem resistenta
            mot sjukdomarna, vilket tillsammans med kompletterande åtgärder
            kan rädda trädslagen kvar i Sverige. Det finns idag ett antal
            tekniker som kan underlätta och påskynda arbetet. Man bör arbeta
            på flera spår samtidigt. Skogforsk bör ges uppdraget att ansvara
            för projektets genomförande. Samverkan bör sökas med andra länder
            inom Norden och EU.
          </p>
          <head type="h1" xml:id="i-8RmRS4dXqsi1E5Z1KqD6g8">
            Avverkningsanmälningar
          </head>
          <p xml:id="i-3H7x8WCQT2Ds5dexETmtYK">
            Skogsstyrelsen publicerar sedan en tid tillbaka avverkningsanmälningar
            på sin webb­plats. En avverkningsanmälan är i dag en allmän handling
            som kan begäras ut från myndigheten med hänvisning till offentlighetsprincipen.
          </p>
          <p xml:id="i-AnCihtrHvmNkoqyeaDEuAW">
            De allmänna publiceringarna av avverkningsanmälningarna på Skogsstyrelsens
            webbplats bör upphöra och i stället bör markägaren tillfrågas,
            i varje enskilt fall, om han eller hon vill att dessa uppgifter
            ska bli publika. Innan en skog slutavverkas ska enligt lag avverkningsanmälan
            göras till Skogsstyrelsen om ytan är större än 0,5 hektar, minst
            sex veckor innan avverkningen påbörjas. Ibland finns det anledning
            att påbörja avverk­ningen innan dessa sex veckor har gått. Man
            kan då ansöka om dispens för att få påbörja avverkningen tidigare,
            men det är i dag svårt att få en sådan dispens.
          </p>
          <p xml:id="i-HUg5NS7saB9hRzAhDH8Doo">
            Möjligheten att få dispens vid avverkningsanmälan ska ökas. Den
            normala hand­läggningstiden ska på sikt förkortas till i normalfallet
            två veckor.
          </p>
          <head type="h1" xml:id="i-VcpsGDYb9wpUKDm83fyrLW">
            Kulturmiljöer och fornlämningar
          </head>
          <p xml:id="i-WJfPbwd71DX2P8zGMeWJF9">
            Att förstöra eller skada fornlämningar är ett brott mot kulturmiljölagen.
            Trots det visar Skogsstyrelsens och Riksantikvarieämbetets årliga
            inventering att nästan hälften av de inventerade forn- och kulturlämningarna
            påverkats eller skadats i samband med skogsbruk. Omkring en fjärdedel
            av de inventerade lämningarna är skadade eller grovt skadade.
            Skogsstyrelsen ska utöka sin rådgivning kring natur- och kulturmiljöåtgärder
            inom skogsbruket. Arbetet med att registrera hittills okända forn-
            och kulturlämningar, som underlättar skogsägarens och skogsentreprenörens
            arbete för att upptäcka och förhindra skador på fornlämningar
            i skogen, ska stödjas. Geografisk information från bland annat
            Lantmäteriet bör tillgängliggöras som öppna data och relevant
            information om vattenskydd, fornminnen och naturskyddade områden
            bör kvalitetssäkras och göras tillgängliga på olika it-plattformar.
            Dessutom behöver utvecklingsresurser tillsäkras projekt för att
            utveckla en skonsammare drivnings- och markberedningsteknik.
          </p>
          <p xml:id="i-x6U3CPVVWo8ADGQX5oYRN">
            Ett skäl till att antalet forn- och kulturlämningar som skadas
            är stort är det stora antal kolbottnar som finns i Sverige och
            som ofta är svåra att upptäcka. Eftersom tillverkning av träkol
            under århundraden var ett av de vanligast förekommande arbetena
            i skogs­bruket är bevarandet av samtliga kolbottnar knappast motiverat.
            I områden med rikligt förekommande kolbottnar bör dessa strykas
            ur listan över lämningar som alltid ska sparas.
          </p>
          <head type="h1" xml:id="i-PM3GUCJx5Quo2fNB6j4Auz">
            Dikning
          </head>
          <p xml:id="i-38Zd5P6ae2uNASxDP8kVhU">
            Dikning av skogsmark, så kallad markavvattning, är i vissa fall
            ett effektivt sätt att öka produktionen, minska översvämningsrisker
            och minimera körskador. Dikning av skogs­mark är dock förbjuden
            i hela södra Sverige, men en länsstyrelse kan bevilja dispens
            om det finns särskilda skäl. Genom att förenkla möjligheten till
            dispens för effektiv mark­avvattning, till exempel genom samråd
            eller liknande vid dikesrensningar av äldre befintliga diken,
            kan möjlighet att vidta förberedande åtgärder mot översvämningar
            i framtiden ges. Alla möjligheter att ta till vara de positiva
            effekterna av dikning hindras tyvärr i praktiken av det förbud
            som föreligger i dag.
          </p>
          <p xml:id="i-BecKymXUt1oTwf2wTXJXjb">
            Regelverken behöver ses över med målsättningen att bibehålla
            och öka produktionen, åstadkomma god miljöhänsyn och minska riskerna
            för översvämningar.
          </p>
          <head type="h1" xml:id="i-M6AapZESfMJ1c5Y8LAvFtc">
            Minska handläggningstiderna för ändrad markanvändning till skogsmark
          </head>
          <p xml:id="i-HFz8fcYmS9e5eAbRgzsXH1">
            I dag krävs tillstånd för att ta jordbruksmark ur produktion,
            vilket oftast görs inför att marken ska planteras och därmed klassas
            som skogsmark. Tillstånd söks hos läns­styrelserna. Eftersom jordbruksmarken
            i Sverige är begränsad och viktig ur både försörjnings- och artbevarandesynpunkt
            är det rimligt att överföring till annan mark­användning prövas.
            Att få ett tillstånd kan dock ta minst åtta månader, ibland betydligt
            längre. Det är en orimligt lång handläggningstid om man till exempel
            jämför med anmälan om skogsavverkning, som behandlas inom sex
            veckor. Den stora skillnaden i handläggningstider kan inte försvaras
            utifrån att det skulle krävas mer arbete från länsstyrelsens sida.
            Det är av stor vikt att onödig byråkrati undviks. Handläggnings­tiderna
            bör därför fastställas till en betydligt kortare tid.
          </p>
          <head type="h1" xml:id="i-UdEWUn7ad71mXDHu9SYNG3">
            Insatser för röjning
          </head>
          <p xml:id="i-S5Hb4wGTQz1BDkQsTQsgFs">
            Sverige har stora arealer ungskog som behöver röjas för att ge
            de träd som blir kvar de bästa förutsättningarna för tillväxt
            och kvalitetsdaning. Röjning ger också möjlighet att skapa bättre
            betingelser för mindre vanliga trädslag och för markvegetationen,
            det senare viktigt inte minst för renbetet i norra Sverige. I
            Sverige slutavverkas årligen omkring 175 000 hektar. När föryngringen
            vuxit upp till en ungskog behöver den vanligen röjas, ofta i flera
            omgångar med några års mellanrum. Den faktiska areal som röjs
            är i dag för låg, vilket har lett till att vi har byggt upp ett
            ”röjningsberg” på cirka 1,3 miljoner hektar ungskog. En väl utformad
            rådgivningsinsats i samarbete med skogsnäringen skulle kunna öka
            skogsägarnas incitament för att röja i tid och att röja rätt.
          </p>
          <p xml:id="i-UZqkxxRjJywZoEUnhvPZiq">
            Tidigare har staten verkat för ökad röjningsareal såväl genom
            bidrag som genom organiserandet av beredskapsarbeten. Båda dessa
            möjligheter bör utredas.
          </p>
          <head type="h1" xml:id="i-JrpULGnSHSLYwQkwgNJMYP">
            Skogskontot
          </head>
          <p xml:id="i-AXAzQEg7TjQcDa7tNBuXNT">
            Skogskontot innebär att den private skogsägaren, oftast en familjeskogsbrukare,
            vid en avverkning skattemässigt kan fördela inkomsten på en tioårsperiod
            och från den dra av skogsvårdskostnader. Detta gynnar den skogsägare
            som aktivt sköter sin skog med exempelvis plantering och röjning.
          </p>
          <p xml:id="i-17PvnM3JE1jYszAWnfMCYL">
            Framför allt mindre skogsägare med ojämna avverkningsnivåer riskerar
            att drabbas om skogskontot avvecklas. Skogskontot bör därför kvarstå,
            det bidrar till långsiktig och ändamålsenlig skogsskötsel.
          </p>
          <head type="h1" xml:id="i-DybmrfxGsRpkNyuYoyjQaH">
            EU och skogspolitiken
          </head>
          <p xml:id="i-KgFCKV8zqrdda4Ex7z58ah">
            Inom EU finns ingen gemensam skogspolitik, vilket även underströks
            inte minst i samband med Sveriges EU-inträde. Skogen är istället
            uttryckligen en nationell kompetens inom unionen. Trots detta
            ökar EU:s agerande i skogsfrågor i form av framtagandet av en
            gemensam skogsstrategi, via EU:s miljöhandlingsprogram, via EU:s
            mål om förnybar energi, i processer knutna till Parisavtalet samt
            senast genom EU:s gröna giv. Det finns en risk att arbetet inom
            EU med att ta fram en ny skogsstrategi är ett första steg mot
            en framtida gemensam skogspolitik, vilket med stor sannolikhet
            skulle få betydande negativa konsekvenser för svenskt skogsbruk.
            Sverige bör därför agera kraftfullt i samverkan med andra skogrika
            EU-länder för att EU:s skogsstrategi inte ska underordnas utan
            likställas med EU:s strategi för biologisk mångfald, samt för
            att skogsstrategin får en så generell formulering som möjligt.
            Detaljer beträffande hur medlemsländer sköter sin skog skall beslutas
            av länderna själva. Redan i dag påverkas förutsättningarna för
            att bedriva en nationell skogspolitik av flera EU-direktiv och
            förordningar. Om EU får ett allt större inflytande i dessa frågor
            leder det sannolikt till ett större fokus på detaljstyrning och
            till att ytterligare administrativa och byråkratiska hinder tillkommer.
            Det Sverige verkligen behöver är mer motiverade skogsägare, gärna
            med råd och stöd från statens sida via Skogsstyrelsen.
          </p>
          <head type="h1" xml:id="i-RSBAVM4yDe8R2fd3VVY62x">
            LULUCF (Land Use, Land Use Change and Forestry)
          </head>
          <p xml:id="i-DcwNSgpyyj7bAA5SNbPLfM">
            För närvarande pågår en process beträffande markanvändning och
            skogsbruk som innebär att mängden som avverkas i ett land ska
            rapporteras till EU-kommissionen i enlighet med en i förväg meddelad
            mall. EU har ett gemensamt åtagande om att minska utsläppen av
            växthusgaser med minst 40 procent till år 2030 i jämförelse med
            år 1990. Det är i denna process som kommissionen föreslår att
            skogsbrukets utsläpp eller upptag av koldioxid ska jämföras med
            nationella skogliga referensnivåer. De skogliga referens­nivåerna
            anger hur mycket som kan avverkas i framtiden utan att kolinnehållet
            i avver­kat virke rapporteras som utsläpp. Referensnivån är inte
            ett absolut tak men kan komma att styra politiken i industribegränsande
            riktning och därmed minska Sveriges möjlig­heter att använda skogsprodukter
            som substitution för utsläpp inom andra sektorer. Om Sverige överstiger
            referensnivåns avverkningsnivå måste Sverige göra motsvarande
            minskningar av koldioxidutsläpp inom den så kallade icke-handlande
            sektorn, såsom exempelvis byggnationer, transporter och uppvärmning.
          </p>
          <p xml:id="i-Kb1CyD7guzXGUwQivXLrgn">
            Förslaget kan ses som en del av en större process, som leder
            mot överstatliga inslag i medlemsländernas skogs- och energipolitik
            och därmed till en överföring av makt från medlemsländerna till
            EU:s institutioner. Vi är från Sverigedemokraternas sida inte
            positiva till detta utan menar att varje EU-land har att själv
            bestämma hur man når koldioxidmålet. Sverige måste fortsatt värna
            den nationella beslutanderätten när det gäller skogspolitiken.
          </p>
          <p xml:id="i-Cy2iRDwHJFzQxwVLj8f4v5">
            LULUCF hanterar skogens roll som kolsänka och även långlivade
            skogsprodukters, exempelvis hus och möblers, förmåga att länge
            binda atmosfäriskt kol. Däremot hante­rar inte LULUCF skogsprodukternas
            substitutionseffekt, alltså att de ersätter andra produkter, cement,
            olja, kol, som medför betydligt större koldioxidutsläpp. Därmed
            riskerar systemet kring LULUCF att bli kontraproduktivt, alltså
            att leda till lägre avverkning och därmed mindre substitution.
          </p>
          <p xml:id="i-WuQiQYjbNMzfFF2AmmyBfr">
            Sverige bör i diskussioner kring LULUCF framhäva att Sverige
            avser att långsiktigt inte avverka större volymer virke än vad
            som växer till. Hur stort överskottet i form av ökande volym virke
            i våra skogar kommer att bli, bör däremot aldrig beslutas av vare
            sig staten eller internationellt, utan av skogsägarna.
          </p>
          <p xml:id="i-MZF5UKyeTHN5K7AXi2YVZk">
            Systemet LULUCF riskerar, om det inte sköts förnuftigt, att bli
            hämmande för utvecklingen av produkter baserade på förnybara råvaror
            som dessutom minskar koldioxidutsläppen. Att lägga en fast referensnivå
            för avverkningar är inte rimligt, ambitionen bör vara att öka
            skogens tillväxt och därmed även möjligheterna till avverkning.
          </p>
          <p xml:id="i-6bpP8uKLfqEw6apdXsP95W">
            Systemet med LULUCF måste för att fungera vara integrerat med
            ett system för att beräkna nyttan av skogens produkter, inte minst
            skogsprodukternas förmåga att ersätta andra material.
          </p>
          <p xml:id="i-6tpcCBZMFjbyrRDpDDxc6H">
            Regeringen bör löpande verka för att EU inte ska öka sitt inflytande
            över Sveriges skogspolitik. Enligt subsidiaritetsprincipen ska
            unionen på de områden där den inte har exklusiv befogenhet vidta
            en åtgärd endast om och i den mån som målen för den planerade
            åtgärden inte i tillräcklig utsträckning kan uppnås av medlemsstaterna
            själva. Regeringen ska aktivt driva linjen att Sverige, för det
            första, i allt väsentligt har exklusiva befogenheter beträffande
            skogsbruk och, för det andra, att Sverige i de få frågor där befogenheten
            är delad kan vidta åtgärder i tillräcklig utsträckning. Sverige
            bör fortsätta att aktivt arbeta med subsidiaritetsprövningar för
            att säkerställa att vår rätt till självbestämmande i skogsfrågor
            skyddas, även i frågor knutna till LULUCF.
          </p>
          <p xml:id="i-TNgfgHteaLwUNR7Y2N5BTG">
            Inför och under diskussioner i miljö- och jordbruksutskottet
            i februari 2020 där revideringen av Sveriges underlag beträffande
            LULUCF godkändes, garanterade regeringen att ett överskridande
            av referensnivån för avverkningen inte ska leda till konsekvenser
            för skogssektorn. Regeringen bör tydligt deklarera att ingen minskad
            avverkning ska ske på grund av LULUCF och att koldioxidkostnader
            som blir en eventuell följd av ökad avverkning, inte ska tas ut
            av skogssektorn utan av samhället i sin helhet. Riksdagen står
            som garant för att detta viktiga villkor uppfylls även efter nästa
            val och så länge det behövs för att Sverige ska kunna utveckla
            bioekonomin på ett positivt sätt.
          </p>
          <p xml:id="i-G2ScSBTiq7WTenGKL5odRz">
            SLU har på begäran av MJU utfört fortsatta konsekvensanalyser
            av Sveriges LULUCF-åtaganden, vilka delgavs utskottet under juli
            2020. Av dessa framgår tydligt dels osäkerheter kring om framförallt
            granskogar kommer att tåla de höga förrådsupp­byggnader som analyserna
            prognosticerar, och dels att de från brukande undantagna skogarnas
            tillväxt väntas kulminera relativt snart. Om avgångarna blir större
            än väntat i produktions- och skyddsskogar, påverkar det kraftigt
            Sveriges resultat enligt LULUCF-systemet.
          </p>
          <p xml:id="i-LLyRSwxoggvp1LkCiRaJtq">
            Inför nästa LULUCF-period, som startar år 2025, bör Sverige också
            kraftfullt verka för att substitutionseffekten inkluderas i systemet
            och också arbeta vidare med analyser av hur stubbar i brukad skog
            ökar kolinnehållet i marken.
          </p>
          <p xml:id="i-UH1xMc8CUF8LYJQhSA8xDR">
            Förutom inlagring av kol i växande skog, lagras i Sverige växande
            mängder kol i våra torvmarker. Sverigedemokraterna vill fästa
            riskdagens uppmärksamhet på att även denna kolinlagring skulle
            kunna medräknas i LULUCF. Även om Sveriges nyttjande av torvresurserna
            ökar, vilket vi förespråkar, kommer nettoeffekten av torvmarkerna
            som kolsänka att kvarstå och mer än väl kompensera för perioder
            av ökad skogsavverkning.
          </p>
          <head type="h1" xml:id="i-NmZFKQsY3z2vouwQXBqGC8">
            Snabbare anpassning av vägarna till högre totalvikter
          </head>
          <p xml:id="i-Xz8yWWXxYLAq28mpcza21X">
            I Finland beslutade man att tillåta 76 tons bruttovikt på stora
            delar av det allmänna vägnätet redan 2013, bland annat baserat
            på svensk forskning. Erfarenheterna är mycket goda. Numera utförs
            exempelvis 60 procent av transportarbetet av det finska virket
            på sådana fordon. Finland har därmed stärkt sin konkurrenskraft,
            samtidigt som bränsle­förbrukning och utsläpp har minskat. I Sverige
            tillåts i dag fordon med en bruttovikt om 64 ton på det allmänna
            vägnätet, från tidigare 60 ton, och på en begränsad del av väg­nätet
            tillåts 74-tons ekipage.
          </p>
          <p xml:id="i-EhYwJ4pvrh3q2BK7yTGxE2">
            Processen för att tillåta tyngre ekipage (BK4) på en större del
            av vägnätet bör prioriteras upp och skyndas på för att öka svensk
            konkurrenskraft och för att hålla utsläppen nere.
          </p>
          <head type="h1" xml:id="i-RFsX4hvoh4LMknaCNRTEQo">
            Utbildning, forskning och utveckling inom skogssektorn
          </head>
          <p xml:id="i-DUXHXXRjCQq8jEVpCZBcXW">
            Skogsindustrins företrädare har under ett antal år påtalat svårigheten
            att rekrytera kun­nig personal på olika nivåer i företagen. Det
            kan röra sig om maskinförare, sågverks­arbetare, operatörer i
            pappersindustrin, liksom ingenjörer i olika industrigrenar. Spe­ciellt
            uttalade är rekryteringsproblemen i glesbygden. Ett skäl till
            detta är trenden att förlägga utbildningar till större städer.
            Unga människor som utbildas i storstäder träffar ofta sina blivande
            livskamrater under utbildningen. De tenderar då att bli kvar i
            städerna, vilket ju inte bidrar till att lösa personalbristen
            i agrara näringar ute i landet. Behovet av utbildade specialister
            behöver utredas. Utbildningsplatser behöver säkras för att fylla
            detta behov och utbildningar till areella näringar behöver i högre
            grad förläggas även utanför de största städerna.
          </p>
          <p xml:id="i-8mCQzpsQ2yUxgfdhvwXVhy">
            Beträffande forskning har under senare år för lite ansträngningar
            gjorts från statens sida för att tillse att forskning och utveckling
            inom skogsbranschen fokuserar på att ta fram nya produkter. I
            internationella och nationella program framhålls betydelsen av
            att öka omfattningen av bioekonomi, det vill säga en ekonomi grundad
            på förnyelsebara, återväxande råvaror. Sveriges skogsindustriella
            sektor är ett av de bästa exemplen på sådan ekonomi, och det ligger
            därför i vårt gemensamma intresse att utveckla den mot nya avancerade
            produkter. För att få fram nya produkter i en sådan utveckling
            vill vi att forskningsresurser kring skogsbruk omfördelas till
            aktiv skogsskötsel, ökad tillväxt, hantering av skadegörare och
            till utveckling av nya träbaserade produkter.
          </p>
          <head type="h1" xml:id="i-CworinYoYJn1SGSDLSNYb9">
            Bistånd kopplat till skogssektorn
          </head>
          <p xml:id="i-WoPsvwWnx7aaxsxqXq5xfC">
            En viktig del av Sveriges internationella bistånd var tidigare
            kopplad till skogsbruk. Behovet har kanske aldrig varit större
            än nu. Allt fler människor i världens fattiga länder bor i snabbväxande
            miljonstäder och naturen runt dessa utsätts för ett mycket hårt
            tryck. Kvarvarande skogar ersätts med åker- och betesmarker, men
            dessutom avverkas stora arealer för att tillverka träkol, som
            är det vanligaste köksbränslet i de afrikanska städernas kök.
          </p>
          <p xml:id="i-WbBztGbtjs8ayD8VJYtPqm">
            En liknande situation återfinns runt många flyktingläger. Träd,
            buskar och rötter samlas för att invånarna ska kunna laga sin
            mat. Inte sällan uppstår spänningar med kringboende människor
            om rätten till träden.
          </p>
          <p xml:id="i-QhgnEQagnAHoyiXxRUN8Ar">
            Sverige behöver återta sin tidigare roll som tongivande biståndsland
            kring uthålligt skogsbruk och uthållig förädling av virke till
            olika produkter. Förutom att detta kan rädda många skogsområden,
            kan det också skapa sysselsättning runt städer och flykting­läger.
            En viktig del av biståndet är också utbildning. Sverige bör bidra
            till yrkesutbild­ning knuten till uthållig skogsskötsel och virkesindustri.
            Detta ligger för övrigt väl i linje med regeringens linje att
            biståndet ska stötta Agenda 2030, som ju understryker behovet
            av hållbar industriutveckling.
          </p>
        </div>
        <div type="motSignatures">
          <list>
            <item xml:id="i-4xKcsS8evxMxbH1jWKiUpa">
              Mats Nordberg (SD)
            </item>
            <item xml:id="i-5MCSw5T2KjPV1z2ykvKKQX">
              Martin Kinnunen (SD)
            </item>
            <item xml:id="i-6NvvLivLkKsrQTqoJHze8r">
              Runar Filper (SD)
            </item>
            <item xml:id="i-Tj6tsyuvBxyVE9ckYDsrei">
              Staffan Eklöf (SD)
            </item>
            <item xml:id="i-HvxVJUfWB7UXiUPqBdZgjN">
              Yasmine Eriksson (SD)
            </item>
          </list>
        </div>
      </div>
    </body>
  </text>
</TEI>
