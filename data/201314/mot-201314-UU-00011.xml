<?xml version='1.0' encoding='utf-8'?>
<TEI xmlns="http://www.tei-c.org/ns/1.0" xmlns:xi="http://www.w3.org/2001/XInclude" xml:id="mot-201314-UU-00011">
  <teiHeader>
    <fileDesc>
      <titleStmt>
        <title>med anledning av skr. 2013/14:115 Verksamheten i Europeiska unionen under 2013</title>
        <author corresp="i-9KG7jeGdkJDsSQQb3gKA2U">av Urban Ahlin m.fl. (S)</author>
      </titleStmt>
      <publicationStmt>
        <authority>SWERIK PROJECT</authority>
      </publicationStmt>
      <sourceDesc>
        <bibl>
          <title>med anledning av skr. 2013/14:115 Verksamheten i Europeiska unionen under 2013</title>
          <idno type="rdwebb">H102U11</idno>
          <rs type="number">U11</rs>
          <orgName type="comitteeAbbreviation">UU</orgName>
          <ref type="dokument_url_text">http://data.riksdagen.se/dokument/H102U11/text</ref>
          <ref type="dokument_url_html">http://data.riksdagen.se/dokument/H102U11</ref>
          <ref type="dokumentstatus_url_xml">http://data.riksdagen.se/dokumentstatus/H102U11</ref>
          <ref type="doc">http://data.riksdagen.se/fil/C8043302-7FF1-44E2-989E-8BF822D57041</ref>
        </bibl>
      </sourceDesc>
    </fileDesc>
    <profileDesc>
      <particDesc>
        <listPerson>
          <person gender="man">
            <idno>i-9KG7jeGdkJDsSQQb3gKA2U</idno>
            <name>Urban Ahlin</name>
            <state type="partyAffiliation" ref="Q105112">
              <desc>S</desc>
            </state>
          </person>
          <person gender="woman">
            <idno>i-8Nio1rUw3hSjL6pvCGw22Y</idno>
            <name>Carina Hägg</name>
            <state type="partyAffiliation" ref="Q105112">
              <desc>S</desc>
            </state>
          </person>
          <person gender="man">
            <idno>i-4dHfDoweVJM2iAJu9BCQqo</idno>
            <name>Tommy Waidelich</name>
            <state type="partyAffiliation" ref="Q105112">
              <desc>S</desc>
            </state>
          </person>
          <person gender="woman">
            <idno>i-RZNwwHohbyBgLVVG4Dy1Bj</idno>
            <name>Carin Runeson</name>
            <state type="partyAffiliation" ref="Q105112">
              <desc>S</desc>
            </state>
          </person>
          <person gender="man">
            <idno>i-3YAEMbZXswzuyekFnSxXSF</idno>
            <name>Olle Thorell</name>
            <state type="partyAffiliation" ref="Q105112">
              <desc>S</desc>
            </state>
          </person>
          <person gender="man">
            <idno>i-Bmi9XXt8ni373cdiv3K6qx</idno>
            <name>Kenneth G Forslund</name>
            <state type="partyAffiliation" ref="Q105112">
              <desc>S</desc>
            </state>
          </person>
          <person gender="woman">
            <idno>i-XGshyFMh8wg9ExkBGYPjsr</idno>
            <name>Désirée Liljevall</name>
            <state type="partyAffiliation" ref="Q105112">
              <desc>S</desc>
            </state>
          </person>
        </listPerson>
      </particDesc>
      <correspDesc>
        <correspAction type="basedOn" xml:id="i-G76pRhNUL1kNFRiAP43DGH"/>
        <correspContext corresp="i-G76pRhNUL1kNFRiAP43DGH">
          <ref>Regeringsskrivelse 2013/14:115</ref>
        </correspContext>
        <correspAction xml:id="i-DUnQx1o2rwxbyFLgx8b7yx" type="signed"/>
        <correspContext corresp="i-DUnQx1o2rwxbyFLgx8b7yx">
          <note type="signatory" corresp="i-9KG7jeGdkJDsSQQb3gKA2U"/>
          <note type="signatory" corresp="i-8Nio1rUw3hSjL6pvCGw22Y"/>
          <note type="signatory" corresp="i-4dHfDoweVJM2iAJu9BCQqo"/>
          <note type="signatory" corresp="i-RZNwwHohbyBgLVVG4Dy1Bj"/>
          <note type="signatory" corresp="i-3YAEMbZXswzuyekFnSxXSF"/>
          <note type="signatory" corresp="i-Bmi9XXt8ni373cdiv3K6qx"/>
          <note type="signatory" corresp="i-XGshyFMh8wg9ExkBGYPjsr"/>
        </correspContext>
        <correspAction type="referral" xml:id="i-vwE1ir7Er2TCxLpw4CTfx">
          <date when="2014-04-02"/>
        </correspAction>
        <correspAction type="referral" xml:id="i-KLGadnPx7qeNsTjBGSZ75e">
          <date when="2014-04-02"/>
        </correspAction>
        <correspAction type="dismissal" xml:id="i-VT52Yf8atExfkEvFqHozdk">
          <date when="2014-04-01"/>
        </correspAction>
        <correspAction type="dismissal" xml:id="i-54ryGpGY2ZrNKo7UU5SwB3">
          <date when="2014-04-01"/>
        </correspAction>
        <correspAction type="submission" xml:id="i-Dzri58UG4Amo1mqCYgyYbp">
          <date when="2014-03-26"/>
        </correspAction>
        <correspAction type="transfer" xml:id="i-SbAK5CLPAKusAvgmK9RfC1">
          <date when="2014-03-26"/>
        </correspAction>
        <correspAction type="assigned" xml:id="i-H4gXqwQ1hMvxAEaYx8jhXd"/>
        <correspContext corresp="i-H4gXqwQ1hMvxAEaYx8jhXd">
          <ref type="assignedTo">Utrikesutskottet</ref>
        </correspContext>
      </correspDesc>
      <textClass>
        <catRef scheme="#docType" target="#mot"/>
        <catRef scheme="#motionType" target="#kommitte"/>
        <catRef scheme="#motionType" target="#följd"/>
      </textClass>
    </profileDesc>
  </teiHeader>
  <text>
    <body>
      <div type="motHeader"/>
      <div type="motBody">
        <div type="motProposal" subtype="förslag">
          <head xml:id="i-2TJ1KdG2iTLQXC7XoGnvZP">
            Förslag till riksdagsbeslut
          </head>
          <list style="ol">
            <item xml:id="i-XFtaMieKMeiayzpvpbXPwa">
              Riksdagen tillkännager för regeringen som sin mening vad som
              anförs i motionen i avsnittet Inledning.
            </item>
            <item xml:id="i-S8WPtc9SKyfUgqUjsnZojB">
              Riksdagen tillkännager för regeringen som sin mening vad som
              anförs i motionen om EU som utrikespolitisk aktör och i avsnittets
              underavsnitt.
            </item>
            <item xml:id="i-FDspsrHwP4f3Bd3rB9sxii">
              Riksdagen tillkännager för regeringen som sin mening vad som
              anförs i motionen om äktenskap och registrerat partnerskap.
            </item>
            <item xml:id="i-DeYBD6rnchnMQdn4Ef38dA">
              Riksdagen tillkännager för regeringen som sin mening vad som
              anförs i motionen om en skatt på finansiella transaktioner.
            </item>
            <item xml:id="i-WMUfwLgMQEZX9edD2NhSJj">
              Riksdagen tillkännager för regeringen som sin mening vad som
              anförs i motionen om att ideella föreningar också i fortsättningen
              ska vara momsbefriade.
            </item>
            <item xml:id="i-PfpLivDynpDwUzXPB7Djra">
              Riksdagen tillkännager för regeringen som sin mening vad som
              anförs i motionen om nedsatt moms på e-böcker och nedladdningsbara
              ljudböcker.
            </item>
            <item xml:id="i-LpDRPkZEttLtMbengSJhko">
              Riksdagen tillkännager för regeringen som sin mening vad som
              anförs i motionen om att Sverige bör verka för att kommissionens
              förslag till ett nytt sparandedirektiv genomförs.
            </item>
            <item xml:id="i-U7QdUAzhw9TT4MpVSY5bun">
              Riksdagen tillkännager för regeringen som sin mening vad som
              anförs i motionen om att Liechtenstein och Schweiz måste ställas
              under gemensamt europeiskt tryck i fråga om både antibedrägeriavtal
              och informationsutbyte i skattefrågor.
            </item>
            <item xml:id="i-PiG6arMPGfrcAQcGGXWtAd">
              Riksdagen tillkännager för regeringen som sin mening vad som
              anförs i motionen om att Sverige inom EU och OECD noga bör följa
              hur informationsutbytesavtalen fungerar i praktiken och verka
              för förbättringar av OECD:s standardavtal.
            </item>
            <item xml:id="i-KTJgQyQBUBEQyNFB6WsXBL">
              Riksdagen tillkännager för regeringen som sin mening vad som
              anförs i motionen om att Sverige inom EU och OECD ska verka för
              en mer multilateral ansats i skatteavtalsarbetet för att hjälpa
              utvecklingsländerna att också få del av dolda tillgångar genom
              informationsutbyte.
            </item>
            <item xml:id="i-7CVAjAmbE16RucaKZXzvN7">
              Riksdagen tillkännager för regeringen som sin mening vad som
              anförs i motionen om att skatteredovisningen i alla länder bör
              öppnas upp genom ett världsomspännande krav på land-för-land-rapportering.
            </item>
            <item xml:id="i-DzjtwjHEAwLMQxPtVp2KzL">
              Riksdagen tillkännager för regeringen som sin mening vad som
              anförs i motionen om handels- och investeringsavtalet TTIP mellan
              USA och EU.
            </item>
            <item xml:id="i-XHxpeFK2K73ZVoor8AmuM3">
              Riksdagen tillkännager för regeringen som sin mening vad som
              anförs i motionen om rättsliga och inrikes frågor.
            </item>
            <item xml:id="i-QBS1orQdMf1KSKj8Z5FzkV">
              Riksdagen tillkännager för regeringen som sin mening vad som
              anförs i motionen om jordbruk, livsmedel och fiske.
            </item>
            <item xml:id="i-3psboMgdhuSuZCKQrbdkXW">
              Riksdagen tillkännager för regeringen som sin mening vad som
              anförs i motionen om miljö.
            </item>
            <item xml:id="i-9FaajKuH2GqqoDTLL4wMvN">
              Riksdagen tillkännager för regeringen som sin mening vad som
              anförs i motionen om en ny politik för fler jobb.
            </item>
            <item xml:id="i-8M2eArwCBUx9AtwsovhGSk">
              Riksdagen tillkännager för regeringen som sin mening vad som
              anförs i motionen om att Sverige måste stå upp för jämställdheten
              i Europa.
            </item>
            <item xml:id="i-5kCCkDws3RoJ1jhKFCsk7V">
              Riksdagen tillkännager för regeringen som sin mening vad som
              anförs i motionen om konkurrens med kompetens – inte med låga
              löner.
            </item>
            <item xml:id="i-CZ98ZLcnYap1YwTkZkrN9R">
              Riksdagen tillkännager för regeringen som sin mening vad som
              anförs i motionen om ordning och reda på arbetsmarknaden.
            </item>
            <item xml:id="i-XxPpyQ8nyHqq7jVZHurQ55">
              Riksdagen tillkännager för regeringen som sin mening vad som
              anförs i motionen om rätten till en god arbetsmiljö.
            </item>
            <item xml:id="i-QfcbD8dH3twnMbKhv4CbA1">
              Riksdagen tillkännager för regeringen som sin mening vad som
              anförs i motionen om starka kollektivavtal.
            </item>
            <item xml:id="i-NfeCvyHNMNUr3TyscazVqr">
              Riksdagen tillkännager för regeringen som sin mening vad som
              anförs i motionen om närings- och industripolitik.
            </item>
            <item xml:id="i-4cVHFoSBDoX3A45ESDCsG1">
              Riksdagen tillkännager för regeringen som sin mening vad som
              anförs i motionen om försvarsindustrin.
            </item>
          </list>
        </div>
        <div type="motContent">
          <head type="h1" xml:id="i-DZTpYXne4KBZU8y4EVcTY8">
            Inledning
          </head>
          <p xml:id="i-7w4BTz3Bg2sSSWxj7RAU6N">
            För oss socialdemokrater råder det inget tvivel om värdet av
            det europeiska samarbetet – det har skapat fred i Europa under
            ett halvt sekel och bidragit till jobb och tillväxt i Sverige.
            Därför ska vi utveckla EU inom de områden där unionen bäst kan
            skapa gemensamma lösningar på gemensamma problem. Beslut som fattas
            i EU ska alltid tillföra ett mervärde för fler jobb och förbättra
            medborgarnas situation. Vi arbetar för ett EU som fokuserar på
            rätt saker med satsningar på jobb, tillväxt och miljö högst på
            dagordningen.
          </p>
          <p xml:id="i-QeGTcusDjvys4o1YuPYKVr">
            Den ekonomiska och sociala krisen slår hårt mot Europa. I land
            efter land har arbetslösheten bitit sig fast. I dag saknar 26
            miljoner EU-medborgare ett jobb. Det är ett historiskt misslyckande
            och ett hisnande slöseri med människors kraft och vilja att bidra
            till samhälls­utvecklingen. Särskilt illa är det att nästan sex
            miljoner av dem är unga. Det är förödande att miljoner människor
            på vår kontinent börjar sitt vuxenliv i arbetslöshet.
          </p>
          <p xml:id="i-6Xizv1PfCyi8BBxxPGX2KK">
            Europas högerregeringar har genomfört en ensidig åtstramningspolitik;
            det har inte fungerat. En politik för starka offentliga finanser
            ska gå hand i hand med investeringar för framtiden – i jobb och
            utbildning. Vi skulle kunna välja en annan väg. EU:s utvecklade
            näringsliv, storlek och unika samarbete skulle kunna stärka oss
            alla i den globala konkurrensen. Men de senaste årens politik
            har varken lyckats öka tillväxten eller minska klyftorna mellan
            människor. Europa halkar efter.
          </p>
          <p xml:id="i-QgHmxDh4g9ADNKq8WhVRvd">
            Alla vi som bor i Sverige är beroende av utvecklingen i våra
            grannländer. Om lönerna i våra konkurrentländer pressas neråt
            och arbetsvillkoren försämras så sätter det press också på hur
            vi har det på jobbet. Utan starka internationella miljöregler
            ökar risken för att den mat vi äter och de saker vi handlar till
            våra barn innehåller farliga ämnen. När vi handlar över nätet
            vill vi vara säkra på att pengarna inte försvinner till internationella
            brottslingar.
          </p>
          <p xml:id="i-NTDXiEXeShFLkJYr3Xwdhr">
            Ett socialdemokratiskt EU verkar för att Europas löntagare ska
            ha trygg tillgång till goda arbetsvillkor och god arbetsmiljö.
            Vi kräver därför att EU i nästa fördrag inför ett socialt protokoll
            som skyddar de fackliga fri- och rättigheterna.
          </p>
          <p xml:id="i-Rms5tNrfGQ7zSh1YXMYsnF">
            För oss socialdemokrater är det självklart att kvinnor och män
            ska ha samma rättigheter, skyldigheter och möjligheter i hela
            samhället. Europa har allt att vinna på mer jämställdhet. En arbetsmarknad
            där kvinnor ges samma möjligheter som män fungerar betydligt bättre
            än en där kvinnors arbetskraft inte tas till vara.
          </p>
          <p xml:id="i-DwANvu6zHsjHA15BtjYkjb">
            Klimatomställningen är en av vår tids största utmaningar Vi socialdemokrater
            är övertygade om att EU måste leda arbetet, även globalt. För
            att nå resultat i miljö- och klimatpolitiken behöver vi arbeta
            tillsammans över nationsgränserna. En hållbar framtid kräver att
            vi ställer om från ett samhälle som bygger på fossila bränslen
            till ett som bygger på det förnybara. Att investera i ny miljövänlig
            teknik är att investera i framtidens jobb och välfärd. Att ligga
            i framkant för att möta klimatutmaningen är en konkurrensfördel
            för Europas företag. Våra klimatförslag innebär att Sverige och
            EU investerar i det som kombinerar tillväxt, fler jobb, förnybara
            energikällor och minskade klimatutsläpp. Därför har vi presenterat
            klimatmål som fram till 2030 står på tre ben:
          </p>
          <list style="ol">
            <item xml:id="i-PCyNGwPojJQeJgm3MhJebv">
              EU ska minska sina klimatutsläpp med 50 procent.
            </item>
            <item xml:id="i-WYUP2DyGzkk4kpNauZUEFN">
              EU ska bygga ut den förnybara energin till 40 procent.
            </item>
            <item xml:id="i-PYf2fmnizpFPWiupQ12QN9">
              EU ska anta ett mål om ökad energieffektivisering.
            </item>
          </list>
          <p xml:id="i-M6jB8zZZmP2p6rzbjdQmNC">
            Genom att ha tre bindande mål ger vi en tydlig signal om politikens
            inriktning. Ökade investeringar i förnybara energialternativ och
            en verklig klimatomställning är viktigt för att få fler jobb och
            skapa en bättre framtid.
          </p>
          <p xml:id="i-HNSbWZQHMq44TvPSKrwxhX">
            En hållbar framtid kräver också att vi tar ansvar för miljön.
            Farliga kemikalier ska fasas ut och vi måste tillsammans ta hand
            om våra hav. EU ska vara en union för hållbar tillväxt.
          </p>
          <p xml:id="i-53vok4WybwMNdRM4YBQAm3">
            Samhällen där hög arbetslöshet tillåts bita sig fast blir mycket
            bräckliga. En farlig grogrund skapas för olika former av främlingsfientlighet,
            nationalism och extremism. Den höga arbetslösheten i EU är inte
            bara ett enormt slöseri med människors liv, den är också ett hot
            mot vår framtid. Vi måste fortsätta att kämpa för jämställdhet,
            mot homofobi, nationalism, rasism och utnyttjande av rättslösa
            människor.
          </p>
          <p xml:id="i-8xZLQD3tgTA54KaZqmBTbe">
            En gränslös värld i fred och frihet är socialdemokratins mål.
            För världen och för medlemsländerna finns mycket att vinna på
            att EU talar med en stark och enig röst. EU har en betydelsefull
            roll att spela i världen, och EU:s gemensamma utrikespolitik är
            en mycket viktig del av EU-samarbetet. EU och dess medlemsländer
            är världens största biståndsgivare och det har en stark påverkan
            på vår omvärld. EU måste vara en progressiv och säkerhetsskapande
            kraft för demokrati, solidaritet och mänskliga rättigheter.
          </p>
          <head type="h2" xml:id="i-Rk7aDFAgHYM8HMEB1YcnNL">
            EU som utrikespolitisk aktör
          </head>
          <p xml:id="i-WkXNQPV9kSsPdUEVrZsF7j">
            EU har en viktig roll att spela i världen, och EU:s gemensamma
            utrikespolitik är en mycket viktig del av EU-samarbetet. Grunden
            för den gemensamma utrikespolitiken är strävandet efter gemensamma
            ståndpunkter. Det är långt ifrån alltid som det är lätt att skapa
            enighet mellan 28 medlemsländer, och ibland är det trots omsorgsfulla
            försök omöjligt. Ändå är det viktigt och värdefullt att fortsätta
            arbetet inom EU och ständigt söka enighet om utrikespolitiken.
          </p>
          <p xml:id="i-Dm1pwWjCH3iiPM8bgmk9oB">
            Vetorätten på utrikespolitikens område måste gälla även i fortsättningen.
            Ytterst bidrar den till att utveckla gemensamma ståndpunkter inom
            EU, och när EU väl kan agera enat innebär det en betydande styrka
            på den internationella scenen.
          </p>
          <p xml:id="i-XcjpL6ci6FNNtBGue84Hhr">
            Sverige ska vara pådrivande i EU:s utrikespolitiska arbete. EU-medlemskapet
            är vare sig en ursäkt eller ett skäl till svensk tystnad på den
            internationella scenen. Sverige ska naturligtvis i största möjliga
            mån eftersträva enighet inom EU, men går inte enighet att uppnå
            måste Sverige alltid vara berett att hävda sin uppfattning. Sverige
            har historiskt varit ett land som trots sin mindre storlek har
            spelat en stor roll i den internationella debatten. Genom att
            i dag agera tillsammans med övriga EU-länder kan vår utrikespolitik
            få den tyngd som ett gemensamt EU-agerande ger.
          </p>
          <head type="h3" xml:id="i-J44KV4GqwCuJbAuEqbwF8K">
            Östliga partnerskapet
          </head>
          <p xml:id="i-7y9p46wWkwt6Fd1m9uceKe">
            Vi socialdemokrater välkomnade det östliga partnerskapet när
            det lanserades men har länge menat att EU visat för svagt engagemang.
            Partnerskapet har inte varit tillräckligt kraftfullt eller anpassat
            för ländernas olika behov. På grund av utvidgningströttheten har
            det viktigaste instrumentet saknats, nämligen ett medlemskapsperspektiv.
            Det är detta som varit moroten för demokratisering och den ekonomiska
            utveckling som skett i det forna Östeuropa.
          </p>
          <p xml:id="i-PV1tmFU42DGzFEhvUbxH3L">
            EU:s alltför ljumma intresse för det östliga partnerskapet har
            gjort att detta inte kunnat spela den positiva roll som vore önskvärd,
            vilket har visats inte minst när det gäller Ukraina.
          </p>
          <p xml:id="i-7z5QaqG3ZjDjfGwzDE2ae4">
            Utvecklingen är mycket oroande och allvarlig. Ryssland har brutit
            mot folkrätten. I skrivande stund har man beslutat att uppta Krim
            och Sevastopol i den ryska federationen. Europa har fått en ny
            allvarlig konflikt och risken är att dess effekter kommer att
            bli kännbara under mycket lång tid.
          </p>
          <p xml:id="i-LA23U5m3X6FNbquuNUhHc6">
            Det är av vikt att det spända läget trappas ned och att Ryssland
            drar tillbaka styrkor till de delar av Krim där de har rätt att
            vara enligt avtal. Ryssland måste också föra samtal med den ukrainska
            regeringen som är legalt vald av parlamentet. Ukrainas regering
            måste vara inkluderande och representera hela den ukrainska befolkningen.
          </p>
          <p xml:id="i-Nsdss9ooYTMJJpoDY6NHxU">
            Händelseutvecklingen sker löpande och en motionstext är just
            nu inte lämpad för att beskriva Socialdemokraternas ställningstagande
            i enskilda frågor kring detta. Men som övergripande principiell
            och långsiktig hållning avseende den europeiska unionens roll
            menar vi att EU måste vara tydligt. Till skillnad från det ryska
            agerandet ska EU utgöra en positiv kraft. EU ska därför fortsatt
            tydligt uttala att alla europeiska länder har rätt att bli medlemmar
            i EU när de uppfyller kraven. EU måste bli mycket tydligt med
            att det finns ett klart medlemskapsperspektiv för de länder i
            Europa som uppfyller våra kriterier. Detta har saknats och har
            varit en brist i det arbete som förts inom ramen för det östliga
            partnerskapet. Sverige och EU ska vara tydliga positiva krafter
            för att länderna i vårt östra grannskap ska utvecklas i en demokratisk
            riktning.
          </p>
          <p xml:id="i-HJrC57bBxcUe232V4fBRSM">
            Det östliga partnerskapet spelar stor roll för Ukrainas framtid.
            Förhoppningsvis klarar ledarskapet av att genomföra nödvändiga
            reformer.
          </p>
          <p xml:id="i-UJsUuP4S76JY46SkVarga5">
            Det ukrainska folket måste själva få välja sin framtid. Det är
            fullt möjligt för Ukraina att ha en bra relation med både Moskva
            och Bryssel samtidigt. Det ena får inte utesluta det andra. Ryssland
            och Ukraina är tätt sammanflätade grannar. EU:s uppgift är att
            hålla dörren öppen för det ukrainska folkets vägval och att kraftfullt
            ta avstånd från dem som vägrar att ge det ukrainska folket rätten
            att självt göra detta val.
          </p>
          <head type="h3" xml:id="i-G1vSvpKJky4cFJWYZeLpbq">
            Utvidgning
          </head>
          <p xml:id="i-SBFGTnT428UqwFJKCUi6Qz">
            För oss socialdemokrater är det viktigt att slå fast att utvidgningen
            av EU är en av de största framgångarna på Europas kontinent under
            tiden efter andra världskriget. Vi menar att alla europeiska länder
            som möter kraven på medlemskap ska kunna bli EU-medlemmar.
          </p>
          <p xml:id="i-FiVAwQipzXuBwiVb69LW9h">
            Turkiets framtida medlemskap är en mycket omdiskuterad fråga
            i många europeiska länder. För oss socialdemokrater har inställningen
            alltid varit att det inte är frågan om Turkiet kan bli medlem
            utan när. Detta när avgörs av hur snabbt Turkiet klarar att uppfylla
            de kriterier som krävs för ett medlemskap. Vi ser ett framtida
            turkiskt EU-medlemskap som viktigt inte minst med tanke på hur
            det främjar rättigheterna för kurder och andra folkgrupper. Turkiet
            måste återuppta reformarbetet samtidigt som EU måste ge ett tydligt
            medlemskapsperspektiv.
          </p>
          <p xml:id="i-8S3rAU3cHf9GHzAQoiYHG3">
            EU:s utvidgning har varit framgångsrik och Socialdemokraterna
            stöder en fortsatt utvidgning. Den har främjat demokratisk och
            ekonomisk utveckling. Sverige bör stödja nödvändiga reformer i
            Turkiet och de andra kandidatländerna för att de ska kunna bli
            EU-medlemmar när de vill och när de uppfyller de uppställda kriterierna.
          </p>
          <p xml:id="i-QbcKczeE1Ghtk1vT3VFT9r">
            Vi socialdemokrater stöder länderna på Balkan i deras strävan
            mot ett EU-medlemskap. Ett framtida EU-medlemskap för länderna
            på Balkan är det viktigaste verktyget för försoning, stabilitet
            och utveckling. Överenskommelsen mellan Serbien och Kosovo är
            mycket viktig. Vi välkomnar Kroatien till EU.
          </p>
          <head type="h3" xml:id="i-MZmwdjrzpvVGmraPXZCpYc">
            EU:s södra grannskap
          </head>
          <p xml:id="i-YXZmMS3icCw6zyXqUui57">
            Socialdemokraterna lägger stor vikt vid EU:s arbete för att främja
            demokrati och utveckling i de regioner som gränsar till vår union.
          </p>
          <p xml:id="i-Jxn2WDJLCSdqshJbSsvfCR">
            När det gäller EU:s södra grannskap ser vi att arbetet för demokrati
            dessvärre präglas av problem och bakslag. Varje land är unikt
            och måste behandlas på sådant sätt.
          </p>
          <p xml:id="i-56ZHRtrDrTN15Jsup6w9nV">
            Vi socialdemokrater har många gånger skrivit om hur vi tycker
            att EU bör agera för att främja demokratikampen i det södra grannskapet
            samt främja utveckling, och vi vill här endast upprepa några punkter
            i korthet.
          </p>
          <p xml:id="i-9xjgBoK9yA1XVBuVyWivZi">
            Välståndsklyftan över Medelhavet måste motverkas. Drunkningskatastrofen
            vid Lampedusa var endast en av alltför många. EU borde i högre
            grad bidra till att klyftorna utjämnas genom att underlätta handel,
            reformera unionens jordbrukspolitik, öka utbytet och kontakterna
            mellan människor, främja demokratisk utveckling och därigenom
            skapa ekonomisk och social utveckling i Afrika.
          </p>
          <p xml:id="i-Fiy4hMuZwqQFHYV8X95iSu">
            Tyvärr har EU tidigare gett sitt stöd till odemokratiska regimer,
            som till exempel Libyen, i utbyte mot politisk stabilitet och
            energileveranser. Vad som i längden skapar verklig säkerhet och
            utveckling är att uppfylla människors krav på värdighet, frihet
            och demokrati. Detta måste avspeglas i EU:s politik. De samarbetsavtal
            unionen har med länderna i regionen måste bygga på en tydlig koppling
            till demokratisk utveckling och respekt för mänskliga rättigheter.
            Det internationella samfundet måste försvara kvinnors rättigheter.
            Att möjliggöra kvinnors deltagande i samhällslivet på samma villkor
            som männen kommer att vara av avgörande betydelse för hela regionens
            framtid.
          </p>
          <p xml:id="i-6fkq6MnKZaw6HsyjYN8A85">
            När det gäller Marockos och EU:s frihandelsavtalsförhandlingar
            vill vi understryka dels att folkrätten måste respekteras, dels
            att handelsavtal med Marocko endast kan avse Marockos erkända
            territorium, dvs. inte det ockuperade Västsahara. Produkter från
            ockuperat område ska därför inte omfattas av samma förmåner som
            marockanska produkter.
          </p>
          <p xml:id="i-4Qcc9ea21SXzD5Yp68BXVX">
            Angående Västsahara menar Socialdemokraterna att regeringen bör
            följa riksdagens beslut om att Sverige bör erkänna den sahariska
            arabiska demokratiska republiken som stat samt verka för detta
            i EU.
          </p>
          <head type="h3" xml:id="i-pVDu6CB15hjdvje351J78">
            Israel – Palestina
          </head>
          <p xml:id="i-5sRJxvFmRPnZb1qJD1QzzX">
            Palestinier och israeler är hårt drabbade av många decenniers
            konflikt. I konfliktens spår ligger raserade möjligheter till
            utveckling och krossade fredsinitiativ. Både israeler och palestinier
            har rätt till frihet, utveckling och säkerhet. Alla parter måste
            därför avstå från våld och möjliggöra fredsförhandlingar. Israel
            är den starkaste parten i konflikten och har därför ett särskilt
            ansvar. Utbyggnaden av illegala bosättningar och muren på ockuperad
            mark, ockupationen av Västbanken och Östra Jerusalem samt blockaden
            av Gaza måste upphöra liksom den folkrättsligt illegala bosättningspolitiken.
            De palestinska flyktingarna ska ges rätt att återvända. Östra
            Jerusalem är den självklara huvudstaden i ett fritt Palestina.
          </p>
          <p xml:id="i-5hgHX94c1AX6d3mQUbZXsk">
            Vi socialdemokrater anser att Sveriges röst för fred, frihet
            och folkrätt måste vara kraftfull, i såväl EU som FN. Sverige
            ska därför erkänna staten Palestina. Att vänta med ett erkännande
            av staten Palestina ger bara dem som vill omöjliggöra en framtida
            palestinsk statsbildning andrum att fortsätta sin politik. Ett
            erkännande av staten Palestina från Sverige och ett stort antal
            andra länder är förmodligen det bästa sättet att visa att det
            internationella samfundet är fast beslutet att stödja en tvåstatslösning.
          </p>
          <p xml:id="i-T8EUh7b99WBuBjhUkkCQk">
            Såväl israeler som palestinier drömmer om att få leva i trygghet
            och kunna skapa sig en framtid i sina respektive erkända stater.
            Om inte den israeliska ockupationen och bosättningspolitiken upphör
            kommer detta att stanna vid att vara en dröm. Sverige måste markera
            kraftfullt att dessa bosättningar, som strider mot folkrätten,
            får konsekvenser. Vi är positiva till att EU har ett handelsavtal
            med Israel. Men det måste göras mycket tydligt att produkter från
            bosättningarna inte är produkter från Israel. De ska alltså inte
            omfattas av avtalets förmåner. Därför kräver vi socialdemokrater
            att Sverige inför ursprungsmärkning av varor från bosättningarna,
            och vi vill att Sverige agerar för att fler EU-länder gör likadant.
            Vi menar också att EU bör ta fram mekanismer för att stoppa finansiella
            transaktioner till bosättarna för att markera mot bosättningspolitiken.
          </p>
          <head type="h3" xml:id="i-CFENfv2nJEhAxd4gKvG31D">
            Syrien
          </head>
          <p xml:id="i-7DynCh6XquEoFC5Vz52N6H">
            Det som i Syrien började som fredliga krav på frihet och demokrati
            har gått över i ett blodigt inbördeskrig. Situationen är oerhört
            svår och lidandet ofattbart. Cirka 130 000 människor har dödats,
            över två miljoner befinner sig på flykt utanför landet och än
            fler inom gränserna. Arbetet med att eliminera de kemiska vapnen
            måste fortskrida och aktörer måste ges tillträde så att den humanitära
            nöden kan lindras. Framför allt måste alla stridande parter bryta
            våldsspiralen för att en politisk lösning ska kunna bli möjlig.
          </p>
          <p xml:id="i-MjyhUsuaqCHGbHErK4zDh1">
            I dag är det några länder, däribland Sverige, som tar ett stort
            ansvar för flyktingmottagandet inom EU. För att kunna ge skydd
            åt fler drabbade från krigets Syrien krävs att fler länder tar
            ett större solidariskt ansvar. Det bör främst kunna ske genom
            att EU-länderna ökar sina flyktingkvoter genom vidare bosättningsprogram.
            Sverige måste bli mer pådrivande i arbetet för ett flyktingmottagande
            inom EU där alla länder tar sitt ansvar.
          </p>
          <head type="h3" xml:id="i-2cgwBCkufoDRBJB7ujCUUZ">
            Fred och säkerhet
          </head>
          <p xml:id="i-SKJFj9si9S1WhgojpVcBSP">
            EU behöver mer av gemensamt uppträdande i viktiga utrikespolitiska
            situationer för att kunna påverka stormakternas agerande. Vi måste
            öka EU:s förmåga i det globala samarbetet så att unionen kan vara
            en progressiv och säkerhetsskapande kraft, inte minst i Förenta
            nationerna.
          </p>
          <p xml:id="i-LkvNn196iro5WCDFPYKGXa">
            Vi socialdemokrater vill att Sverige fortsatt ska vara drivande
            för att utveckla EU:s krishanteringsförmågor. Vi har länge påtalat
            att konceptet med EU:s stridsgrupper behöver ses över då de binder
            upp stora ekonomiska, personella och materiella resurser trots
            att de ännu aldrig har kommit till användning. Nyligen stod det
            klart att de inte heller kommer att användas till insatsen i Centralafrikanska
            republiken, trots att det är just en sådan situation de skapades
            för. Vi menar att EU:s förmåga på detta område måste förbättras
            och stridsgrupperna ersättas av en användbar modell. Resurserna
            kommer annars till bättre nytta om de ställs direkt till FN:s
            förfogande. Om inte nödvändiga förbättringar sker kommer Nordic
            Battle Group 2015 att bli den sista svenska stridsgruppen vi socialdemokrater
            stöder.
          </p>
          <p xml:id="i-Tjog34rAyLBEgSf1hbgTxS">
            Arbetet utifrån FN-resolutionerna 1325 och 1820 m.fl. om kvinnor,
            fred och säkerhet måste intensifieras. Kvinnors rättigheter och
            perspektiv måste få bättre genomslag i arbetet för fred och säkerhet.
            Ett ökat kvinnligt deltagande i konfliktförebyggande och krishantering
            före, under och efter en konflikt är en förutsättning för hållbar
            fred och utveckling. Alla länder ska upprätta nationella handlingsplaner
            för genomförandet av resolution 1325. Vi vill också understryka
            vikten av att resolution 1325 implementeras i EU-sammanhang. Det
            är viktigt att Sverige agerar både nationellt och internationellt
            för att förbättra arbetet med FN:s resolutioner såsom 1325 och
            1820 m.fl. relaterade resolutioner. Sverige måste i detta arbete
            vara en pådrivande kraft i EU.
          </p>
          <p xml:id="i-CqFpBeviPUSkWZd1Ex8G2n">
            EU kan främja fred och agera konfliktförebyggande genom den gemensamma
            utrikes- handels- och biståndspolitiken samt genom olika bilaterala
            avtal. Också för de länder som inte är aktuella för medlemskap
            kan utbytet med EU vara av stor betydelse. Vi vill främja gemensam
            säkerhet och att mänskliga rättigheter efterlevs.
          </p>
          <head type="h3" xml:id="i-4CkoXMrnaPCZprbWaHjsS3">
            EU som global utvecklingsaktör
          </head>
          <p xml:id="i-Juhdtxk8sb37YyngU8Wmx3">
            EU är världens största biståndsgivare. EU är och ska vara en
            pådrivande aktör för att uppnå FN:s millenniemål. För att det
            ska lyckas krävs att mer av EU-biståndet utformas i partnerskap
            med mottagarna och fokuseras på fattigdomsbekämpning samt att
            EU:s olika politikområden bättre samordnas och inte motverkar
            varandra, i enlighet med dess konsekventa politik för utveckling
            (Policy Coherence for Development). Jordbruks-, fiske- och handelspolitiken
            är centrala områden som ytterligare måste reformeras inom EU för
            att främja och inte bromsa utvecklingsländernas möjligheter. Sverige
            ska vara pådrivande för att EU:s medlemsländer höjer sina biståndsnivåer.
            I krisens spår har biståndet från EU-länderna minskat.
          </p>
          <p xml:id="i-VHdxXVNGq4E7ykToGCzfWp">
            EU har sedan en tid antagit grundläggande regler för EU:s budgetstöd
            till samarbetsländer inom det internationella utvecklingssamarbetet.
            I dessa regler finns tre olika typer av kontrakt. Beroende på
            vilket kontrakt det gäller är omfattningen på samarbetet olika
            stort och kraven på samarbetslandet olika höga. Ju närmare och
            mer omfattande samarbetet är desto högre krav på samarbetslandet.
            De tre kontraktsnivåerna är (fritt översatt till svenska): God
            styrnings- och utvecklingskontrakt, sektorreformskontrakt och
            samhällsbyggnadskontrakt. Socialdemokraterna är positiva till
            denna modell och till att kraven ökar på samarbetsländerna i takt
            med att samarbetet blir mer omfattande.
          </p>
          <p xml:id="i-DkFbL1sS5ZDPEgaRuEBRtM">
            För att värna gjorda framsteg och för att öka ansträngningarna
            att uppnå resterande mål krävs att världens ledare håller fast
            vid de åtaganden som millenniemålen innebär. Inte minst måste
            mål 8 om globalt partnerskap med ökat bistånd, rättvisare handel
            och minskade skuldbördor uppfyllas. Även om några av millenniemålen
            nu uppfyllts innebär det bara att minst lika mycket arbete återstår
            för att bl.a. utrota fattigdomen.
          </p>
          <p xml:id="i-4qqkDaSwmR5jFYaxM8K9dX">
            Just nu pågår arbetet med att formulera nya mål för den globala
            utvecklingen efter 2015. Socialdemokraterna anser att de nuvarande
            målen måste förverkligas och ambitionerna därefter höjas väsentligt
            och gälla alla länder. Jämställdhet och kvinnors rättigheter måste
            också fortsatt vara såväl en egen målsättning som genomsyra andra
            mål. De nya målen måste också omfatta ökad demokrati och ökad
            respekt för de mänskliga rättigheterna. Den nya utvecklingsagendan
            måste bygga på millenniemålens styrka – en samlad och gemensam
            agenda för utveckling. Millenniemålen är konkreta och mätbara
            och därigenom uppfordrande.
          </p>
          <p xml:id="i-4CMoY6ZYnNGD61C3hihWZ5">
            Men för att fortsätta arbetet in i framtiden måste den kommande
            utvecklingsagendan bygga på hållbar ekonomisk, social och miljömässig
            utveckling, en utveckling som måste inkludera alla och vara icke-diskriminerande.
            För att nå detta krävs en bred ansats på många områden.
          </p>
          <p xml:id="i-LGwCJBkStAxpNnvK9wgcs9">
            Sammantaget utgör EU:s biståndspolitik en stor möjlighet för
            Europas medlemsländer att gemensamt på ett kraftfullt och konstruktivt
            sätt främja en mer rättvis och demokratisk värld och därmed spegla
            EU:s grundläggande värderingar i en värld som riskerar att polariseras.
          </p>
          <head type="h3" xml:id="i-9KKXJVVpW5Q1ktowPTjCzf">
            Mänskliga rättigheter
          </head>
          <p xml:id="i-XFEsYzxzCeuDR43qvRvm3D">
            EU är en kraft för att främja demokrati och mänskliga rättigheter
            i världen. EU måste också vara en förebild genom att medlemsländerna
            lever upp till höga krav. Det är viktigt att EU kan agera om medlemsländer
            bryter mot unionens grundläggande principer gällande mänskliga
            rättigheter, exempelvis i fråga om diskriminering av utsatta grupper
            som romer.
          </p>
          <head type="h2" xml:id="i-Qq8mEYZ1LTHZR7wxeLs1ho">
            Äktenskap och registrerat partnerskap
          </head>
          <p xml:id="i-FRHMbZBiLfXqohfknSjfm1">
            I mars 2011 presenterade kommissionen två förslag till förordningar
            på familjerättens område. Det handlar om förslag till förordning
            om makars förmögenhetsförhållanden samt förslag till förordning
            om förmögenhetsrättsliga verkningar av registrerade partnerskap.
            Förslagen innehåller regler om behörighet, tillämplig lag samt
            erkännande och verkställighet i frågor om makars respektive registrerade
            partners förmögenhetsförhållanden. I praktiken rör det främst
            frågor om bodelning och andra slags ekonomiska uppgörelser mellan
            makar eller partners i samband med laglig separation eller dödsfall.
            Regleringen omfattar även den löpande förvaltningen av makars
            respektive registrerade partners egendom, så som t.ex. bodelning
            under bestående äktenskap eller partnerskap. Förslagen syftar
            till att skapa rättslig klarhet för internationella par och förenkla
            hanteringen av främst bodelningsärenden oavsett var i Europa egendomen
            finns. Vi delar regeringens bedömning av att det finns ett stort
            praktiskt behov av gemensamma internationellt privaträttsliga
            regler i fråga om de förmögenhetsrättsliga verkningarna av äktenskap
            respektive registrerade partnerskap. Sådana regler kan för enskilda
            unionsmedborgare vara ytterst viktiga och av stor nytta. Vi ser
            de här reglerna som ett första steg mot att inom unionen erkänna
            samtliga registrerade partnerskap och äktenskap. Framför allt
            samkönade par får, genom att deras civilstånd inte erkänns av
            många medlemsstater, sin rätt till fri rörlighet kraftigt inskränkt.
            Ska unionen på allvar leva upp till sina mål om fri rörlighet
            måste samkönade pars rätt på detta område kraftigt förstärkas.
          </p>
          <head type="h2" xml:id="i-UmLaduaGQpFoZTzQQ3bzRb">
            Skatt på finansiella transaktioner
          </head>
          <p xml:id="i-Ay4jFCXCS5mmfeQ8fvBVBM">
            I slutet av september 2011 redovisade EU-kommissionen sitt förslag
            till direktiv om ett gemensamt system för en skatt på finansiella
            transaktioner (financial transaction tax, FTT). I mitten av februari
            2012 krävde nio finansministrar, med Frankrike och Tyskland i
            spetsen och mestadels från rena högerregeringar, att arbetet med
            skatten skulle påskyndas. Kommissionen presenterade den 25 oktober
            2012 ett förslag till beslut om bemyndigande att inleda ett fördjupat
            samarbete på området för skatt på finansiella transaktioner.
          </p>
          <p xml:id="i-FuBJcVwNg1EZJr5y6nkSdk">
            Kommissionen föreslår i sitt direktiv den 14 februari 2013 en
            skatt på finansiella transaktioner inom ramen för ett fördjupat
            samarbete i enlighet med det bemyndigande som Ekofinrådet beslutade
            om den 22 januari 2013. Samarbetet omfattar elva medlemsstater
            (Belgien, Estland, Frankrike, Grekland, Italien, Portugal, Slovakien,
            Slovenien, Spanien, Tyskland och Österrike). Förslaget syftar
            enligt kommissionen till att inom området för det fördjupade samarbetet
            harmonisera lagstiftningen om indirekt skatt på finansiella transaktioner,
            att se till att finansinstituten bidrar till att täcka kostnaderna
            för den aktuella krisen och att avskräcka från transaktioner som
            inte förbättrar finansmarknadernas effektivitet.
          </p>
          <p xml:id="i-YS71as54au6f7YmpTG2SsZ">
            Den 14 februari 2013 presenterade kommissionen ett förslag till
            rådets direktiv om genomförande av det fördjupade samarbetet på
            området. Under året har förhandlingar om direktivförslaget pågått
            i rådsarbetsgruppen för skattefrågor. Sverige har deltagit men
            utan rösträtt.
          </p>
          <p xml:id="i-SBhqkuS1yxGtJ37GvFQZwc">
            Socialdemokraterna anser att någon form av beskattning av finanssektorn
            som dels bidrar till välfärdens finansiering, dels förbättrar
            finansmarknadernas funktionssätt bör prövas. Tänkbara alternativ
            är en finansiell aktivitetsskatt eller en finansiell transaktionsskatt.
          </p>
          <p xml:id="i-HJLq6VgnJW3cMv7KkABJ9n">
            Vi kan tänka oss att pröva en finansiell transaktionsskatt om
            den grundas på internationella överenskommelser där de huvudsakliga
            finansmarknaderna ingår. Oavsett utformningen av en sådan skatt
            ska intäkterna ovillkorligen gå till respektive medlemsstat.
          </p>
          <p xml:id="i-8Bjep8s7wgW4ixR1J3RsPp">
            Det nu aktuella initiativet från EU-kommissionen om ett fördjupat
            samarbete mellan elva medlemsstater om en finansiell transaktionsskatt
            lever inte upp till de målsättningar vi ställer, och Sverige ska
            därför inte delta i det fördjupade samarbetet. Regeringen förutsätter
            att icke deltagande medlemsstaters intressen beaktas i den fortsatta
            behandlingen av skatteförslaget efter att bemyndigandet om ett
            fördjupat samarbete godkänts.
          </p>
          <p xml:id="i-2BGbXFC1XMMw5hDWKhFmHC">
            Vi socialdemokrater kan konstatera att regeringen tyvärr godkände
            en fördjupad samverkan innan alla fakta kring utformningen av
            skatten på finansiella transaktioner fanns på plats och alla implikationer
            för svensk del var kända och analyserade. Vi menar att regeringen
            och de borgerliga partierna har varit alltför tillmötesgående
            i detta och har ansvaret för eventuella framtida problem för Sverige
            som utgår från beslutet.
          </p>
          <p xml:id="i-Xx8txwU35CmZ1GmXaKpBbQ">
            Regeringen har därmed också ansvaret för att i det fortsatta
            förhandlingsarbetet förvissa sig om att svenska företags valutasäkring
            och svenska företagsfinansieringar inte omfattas av skatten.
          </p>
          <p xml:id="i-VWdkxM3dXfUh5GNiVBwdBH">
            Om skatten på finansiella transaktioner får negativ effekt på
            Sveriges skattebaser anser vi att regeringen ska kräva ytterligare
            en rabatt på medlemsavgiften som motsvarar de ökade kostnader
            Sverige drabbas av.
          </p>
          <p xml:id="i-VqNWPnS6sAScxGujhEx7we">
            Vi socialdemokrater accepterar under inga villkor att skatt på
            finansiella transaktioner helt eller delvis blir egna medel för
            EU. Regeringen måste också se till att få garantier om att Sverige
            inte missgynnas vare sig som en direkt följd av skatten eller
            genom att EU-medel framöver tilldelas generösare till de medlemsstater
            som ingår i det fördjupade samarbetet.
          </p>
          <head type="h2" xml:id="i-PhuZD6kKVb4awXh4S1iYBW">
            Föreningsmomsen
          </head>
          <p xml:id="i-HeKWkHJnYLESWbcy3LKDLh">
            Vi menar att den mervärdesskattebefrielse som gäller för ideella
            föreningar i Sverige och vissa andra medlemsstater, som Finland,
            måste få bestå. Det finns inget svenskt intresse av att öka föreningslivets
            och den ideella sektorns beskattning. Våra föreningar, religiösa
            samfund och folkrörelser bedriver oerhört samhällsnyttiga verksamheter,
            och kommissionens krav på momsbeläggning hotar det ideella engagemanget.
            Precis som vi talar om behovet av regelförenklingar för företagen
            så behövs få och enkla regler för föreningar.
          </p>
          <p xml:id="i-UVkKTz96fBvbRnuRFw5U4d">
            Vi vill med detta än en gång lyfta fram den viktiga funktion
            som många ideella föreningar fyller i det svenska samhällslivet.
            Vi vill därför också poängtera vikten av att dessa föreningar,
            om momsbefrielsen inte kan bestå, kompenseras för de ökade belastningar
            som de kan komma att drabbas av om verksamhet som i dag är skattebefriad
            inte längre kan vara det.
          </p>
          <head type="h2" xml:id="i-5EWpFkLnuPxeBTyfKc2LRT">
            Bejaka digitaliseringen
          </head>
          <p xml:id="i-7UmyTY4HMd4rXPERT8i74G">
            Mervärdesskattelagstiftningen styrs av EU-direktivet. Medlemsstaterna
            tillåts ha nedsatta momssatser på vissa varor, t.ex. på tidningar,
            tidskrifter och böcker. De flesta EU-stater, inklusive Sverige,
            utnyttjar den möjligheten för att uppmuntra läsande. Däremot måste
            tjänster beskattas enligt den generella momssatsen, som i Sverige
            är 25 procent.
          </p>
          <p xml:id="i-KZLnBzhUCxga7ztSXe2ZoQ">
            Allt fler följer nyheter och läser böcker digitalt. Som regelverket
            ser ut nu innebär övergången från papper till skärm att momsen
            på tidningar, tidskrifter och böcker fyrdubblas, från 6 till 25
            procent i Sverige. Så förvandlas modernitet och den digitala möjligheten
            till ett problem – för tidnings- och förlagsbranschen, och i förlängningen
            för journalistiken och den fria debatten.
          </p>
          <p xml:id="i-9NrvanQRAsqjdtNieAxeph">
            Frankrike och Luxemburg som sänkt den digitala momsen har stämts
            för detta i EU-domstolen. Regeringen och Sveriges kommissionär
            bör inom EU ändå driva frågan vidare. EU-parlamentet är positivt
            och Sverige måste slå vakt om sin digitala agenda som har ambitionen
            att Sverige ska bli bäst i världen på att använda digitaliseringens
            möjligheter.
          </p>
          <head type="h2" xml:id="i-9PxrCueXN5eXkBmrLjyhpd">
            Sparandedirektivet, uppförandekoder och antibedrägeriavtal
          </head>
          <p xml:id="i-4WpxLRLeNhNA4TJHHK8evA">
            Ett förbättrat sparandedirektiv som dessutom omfattas av fler
            stater i Europa är viktigt för de nationella skattesystemens legitimitet
            och för att visa att globaliseringen inte öppnar dörrar för skatteundandragande.
            Uppförandekoden för företagsbeskattningen har samma funktion.
          </p>
          <p xml:id="i-6xFXpkHQMwYoXvZtwrLt9u">
            Sparandedirektivet innebär ett automatiskt utbyte av information
            om räntebetalningar mellan medlemsstaterna, vilket möjliggör beskattning
            av dessa räntebetalningar i den medlemsstat där betalningsmottagaren
            har sin skatterättsliga hemvist. För Österrike och Luxemburg tillämpas
            en övergångslösning som innebär att en källskatt tas ut i stället
            för att information lämnas.
          </p>
          <p xml:id="i-28RzPEUy8FCjoGmxvBnee9">
            Direktivet tillämpas fr.o.m. den 1 juli 2005 då även Schweiz,
            Liechtenstein, San Marino, Monaco och Andorra samt kanalöarna,
            Isle of Man och beroende eller associerade territorier i Karibien
            genom särskilda anslutningsavtal började tillämpa bestämmelser
            motsvarande direktivets.
          </p>
          <p xml:id="i-NCibD2qSoLYmCNwyapwuuz">
            Kommissionen lade under 2008 fram en rapport samt ett förslag
            till ändrings­direktiv. Ändringsdirektivet, i form av ett kompromissförslag,
            har behandlats av Ekofinrådet vid flera tillfällen utan att någon
            överenskommelse har träffats även om det i skrivande stund (mars
            2014) lär finnas vissa förutsättningar för en sådan. Vi socialdemokrater
            anser det oerhört väsentligt att vi får ett sparandedirektiv utan
            undantagsklausuler för enskilda stater (som i dag) som omfattar
            samtliga medlemsstater.
          </p>
          <p xml:id="i-WS6c2LyHVELTkMUTn1ziVL">
            Under året har, som skrivelsen rapporterar, ett mandat antagits
            för kommissionen att förhandla med Schweiz, Liechtenstein, Monaco,
            Andorra och San Marino så att även dessa länder ska tillämpa de
            föreslagna ändringarna av direktivet. Beträffande Schweiz uppges
            det vara fråga om att komplettera ett redan befintligt antibedrägeriavtal,
            främst vad avser avtalets tillämpningsområde för direkta skatter
            och informationsutbyte i administrativa skatteärenden i enlighet
            med OECD:s standard. Att kommissionen kan påbörja förhandlingarna
            med relevanta tredjeländer är ett viktigt steg för att komma vidare
            i processen mot ett antagande av ett reviderat sparandedirektiv.
          </p>
          <p xml:id="i-XPxatrGqwznVZGqWpUeXB4">
            Socialdemokraterna delar helt uppfattningen att det är av synnerlig
            vikt att både informationsutbyte i skattefrågor och antibedrägeriavtal
            kommer till stånd med Andorra, Monaco, Schweiz, Liechtenstein
            och San Marino. Förhandlingarna med Liechtenstein och Schweiz
            – Liechtenstein är de facto helt beroende av Schweiz – innehåller
            nyckeln till framgång. Dessa stater bör sättas under ökad press
            genom EU. Genom EES-avtalet åtnjuter de stora ekonomiska fördelar
            av EU, vilket inte är rimligt då de fungerar som centrum för skattefusk,
            penningtvätt m.fl. illegala aktiviteter under skydd av sin banksekretess
            och ovilja till transparens.
          </p>
          <p xml:id="i-4tJ5yWdbdTMaNBaRHSmH6P">
            Vi menar att Sverige bör gå i spetsen för ett fullständigt informationsutbyte
            i skattefrågor och transparens i fråga om vilka beskattningsbara
            tillgångar som finns placerade var.
          </p>
          <p xml:id="i-63f2rLoWTbuqfqpjan5CwQ">
            Informationsutbytet ska ske spontant och inte enbart på anmodan.
            Det är viktigt att regeringen ser till att EU och Europa går före
            i detta. Regeringen måste också inom EU och OECD noga följa hur
            informationsutbytesavtalen fungerar i praktiken samt verka för
            förbättringar av OECD:s standardavtal.
          </p>
          <p xml:id="i-RkWH1aQdt46BpZX35yXpU3">
            Utifrån både skatteuppbördsintressen och etiska utgångspunkter
            är det viktigt att kriminella organisationer, terrorister och
            diktatorer inte ska kunna gömma pengar i europeiska skatteparadis
            med nära förbindelser med Europeiska unionen. Regeringarna i EU:s
            medlemsstater och kommissionen har ett stort ansvar för att driva
            frågan att banksekretessen och skatteundanhållandet i de europeiska
            skatteflyktsparadisen upphör.
          </p>
          <p xml:id="i-CrDW1BKo4Bj6cRRFqgWY9N">
            Sverige måste slutligen inom både EU och OECD verka för en mer
            multilateral ansats i skatteavtalsarbetet för att hjälpa utvecklingsländerna
            att också få del av dolda tillgångar genom spontant informationsutbyte.
          </p>
          <head type="h2" xml:id="i-2kPwBGzj6Y6CcJVeVQf36E">
            Storföretagens skattebetalningar och OECD:s rapport
          </head>
          <p xml:id="i-M2HQ7ibBT3AL2EfVBA8W8P">
            Våren 2012 gjorde SVT en genomgång av hur mycket de 20 största
            koncernerna i Sverige betalade i bolagsskatt. I botten av listan
            finns sju koncerner som var nolltaxerare. Dessa sju betalade ingenting
            eller mycket lite i bolagsskatt 2010 trots att samtliga koncerner
            redovisade vinst till sina aktieägare samma år. Det kan säkert
            finnas olika förklaringar och goda anledningar till att det ser
            ut som SVT beskriver för dessa enskilda koncerner. Det skulle
            t.ex. kunna bero på kvittningsmöjligheter, dvs. att företagen
            har ansamlade gamla förluster som man kvittar mot nya vinster.
            Sverige har generösa regler på det här området – nödvändigt för
            långsiktiga kapitalintensiva verksamheter – men det beror också
            på konstruktioner där man flyttar patenträttigheter och annat
            till särskilda bolag som skattar i skatteparadisen.
          </p>
          <p xml:id="i-RUSSYwSZNvYC2Z4LhDHFVD">
            Runt om i världen och inte minst i Europa tar regeringar initiativ
            för att sätta stopp för skatteflykten.
          </p>
          <p xml:id="i-QzCXVBzbgmP7ZWbEuxLcmn">
            I sin rapport till G20-mötet i februari 2013 (Addressing Base
            Erosion and Profit Shifting – BEPS) betonade OECD att lagstiftningen
            som reglerar transnationella företags aktiviteter inte är ändamålsenlig
            för att skydda nationella skattebaser. Det fanns indikationer
            på att vissa transnationella företag blivit mer aggressiva i sin
            skatteplanering. OECD presenterade en handlingsplan för att komma
            till rätta med BEPS som behandlades vid ett möte med kommittén
            för skattefrågor (Committee on Fiscal Affairs, CFA) i juli 2013.
          </p>
          <p xml:id="i-3ekxcz2ouTvJwUSEbJMR31">
            Handlingsplanen innehöll 15 punkter som olika arbetsgrupper inom
            OECD arbetar med att ta fram förslag på, för att motverka erodering
            av skattebaser och vinstförflyttning. Tillsammans med dessa punkter
            presenterades en ambitiös tidsplan när man förväntas ha förslagen
            på plats. Reformpunkterna kan delas in i fyra huvudgrupper: möta
            utmaningarna från den digitala ekonomin, utforma internationell
            samordning, uppdatera internationella standarder och transparens.
          </p>
          <p xml:id="i-DKoSkSHwF8DWQ2CiGdQzPx">
            Förslagen från OECD är en bra utgångspunkt. Vi socialdemokrater
            vill att Sverige går i täten för nya internationella regelverk
            som sätter stopp för skatteflykten till skatteparadisen. Det är
            viktigt för Sverige, men också för många fattiga länder som nu
            berövas de skatteintäkter de rätteligen borde ha. Sverige måste
            vara en pådrivande kraft inom EU för att säkra skattebasen för
            välfärdsstaterna och för att utvecklingsländerna får de skatteinkomster
            de är berättigade till i den ekonomiska utvecklingen. En del i
            detta är att verka för ett spontant och multilateralt utbyte av
            uppgifter om ekonomiska tillgångar och inkomster baserade på dessa.
          </p>
          <p xml:id="i-X3WZvYJ2Hg4xm84jWRhQ3N">
            OECD:s plan måste i högre grad omfatta den svåra situationen
            i utvecklingsländerna; ett globalt problem måste få en global
            lösning. Risken är, även om ambitionen är god, att man inte kommer
            till rätta med problemen.
          </p>
          <p xml:id="i-25cDVrkVRX4PCPaqjchTKa">
            Sverige har i dag en alltför låg profil i dessa frågor. Vi socialdemokrater
            vill att Sverige är pådrivande och går i täten för nya internationella
            regelverk som sätter stopp för skatteflykten till skatteparadisen.
            Arbetet inom OECD med dessa frågor måste gå vidare. Det är viktigt
            för Sverige och andra välfärdsstater, men också för många fattiga
            länder som nu berövas de skatteintäkter de rätteligen borde ha.
          </p>
          <head type="h2" xml:id="i-E6Tsz7ZzehZQ5S6zmQko1F">
            Land-för-land-rapportering
          </head>
          <p xml:id="i-GdtrcF6EJJ6qvtYqfMBWEE">
            Sverige bör verka för att skatteredovisningen i alla stater och
            statsliknande jurisdiktioner öppnas upp genom ett världsomspännande
            krav på land-för-land-rapportering. Problemet med flera skatteparadis
            är att de inte är regelrätta stater utan självständiga jurisdiktioner
            med andra formella kopplingar till något gammalt kolonialland.
            Företag ska rapportera sina vinster och skatter i varje land där
            de är verksamma så att myndigheterna i alla stater får vetskap
            om hur mycket skatt som företagen är skyldiga att betala. Det
            är den första förutsättningen för att varje stat ska kunna bedöma
            om redovisningen i det egna landet är rimlig. Norge har tagit
            ett sådant beslut, och det är hög tid att Sverige ansluter. Inom
            EU finns det nu beslut om ett sådant krav för gruvindustrin, men
            kravet bör naturligtvis omfatta all internationell företagsamhet.
            OECD:s handlingsplan innebär att företag tvingas redovisa per
            land som de är verksamma i för att det ska vara möjligt att se
            var vinsterna görs och vad multinationella bolag ska betala i
            skatt i ett land. I dag presenterar bolagen endast en sammanslagen
            global redovisning på koncernnivå. Men OECD borde kunna gå längre
            och kräva att dessa uppgifter ska vara tillgängliga för allmänheten
            och inte enbart för medlemsländernas skattemyndigheter. Det är
            viktigt att man inte förbiser utvecklingsländernas betydelse i
            kampen mot skatteflykten – länder där kapitalflykt har stora och
            skadliga effekter för regeringar som redan kämpar med att kunna
            finansiera den offentliga sektorn.
          </p>
          <head type="h2" xml:id="i-4ymCBDLYg9EZYb8CBWyYYW">
            Handels- och investeringsavtalet TTIP mellan USA och EU
          </head>
          <p xml:id="i-MKs59BJ3AFFyrdepu8nd4S">
            Vi vill att EU och USA så snart som möjligt enas om ett nytt
            frihandels- och investeringsavtal för att skapa fler jobb. De
            sociala rättvisefrågorna och miljöfrågorna måste finnas med inom
            ramen för avtalet, och fortsatt höga ambitioner på dessa områden
            får inte hindras. Avtalet ska fastslå att investerares rättigheter
            inte är överordnade demokratiska beslut rörande exempelvis folkhälsa
            samt miljö- och konsumentskydd. Inget land kan i dag stå ensamt.
            När kapital, företag och människor rör sig över gränserna måste
            politiken också göra det. I kampen mot arbetslöshet, ekonomiska
            problem, klimatutmaningar och konflikter blir vi starkare tillsammans
            än var och en för sig.
          </p>
          <head type="h2" xml:id="i-DgtGABKyK63HzmYxZvLn9Q">
            Rättsliga och inrikes frågor
          </head>
          <p xml:id="i-ESXHV1xMuoU4n1NUQQhrob">
            Vi lever i en värld i snabb förändring. Under de senaste decennierna
            har vi både internationellt och nationellt upplevt mycket stora
            politiska, sociala, ekonomiska och teknologiska omvälvningar –
            en del av dem positiva, andra negativa.
          </p>
          <p xml:id="i-sH3ZhgW1m76hEvJ3SpPot">
            Europa och världen i stort präglas i dag av mycket stora sociala
            och ekonomiska klyftor. Europas länder är under stark ekonomisk
            prövning. Massarbetslösheten och nedskärningar av de offentliga
            utgifterna leder till ökad fattigdom, utanförskap och utslagning.
            Det är en utveckling som skapar en grogrund för ökad kriminalitet.
            Bara i vårt närområde lever människor med helt olika ekonomiska
            förutsättningar. Det utnyttjas skamlöst av olika kriminella grupperingar
            som ägnar sig åt människohandel. Hundratusentals kvinnor och barn
            förs till Västeuropa för att utnyttjas som prostituerade i sexindustrin
            under vidriga slavliknande förhållanden. Ytterligare hundratusentals
            människor förs in för att arbeta svart i t.ex. bygg- och restaurangsektorerna,
            till undermålig betalning och under usla bostadsförhållanden.
            Vi vill att EU kraftfullt ska agera för att sätta stopp för alla
            former av människohandel. Vi vill därför förstärka samarbetet
            mellan polis, tull och åklagare i EU.
          </p>
          <p xml:id="i-M37jCEU9LzdFhHADAJNTyp">
            Nyligen skärptes straffet för sexköp i Sverige för att visa allvaret
            i sådana handlingar. Det var en fråga som vi socialdemokrater
            länge drivit. Men det räcker inte att sexköpslagen skärps i Sverige.
            Sexköp sker även av ett stort antal svenskar som befinner sig
            utomlands. Det är inte acceptabelt att kvinnor och män, ofta i
            fattigare länder, ska kunna utnyttjas av svenska sexköpare utan
            att det ska vara olagligt. Vi vill därför ta bort kravet på dubbel
            straffbarhet när det gäller sexköp. Det skulle innebära att svenskar
            som åker utomlands för att köpa sex i länder där detta inte är
            kriminaliserat begår en kriminell handling och kan lagföras i
            Sverige. I Norge har detta gjorts. Det finns ingen anledning till
            att vi i Sverige inte ska kunna göra det också. Vi tror att det
            går att påverka andra länder om vår syn på sexköp. Den svenska
            sexköpslagen blir allt mer accepterad i övriga Europa. I våras
            antog Europaparlamentet ett betänkande där en stor majoritet stod
            bakom en rekommendation för den svenska sexköpslagstiftningen.
            Det är nu därför extra viktigt att den svenska regeringen driver
            på i frågan om sexköpslagen i EU. Det måste tydliggöras att prostitution
            och människohandel har ett starkt samband.
          </p>
          <p xml:id="i-UdDrfisna1MrtcruFTP3a6">
            Globaliseringen är en i grunden positiv utveckling. Den har inneburit
            rivna gränser, ökad handel, ökat resande och större rörlighet
            på arbetsmarknaden. Men öppenheten har även skapat möjligheter
            för kriminella. Organiserad brottslighet utgör ett betydande hot
            mot Europas medborgare. Det har blivit lättare att föra olika
            illegala varor mellan länderna, t.ex. vapen och narkotika. Vapen
            som smugglats till Sverige används numera ofta i kriminella uppgörelser.
            Utvecklingen på it-området har gett nya möjligheter för kriminalitet,
            inte minst när det gäller bedrägerier. Ligor rör sig över gränser
            och mellan länder i syfte att begå brott, t.ex. stölder, inbrott
            och bedrägerier. Detta har påverkat både brottsutvecklingen och
            samhällets möjligheter att förebygga och bekämpa brott.
          </p>
          <p xml:id="i-5npbGt4wubhhvkgZTd5PqY">
            Brott ska bekämpas, liksom brottens orsaker. Med gemensamma krafter
            underlättas kampen mot den gränsöverskridande brottsligheten.
            EU är en viktig aktör för att driva på ett ökat polisiärt samarbete
            mellan Europas länder. De brottsbekämpande myndigheterna måste
            ha tillgång till information och tidiga underrättelser för att
            bekämpa den organiserade brottsligheten för att förebygga och
            förhindra brott, men även för att i efterhand kunna utreda brott.
            Vi tror att det finns en potential för polisen att utveckla sin
            datainformationsinsamling och bearbetning på EU-nivå. Vi ser därför
            även positivt på att ett europeiskt it-brottscenter inrättas vid
            Europol. Tillsammans med EU:s medlemsländer kan vi möta den gränsöverskridande
            organiserade brottsligheten. Detta måste göras genom ett effektivt
            och rättssäkert internationellt regelverk som inte kränker mänskliga
            rättigheter eller den personliga integriteten.
          </p>
          <p xml:id="i-3MBYSUEecJTjmxLBwFGQbq">
            Brott som är relaterade till alkohol och narkotika måste bekämpas
            både nationellt och internationellt. Den organiserade brottsligheten
            lever på att smuggla och distribuera narkotika, dopningspreparat,
            alkohol och tobak. Narkotika är fortfarande den största illegala
            handelsvaran i världen. Precis som för legala varor styrs droghandeln
            av efterfrågan, tillgång och vinstmarginaler. Nya marknader öppnas
            när gamla mättas. Parallellt med världshandeln utvecklas den illegala
            handeln, och nya transitländer utnyttjas där samhällen och statsapparater
            är lätta att korrumpera på alla nivåer. Narkotikakartellerna kompletteras
            med marknadsdrivna nätverk. Ett snabbt växande problem är internethandeln
            som ökar och där syntetiska droger och dopningsmedel säljs tillsammans
            med medicinska läkemedel. Många av dessa droger framställs inom
            EU, men även i Kina och Indien. Vinsterna från droghandeln investeras
            sedan i annan allvarlig brottslighet, som människohandel och prostitution.
            Sverige kan inte självt bekämpa denna typ av kriminalitet med
            internationella kopplingar. Internationellt samarbete är helt
            avgörande för en framgångsrik narkotikapolitik. Vi behöver därför
            samordna våra insatser inom EU och samarbeta med länder utanför.
            Europol är en viktig aktör för att aktivt kunna bekämpa narkotikabrottsligheten
            inom EU. Schengensamarbetet som syftar till att kontrollera EU:s
            yttre gränser måste bli en effektiv barriär mot narkotikasmuggling,
            alkoholsmuggling och annan gränsöverskridande brottslighet. Inom
            ramen för FN måste det internationella samfundet arbeta mot produktion
            och handel av narkotika. Det är särskilt viktigt att vi vidhåller
            vår restriktiva inställning till narkotika i Europasamarbetet
            när starka krafter i många länder verkar för att legalisera olika
            former av narkotika. Det går att påverka EU. Här måste den svenska
            regeringen hålla en stark position i EU-arbetet. Den svenska narkotikapolitiken
            har haft framgång, och missbruket i Sverige är internationellt
            sett lågt. Vi vill införa snabba och gemensamma profilanalyser
            av narkotika för att hindra att nya syntetiska droger får fäste
            i Europa.
          </p>
          <p xml:id="i-QupkNiTQaz9aYoxNTSFnTf">
            Med globaliseringen och den tekniska utvecklingen har förutsättningarna
            förändrats för terrorismen. Informationsteknologin och den ökade
            migrationen skapar strukturer som används av dessa krafter för
            rekrytering, logistik, finansiering, planering och medialisering
            av attentat. Informationsteknologin gör det möjligt för extremister
            att kommunicera och inspireras av varandra. Detta har gjort vårt
            samhälle mer sårbart och utvecklingen mer svårbedömd. Kampen mot
            terrorism är viktig och måste fortsätta att föras i ett brett
            internationellt samarbete. Den kräver samarbete mellan stater
            och internationella organisationer, där FN har en central roll.
            Kampen mot terrorismen måste fortsätta, både internationellt och
            i Sverige. Terrorism föds ur extremism, men också fattigdom och
            hopplöshet utgör rekryteringsgrunder för terrorismen. Grogrunden
            för terrorism är delvis densamma som för många andra former av
            brottslighet. Det har att göra med bristen på känslan av samhörighet
            med det samhälle man lever i. Sverige, EU och det internationella
            samfundet måste arbeta för att bekämpa fattigdom och stärka demokratin
            i världen. Klyftan mellan rika och fattiga länder i världen måste
            minska. Vi måste ständigt förbättra vår förmåga när det gäller
            att förebygga extremism och terrorism. Det kräver att de brottsbekämpande
            myndigheterna får resurser och verktyg för detta. Samtidigt får
            inte kampen mot terrorism leda till att de värden som vi försvarar
            inskränks. Integritetsskydd och medborgerliga fri- och rättigheter
            måste vara vägledande i all EU-lagstiftning, t.ex. skyddet för
            yttrande- och tryckfrihet och e-postintegritet, även inom ramen
            för terroristbekämpningen.
          </p>
          <p xml:id="i-2aqNfSTVjZQNXzNnGxJpte">
            Att den inre rörligheten inom Schengensamarbetet upprätthålls
            är en av de absolut starkaste legitimitetsgrunderna för EU-projektet.
            Den inre rörligheten förutsätter ett starkt yttre gränsskydd.
            Det är viktigt att upprätthålla principen att varje medlemsland
            ska ha ansvar för sin egen gränsbevakning. EU måste i första hand
            se till att det finns mekanismer i medlemsländerna som säkerställer
            att det finns resurser för sådan gränsbevakning. Samtidigt måste
            ländernas gränsskydd vara en uppgift för länderna själva. EU-institutioner
            som Frontex ska inte avgöra hur medlemsstaterna ska fördela sina
            övervakningsresurser. Detta är enligt vår mening en alltför långtgående
            utökning av Frontex befogenheter, och det är inte acceptabelt
            ur subsidiaritetssynpunkt.
          </p>
          <p xml:id="i-TEdT4JvwdEY2FAET2HTLUb">
            Kommissionen har föreslagit att det ska inrättas en europeisk
            åklagarmyndighet. Det innebär att det skulle inrättas en ny överstatlig
            myndighet som får behörighet att verka inom Sverige. Ur vår synvinkel
            är detta förslag alltför långtgående och strider mot subsidiaritetsprincipen.
          </p>
          <p xml:id="i-Ebn8rKZPZykB9BvtKB8pep">
            Trots att samtliga EU-länder skrivit under Europakonventionen
            om mänskliga rättigheter saknar brottsmisstänkta fortfarande de
            mest grundläggande rättigheter. I flera EU-länder måste man själv
            betala för advokat. Det är viktigt att Sverige står upp för mänskliga
            rättigheter och rättssäkerhet och driver denna fråga i EU.
          </p>
          <head type="h2" xml:id="i-2QBTVZ6Cq2KijoRDDWqCnp">
            Jordbruk, livsmedel och fiske
          </head>
          <p xml:id="i-MQ5CLVtvmw6xJSB4f34xYa">
            EU:s nya jordbrukspolitik de närmsta sju åren började gälla 2014
            men med speciella övergångsregler det första året. Vi delar regeringens
            uppfattning i flera principfrågor. Vi menar liksom regeringen
            att jordbrukssubventioner och marknadsinterventioner i EU:s jordbrukspolitik
            bör avskaffas på sikt. Vi anser att den viktigaste principen i
            det arbetet är att jordbruksstöden omdirigeras till det som kallas
            kollektiva nyttigheter i form av klimat- och miljöåtgärder. När
            hela stödets budget minskar bör landsbygdsprogrammets andel av
            den gemensamma jordbrukspolitiken därför öka. Stöd till jordbruket
            kan endast rättfärdigas om det genererar ett mervärde för samhället
            i stort och riktar stödet till viktiga insatser som marknaden
            inte klarar av.
          </p>
          <p xml:id="i-Af9YYCVuRLTz5jtjMBB7qn">
            Beslutet 2013 innebär som regeringen konstaterar i skrivelsen
            ingen ökad marknadsorientering men dock en minskad budget för
            hela EU. Arbetet med den svenska utformningen av gårdsstödet och
            landsbygdsprogrammet går trögt. Landsbygdsminister Eskil Erlandsson
            lovade i en interpellationsdebatt att det svenska landsbygdsprogrammet
            skulle vara klart i början av året. Men fortfarande i mars har
            beslutet inte kommit.
          </p>
          <p xml:id="i-8HbB7TXmD1dce8MV1w5MfC">
            Vi socialdemokrater har drivit att EU-stöden till landsbygd och
            jordbruk ska styras om till att gälla mer ersättningar för åtgärder
            som gynnar det allmänna, t.ex. miljöåtgärderna i landsbygdsprogrammet,
            snarare än rena inkomststöd. Men regeringen förhandlade i stället
            till sig sänkt stöd till landsbygdsprogrammet (428 miljoner i
            genomsnitt per år jämfört med i dag) och i budgetpropositionen
            föreslog regeringen att landsbygdsprogrammet ska bli kraftigt
            nedbantat jämfört med förra året, trots en ökad egenfinansieringsgrad.
          </p>
          <p xml:id="i-Cz42UHndNST9dx2bowSMmf">
            Vi vill med statliga budgetmedel förstärka landsbygdsprogrammet
            för att klara jobben på landsbygden. Vi har föreslagit 371 miljoner
            mer per år än regeringen, vilket skulle ge landsbygden bättre
            villkor.
          </p>
          <p xml:id="i-JRX7uy4rqs4TQDDDdnesjs">
            Detta gör vi av flera skäl. För det första är arbetstillfällena
            i jordbruket helt avgörande för möjligheten för människor att
            bo och arbeta på landsbygden. När arbetstillfällena minskar där
            tvingas ofta människor överge den livsstil som de valt att leva
            efter.
          </p>
          <p xml:id="i-92jyMKiFjNiyrHaWUe6GHy">
            Den andra anledningen är svenska konsumenters rätt till mat av
            hög kvalitet och säkerhet. Svensk mat har ofta högre kvalitet
            och är producerad efter tuffare miljökrav och djurskyddsregler.
            Men sämre lönsamhet minskar tillgången på svensk mat.
          </p>
          <p xml:id="i-K45Nx3insu6h1XyXy7UyyG">
            Den tredje anledningen är riksdagens miljömål. Regeringen saknar
            åtgärder för att klara 14 av de 16 miljömålen. Landsbygdsprogrammet
            ger ersättningar för åtgärder som stöder flera av våra miljömål.
            Sänkningen av ersättningarna som regeringen genomfört drabbar
            den biologiska mångfalden, ökar övergödningen och gör att värdefulla
            miljöer som hagar och ängar försvinner.
          </p>
          <p xml:id="i-36EUAtDWABMwyutQviwsUU">
            Vi vill ge det nya landsbygdsprogrammet en mer modern och framtidsinriktad
            profil. Vi vill få fram fler innovationer. Investeringsstöd behöver
            ses över så att de leder till mer konkurrenskraftiga företag.
            Vi vill se till att hela näringslivet på landsbygden utvecklas.
            Miljöstöden måste bli mer riktade för att få större effekt, men
            utan att ansökningssystemet blir för byråkratiskt. Landsbygdsprogrammet
            menar vi ska stödja de grundläggande tjänsterna som gör att landsbygden
            kan leva, snarare än den flora av projekt som finns i dag.
          </p>
          <p xml:id="i-A27knsYJmTXTZEwAndhyaS">
            Vi delar regeringens uppfattning att informationskampanjer och
            säljfrämjande åtgärder inte ska finansieras med offentliga medel
            utan främst är en uppgift för marknadens aktörer. Det ligger i
            svenskt intresse att verka för att gemenskapens medel används
            på ett så klokt och effektivt sätt som möjligt.
          </p>
          <p xml:id="i-Y51bEmo7WSLovBfDujaNpT">
            När det gäller EU och skogsfrågor delar vi regeringens övergripande
            ståndpunkter att skogspolitik är nationell kompetens, och i övrigt,
            där kommissionen använder sin initiativrätt, måste subsidiaritetsprincipen
            respekteras. EU:s insatser på skogsområdet bör även fortsättningsvis
            vara begränsade.
          </p>
          <p xml:id="i-WV6gxsmdecZ59hi3b1Rb81">
            I den nya fiskeripolitiken i EU bör försiktighetsansatsen tillämpas,
            ekosystemansatsen gälla och målet vara att fiskeripolitiken ska
            nå maximalt hållbart nyttjande senast 2015.
          </p>
          <p xml:id="i-VxfTrDjKjDnGAZuEa2No2k">
            Den gemensamma fiskeripolitiken bör säkerställa att fiske- och
            vattenbruksverksamheten skapar långsiktigt hållbara miljömässiga
            förhållanden, att fiskeripolitiken följer de mål som finns i unionens
            miljölagstiftning samt att utkastförbudet bör utformas som ett
            generellt förbud med lista på undantag. Vi anser också att en
            ökad regionalisering är rätt väg att gå.
          </p>
          <p xml:id="i-NJowTsV4iZAgzTEfxXHxzR">
            Vi anser liksom regeringen att det är viktigt att fiskeflottornas
            kapacitet överensstämmer med fiskemöjligheterna, men vi delar
            inte regeringens uppfattning att överlåtbara försäljningsbara
            fiskenyttjanderätter (transferable fishing concessions, TFC) är
            rätt lösning. Vi ser med tillfredsställelse på att en majoritet
            av medlemsländerna nu har ställt sig bakom ett frivilligt system.
          </p>
          <p xml:id="i-6DSRWUi9WsTugqPhz2wR8k">
            Regeringen har alltför ofta föreslagit att Sverige ska rösta
            ja till partnerskapsavtal för fiske i tredjeland trots att de
            krav som ett enigt miljö- och jordbruksutskott i riksdagen slagit
            fast (2011/12:MJU7 Utlåtande med anledning av kommissionens meddelande
            om den gemensamma fiskeripolitikens internationella dimension,
            KOM(2011) 424) för att Sverige ska stödja nya avtal inte har varit
            uppfyllda. Men vi noterar nu med tillfredsställelse att regeringen
            numera prövar förslaget till Sveriges ställningstagande efter
            dessa krav, vilket leder till en smidigare hantering av Sveriges
            ställningstagande i EU-nämnden.
          </p>
          <p xml:id="i-XXXjpGYjxDah33MPo3xHEE">
            EU:s beslut om fiskeriförvaltning i Östersjön och i Västerhavet
            ska alltid hålla sig inom ramen för den vetenskapliga rådgivningen
            och de förvaltningsplaner som finns för hotade arter. Det är det
            enda sättet att säkra jobben i fiskerisektorn och i förädlingsindustrin
            samt ge svenska konsumenter möjlighet till bra och kvalitativa
            fiskprodukter i framtiden.
          </p>
          <p xml:id="i-UnwaqpastcBU2dzUW5Nud9">
            Ålen är en art som är starkt hotad. Ålfisket i EU behöver stoppas
            tills beståndet är livskraftigt igen. Vi anser att regeringen
            måste driva detta aktivt om vi över huvud taget ska ha kvar ett
            ålbestånd i Europa.
          </p>
          <p xml:id="i-U7ii6UNUQ8MhPSLuoHADXM">
            Vi är kritiska till att EU ännu inte beslutat om maxtransporttider
            för slaktdjur på åtta timmar. Regeringen bör i alla sammanhang
            den kan uppmärksamma rådet på den resolution som Europaparlamentet
            antagit och som innebär att frågan om en begränsad transporttid
            bör tas upp för ny prövning. Vi menar att denna fråga bör vara
            prioriterad för den svenska regeringen.
          </p>
          <p xml:id="i-X78ceBbFyNnc4aJcDWrHhs">
            Regeringen bör arbeta för en minskad antibiotikaanvändning inom
            djuruppfödningen i EU eftersom den bidrar till problemen med resistenta
            bakterier som också påverkar människors hälsa. Vi vill se bättre,
            jämförbar statistik över hur mycket antibiotika som används i
            djuruppfödning. Det är ett första steg för att sedan kunna slå
            fast minskningsmål för användningen av antibiotika inom EU.
          </p>
          <p xml:id="i-V8WLefFmLphcTX2bh4SRSi">
            Den senaste tidens uppmärksammade bedrägerifall stärker behovet
            av nya krav på ursprungsmärkning av kött. När EU nyligen beslutade
            om obligatorisk ursprungsmärkning av färska köttvaror sköts frågan
            om ursprungsmärkning på övriga sammansatta köttprodukter framåt.
            Vi menar att det borde vara prioriterat för regeringen att driva
            denna fråga vidare.
          </p>
          <p xml:id="i-14eFpvdD8KjgA4mS45X5Hu">
            Att minska kassationen av livsmedel är en viktig fråga i EU.
            Vi vill se över bäst-före-märkningen och hitta ett nytt sätt att
            benämna hållbarheten. För vi menar att systemet är för stelt och
            att det inte tar hänsyn till förhållanden som påverkar hållbarheten.
            En möjlighet skulle vara att gå över till en märkning minst hållbar
            till. Den svenska regeringen bör agera för att få till en översyn
            i EU.
          </p>
          <head type="h2" xml:id="i-L9xfcDvXtD7yzF7KSMBBbx">
            Miljö
          </head>
          <p xml:id="i-Ek1T4RicQBBbSbC6gSRpDv">
            Vi välkomnar EU:s sjunde miljöhandlingsprogram. Förslaget bygger
            på de nio planetära gränser som en grupp forskare, ledda av professor
            Johan Rockström vid Stockholms universitet, introducerat.
          </p>
          <p xml:id="i-8EyYcdoLXcJAunQNLpttjd">
            Vi vill att EU ska vara en union för hållbar tillväxt och full
            sysselsättning. Ett väl fungerande EU bidrar till ett starkt och
            tryggt Sverige. Klimat- och miljöarbetet inom EU är ett av de
            bästa exemplen på hur vi gemensamt kan möta hot som inget land
            kan klara ensamt. Vi socialdemokrater vill att Sverige ska vara
            ett land som är med och driver EU:s aktiva klimatpolitik – inte
            bromsar den.
          </p>
          <p xml:id="i-JDvAF1RaJAseYzZcLHHBTQ">
            De internationella klimatförhandlingarna har hittills gett ett
            helt otillräckligt resultat för att skydda människor och inte
            heller kunnat garantera att utsläppen minskar, varken så som vetenskapen
            och vår planet kräver eller som länderna tidigare utlovat. I stället
            riskerar det att låsa utsläppen på höga nivåer under många år
            framåt.
          </p>
          <p xml:id="i-JrwZS5c2EHo5zyBSYinWeM">
            Kyotoprotokollets alla överskott av utsläppskrediter måste annulleras.
            Sverige bör annullera sina krediter omgående för att säkerställa
            att alla ansträngningar som gjorts i Sverige sedan 1990 inte blir
            förgäves eftersom utsläppen i stället sker någon annanstans.
          </p>
          <p xml:id="i-H7CJbCGDMtsrdQaf5cjBu4">
            Efter tidigare misslyckanden borde det vara värt för EU att pröva
            en ny strategi i klimatförhandlingarna – en som bygger mer på
            förtroende och respekt. Det handlar om att på hemmaplan på allvar
            sätta fart med investeringar i förnybart, i infrastruktur och
            energieffektivisering. Visa på att en mer progressiv klimatpolitik
            tjänar oss väl, stärker vår konkurrenskraft och bygger broar till
            jobb och välfärd.
          </p>
          <p xml:id="i-UpiQix1YTAevgHHyEo4ha4">
            Vi socialdemokrater anser att regeringen i EU ska driva på för
            en ambitiös europeisk klimatpolitik i det nya paketet för mål
            till 2030. Paketet ska innehålla:
          </p>
          <list style="ul">
            <item xml:id="i-SjXSxt9JKLViMeURu5gFgy">
              Bindande mål att till 2030 ha minskat utsläppen av växthusgaser
              med 50 procent i EU jämfört med 1990. Utsläppsminskningarna ska
              göras i EU, och flexibla mekanismer ska inte få räknas in. De
              säkringar för att undvika koldioxidläckage som nu finns för den
              tunga industrin ska fortsätta även efter 2020 eller tills ett
              globalt handelssystem införs.
            </item>
            <item xml:id="i-K1Q3nP4v7iv1sUQZmVoq2B">
              Bindande mål att det förnybara ska utgöra 40 procent till 2030.
            </item>
            <item xml:id="i-5UHhN6wK7q6rVNdxMG1CmW">
              Bindande mål om ökad energieffektivisering till 2030. Rådet måste
              uppdra till kommissionen att ta fram ett färdigt förslag. Vi noterar
              att EU-parlamentet har tagit ställning för ett mål på 40 procents
              energieffektivisering.
            </item>
          </list>
          <p xml:id="i-9TpS72eSinSxtEGrpMkJX1">
            Regeringens position innebär att den i stort sett stöder kommissionens
            förslag. Regeringen vill dock ha ett klimatmål på minus 50 procent
            där 10 procents köp av utsläppsminskningar i andra länder ingår.
            Om detta ska ske både inom och utanför utsläppshandeln framgår
            inte. Att EU ska köpa utsläppsminskningar i andra länder för motsvarande
            10 procent menar vi är helt orealistiskt eftersom andra länder
            också kommer att få klimatkrav på sig och vill kunna tillgodoräkna
            sig utsläppsminskningarna i det egna landet i stället för att
            sälja till andra länder. Under den tid som mekanismen för ren
            utveckling (Clean Development Mechanism, CDM) och det gemensamma
            genomförandet (Joint Implementation, JI) har funnits har inte
            motsvarande mängd utsläppsreduktionsenheter producerats globalt
            för att klara att kompensera 10 procent av EU:s utsläpp (jämfört
            med 1990).
          </p>
          <p xml:id="i-BWmiGGUxtp953fmnEo7QPs">
            Regeringen har ställt sig bakom kommissionens förslag att inte
            anta några bindande mål för förnybar energi och energieffektivisering.
            Detta trots att kommissionen själv visat att sådana mål ger fler
            jobb i EU och lägre elpris, att de driver på omställningen och
            att de gör Europa mer oberoende av importerad fossil energi.
          </p>
          <p xml:id="i-esVwMrvKbkBK4xtFCsDur">
            Vi menar att regeringen har agerat alltför passivt, inte drivit
            på kommissionen under processen utan suttit tysta. Andra länder,
            som Tyskland, Danmark och England, har aktivt försökt påverka.
          </p>
          <p xml:id="i-Nd9gMqDW5GWAYyLKLR8CYn">
            Vi vill att FN:s miljöprogram Unep stärks och utvecklas till
            ett centralt miljöorgan inom FN som bör prioritera arbetet som
            görs inom ramen för FN:s vetenskapliga klimatpanel, IPCC. Detta
            bör Sverige arbeta för inom EU.
          </p>
          <p xml:id="i-GpyfHQQtrzBWUFz6L9D72A">
            Vi anser att Sverige ska vara pådrivande för att skapa nya internationella
            finansieringskällor för klimatomställningsåtgärder i utvecklingsländer.
            En av de internationella klimatförhandlingarnas få framgångar
            är upprättandet av den gröna klimatfonden (Green Climate Fund)
            vars syfte är att finansiera klimatåtgärder i utvecklingsländerna.
          </p>
          <p xml:id="i-LqgYCgf9gnKdbyTNgtY5Ts">
            Vi menar att Sverige ska vara drivande för att Europa ska stå
            för en generös andel av fonden. Intäkterna från EU:s utsläppshandel
            bör bidra till finansieringen. Det är också viktigt att EU snabbt
            klarlägger för omvärlden vilken den europeiska insatsen i fonden
            ska bli.
          </p>
          <p xml:id="i-GFEgwzpjfptgQNEAjjUffD">
            Kemikaliespridningen är ett av de stora miljöhoten i världen
            just nu. Vi menar att FN behöver tillsätta en forskarpanel så
            som redan gjorts för klimat och som planeras för biologisk mångfald.
            Regeringen bör verka för att EU driver denna fråga.
          </p>
          <p xml:id="i-NG7BruKaEccDvD65T5GMg6">
            Sverige ska driva ett mer aktivt arbete för att skärpa och stärka
            EU:s kemikalielagstiftning, Reach. Fler ämnen med farliga egenskaper
            ska föras upp på EU:s lista över särskilt farliga ämnen (kandidatlistan),
            tillstånd ska krävas för fler ämnen och kontrollen av att reglerna
            följs ska utvecklas. Substitutionsprincipen och försiktighetsprincipen
            bör skärpas och lågvolymämnen inkluderas i Reach.
          </p>
          <p xml:id="i-8SrqE5EZsH3LtzbFjyx9bA">
            Även nanopartiklar bör djupare granskas för att se om de uppfyller
            kraven för att införas på kandidatlistan.
          </p>
          <p xml:id="i-4ur4XxbBdmtx76kmBaspWC">
            Även definitionerna hormonstörande och kraftigt allergiframkallande
            borde leda till att ett ämne förs upp på kandidatlistan. De hormonstörande
            ämnena bör klassas med större försiktighet än tidigare. För många
            av de hormonstörande ämnena räcker det inte med tuffa gränsvärden
            eftersom de får allvarliga effekter eller kombinationseffekter
            i små halter. I dessa fall är ett totalt förbud enda alternativet;
            vi menar t.ex. att ett totalt förbud för bisfenol A bör införas
            i EU.
          </p>
          <p xml:id="i-BAiCSv4swoeMnpf7uGj9jA">
            EU bör också inleda ett arbete med att förhindra att farliga
            ämnen finns i textilier.
          </p>
          <p xml:id="i-6kQNoY6SJhWRui1rEBoD5y">
            Användningen av bekämpningsmedlet parakvat bör stoppas internationellt.
            Sverige bör inom EU verka för detta. Vi vill påminna regeringen
            om riksdagens tillkännagivande i frågan (miljö- och jordbruksutskottets
            betänkande 2010/11:MJU15).
          </p>
          <p xml:id="i-XY1TqvU3Rt9AHMvyBPM8E4">
            Mängden tungmetaller måste minska i naturen, och för det krävs
            att färre tungmetaller används i industriproduktionen. Särskilt
            föremål som riskerar att hamna i naturen bör vara rena från tungmetaller.
            Vi menar att regeringen på detta område behöver ta initiativ i
            EU för att skärpa den gemensamma lagstiftningen för att fasa ut
            tungmetaller.
          </p>
          <p xml:id="i-QduAAinPm4CpT5j7fyNn94">
            Utsläppen från sjöfarten är den enskilt största källan till försurning
            i Sverige. Tydliga åtgärder behövs för att minska koldioxidutsläppen
            och utsläpp av svavel, kvävedioxider och partiklar från sjöfarten.
            EU har nyligen beslutat om implementering av IMO:s konvention
            om förebyggande av föroreningar från fartyg (Marpol), det s.k.
            svaveldirektivet. Genom Marpolkonventionens införande beräknas
            nedfallet av svaveldioxid från sjöfarten minska i Sverige med
            85 procent (SMHI [2011]: Halter och deposition av luftföroreningar,
            Meteorologi nr 147).
          </p>
          <p xml:id="i-CRxk9CbPp5cr7SmSf1Bx1t">
            Vi socialdemokrater tror att det går att hitta en långsiktig
            lösning på frågan där både basindustrins konkurrensvillkor och
            miljökraven går att förena. Sjöfarten måste fortsätta att minska
            sina svavelutsläpp precis som andra branscher, och samma tuffa
            krav måste ställas på samtliga fartyg.
          </p>
          <p xml:id="i-Rum1wcJY4yK12spXaGBaJQ">
            Vi är därför kritiska till den insats som svenska regeringen
            gjorde i framtagandet av svaveldirektivet eftersom en del av EU
            fick lägre krav, vilket drabbar den gemensamma marknaden.
          </p>
          <p xml:id="i-5ex98LDCVaGt3oGsCtJrJo">
            Det är nu av stor vikt att EU, ensamt eller tillsammans med IMO,
            tar initiativ till ett globalt system med handel med utsläppsrätter
            för sjöfarten. Utsläppshandeln kan bli ett viktigt verktyg i arbetet
            med att minska sjöfartens klimatpåverkan.
          </p>
          <p xml:id="i-ThUT2YESyczugXMtdXPPcE">
            FN:s luftvårdskonvention, det s.k. Göteborgsprotokollet, innebär
            en minskning av svaveldioxidutsläppen i Sverige med 22 procent
            till 2020 jämfört med 2005. Inom EU kommer ett nytt takdirektiv
            med utsläppskrav på både svaveldioxid och kvävedioxid att vara
            klart inom kort. Sverige bör här vara drivande för tuffa mål.
          </p>
          <p xml:id="i-WyE9tpwARk26twvirecF6X">
            Naturvårdsverket menar att för att få till stånd ytterligare
            utsläppsbegränsningar i EU krävs ett strategiskt aktivt arbete.
            Vi anser att regeringen ska ta fram en plan för en sådan aktiv
            strategi. Naturvårdsverket arbetar med ett underlag till en sådan
            strategi.
          </p>
          <p xml:id="i-NTTpysSatGE82poyXHVtpF">
            Sverige bör inom EU arbeta för en internationell konvention eller
            motsvarande om hållbar havsförvaltning för att få ett slut på
            dagens ohållbara plundring av havets resurser.
          </p>
          <p xml:id="i-YLvqGC4cVFGshC7dsVAcdN">
            Det marina skräpet är ett stort miljöproblem. Regeringen bör
            arbeta fram ett program för rena kuster inom ramen för EU. Fiskare
            bör, så som skett inom projektet Save the North Sea, kunna lämna
            det avfall de fått i sina fiskeredskap avgiftsfritt i hamn. Ett
            sådant system kan uppmuntra fiskebåtar att forsla skräpet till
            hamn i stället för att låta det gå tillbaka i havet. Vi måste
            börja se problemet med marint skräp som en gemensam EU-angelägenhet
            eftersom skräpet genereras i ett land men drabbar ett annat. Alternativ
            kommer från internationell sjöfart.
          </p>
          <p xml:id="i-LHSLEvQ6mrj1ZQsbspnuog">
            I samband med partsmötet inom konventionen om biologisk mångfald
            hösten 2010 togs viktiga steg mot IPBES (Intergovernmental Platform
            on Biodiversity and Ecosystem Services), ett forskarsamarbete
            inom det området. Ett motsvarande samarbete på området grön ekonomi
            skulle vara av stort värde. Sverige bör vara drivande för dessa
            frågor i EU.
          </p>
          <head type="h2" xml:id="i-WL6fqivzfKCzFEYvkA3sVq">
            En ny politik för fler jobb
          </head>
          <p xml:id="i-Nmd2cKmAP27FdYCP6S1u62">
            Arbetslösheten utgör ett enormt hot i hela Europa. Fler och bättre
            jobb är prioriterade frågor. I hela Europa måste arbetslösheten
            – och särskilt ungdomsarbetslösheten – sänkas rejält.
          </p>
          <p xml:id="i-3iBCd8PiPAppo1Kr3ED5xM">
            För Sverige har vi socialdemokrater ett skarpt mål. Till 2020
            ska antalet personer som arbetar och antalet arbetade timmar öka
            så mycket att Sverige då har lägst arbetslöshet i EU. Det är inte
            rimligt att Sverige, med stabila arbetsmarknadsstrukturer och
            en historia av låg arbetslöshet, ska prestera sämre än något annat
            EU-land. För ungdomar vill vi införa en skarp garanti i Sverige.
            Alla arbetslösa unga ska senast inom 90 dagar erbjudas jobb, lärlingsplats,
            praktik eller utbildning. Ingen ska behöva gå passiv längre än
            så.
          </p>
          <p xml:id="i-LDfWhgP6n5YV21dVw8y4Hf">
            Det finns nog inget som förstör så mycket för individen och samhället
            som hög arbetslöshet. Att ha ett bra jobb är inte bara en ekonomisk
            trygghet, utan också en avgörande faktor för välmående och personlig
            utveckling. När allt fler förlorar jobbet och fastnar utan arbete
            blir effekterna förödande. Hopplöshet, ohälsa och sociala problem
            breder ut sig. Värst är det ofta för unga. Längre perioder av
            arbetslöshet i ung ålder ökar risken för att hamna snett socialt
            och riskerar att bli en hämsko som följer med genom yrkeslivet.
          </p>
          <p xml:id="i-JcMaHCZzWbAuucdabuzrQa">
            Ett samhälle där hög arbetslöshet tillåts bita sig fast blir
            mycket bräckligt. En farlig grogrund skapas för olika former av
            främlingsfientlighet, nationalism och extremism. I slutändan handlar
            insatser mot arbetslösheten därför inte bara om jobben i sig,
            utan även om att försvara demokrati och grundläggande rättigheter.
          </p>
          <p xml:id="i-PZh3qmKJs9MEyvswBVXmg">
            Det är därför en stor framgång att arbetsmarknadsministrarna
            inom EU har kommit överens om en ungdomsgaranti. Stats- och regeringscheferna
            betonade dessutom att garantin ska implementeras snabbt. Reformen
            är ett krav som drivits hårt av socialdemokrater över hela Europa.
            Ungdomsgarantin innebär att varje EU-land ska säkerställa på nationell
            nivå att alla unga som blivit arbetslösa ska få ett högkvalitativt
            erbjudande om jobb, lärlingsplats, praktik eller utbildning inom
            maximalt fyra månader.
          </p>
          <p xml:id="i-Caey3RKtNYgjfn2u6gHZwU">
            Ungdomsgarantin är precis den typ av förändring som krävs för
            att den svenska arbetsmarknadspolitiken för unga ska börja fungera.
            Hittills har regeringens inställning varit den rakt motsatta och
            inte gett ordentligt stöd förrän efter 3–4 månader av arbetslöshet.
          </p>
          <head type="h2" xml:id="i-Ct9jKQLy4UaXMw4yHGSiXQ">
            Sverige måste stå upp för jämställdheten i Europa
          </head>
          <p xml:id="i-SVcNqboSftiwk86fML1H65">
            Europeiska unionens gemensamma mål är att 75 procent av alla
            kvinnor och män i åldersgruppen 20–64 år ska vara sysselsatta
            senast 2020. Om fler ska kunna arbeta måste kvinnor ha samma villkor
            som män på arbetsmarknaden. Om den kvinnliga sysselsättningen
            i euroområdet höjdes till nuvarande manliga nivåer skulle det
            kunna innebära en bnp-ökning på uppemot 11 procent. I Spanien,
            Italien och Grekland skulle det kunna handla om bnp-ökningar på
            upp till 13, 19 respektive 21 procent. Sverige har en potential
            på närmare 3 procent. Regeringens politik har inte flyttat fram
            positionerna på arbetsmarknaden för kvinnor – tvärtom.
          </p>
          <p xml:id="i-9WbHe71sh7gd6342UUCekn">
            Regeringen har kraftigt försämrat anställningsskyddet för visstidsanställda.
            Framför allt drabbar det kvinnor. Visstidsanställningar ger sämre
            löneutveckling, lägre ersättning i sjuk- och arbetslöshetsförsäkringen
            och lägre pension. En visstidsanställd får mindre kompetensutveckling
            och har svårare att planera sin ekonomi och sitt privatliv.
          </p>
          <p xml:id="i-FdGuXabw6smTyVSQfVuyXx">
            Sverige har fått kritik från EU-kommissionen för att inte leva
            upp till de minimikrav för skydd av anställningstryggheten som
            gäller inom EU. I en formell underrättelse kräver EU-kommissionen
            att Sverige ändrar sin lagstiftning för att leva upp till EU-rättens
            krav.
          </p>
          <p xml:id="i-TCQjrhKqqiq26BDX6qB9Vz">
            Efter en tuff politisk kamp presenterade kommissionären Reding
            i november 2012 till slut ett konkret förslag om en lightvariant
            av kvotering. Målet i förslaget är att det underrepresenterade
            könet 2020 ska utgöra minst 40 procent av ledamöterna. För offentliga
            företag ska målet nås redan 2018. När det gäller sanktioner mot
            företag som inte sköter sig är tanken att det ska vara helt upp
            till medlemsländerna själva att avgöra utformningen utifrån relativt
            svaga kriterier.
          </p>
          <p xml:id="i-CFcFw7kumndA543x3ry1Dy">
            Det glastak som drabbar kvinnor i näringslivet och som manifesteras
            av den usla könsfördelningen i bolagsstyrelserna måste bort.
          </p>
          <p xml:id="i-RxT4TDybHEKvZq6yz8VfPy">
            I grunden är det positivt att förslaget lagts fram. Problemet
            är att kryphålen är för stora. Framför allt öppnar de flytande
            formuleringarna om sanktioner upp för de länder som så önskar
            att avstå från att sätta ordentlig press på företagen. Därför
            behöver regelverket vässas till i lagstiftningsprocessen.
          </p>
          <p xml:id="i-V6ZAHFshv5G4Z4RADRRGqh">
            Argumenten för en mer resolut kvoteringslagstiftning inom EU
            är starka. I de största börsnoterade företagen inom EU är 84 procent
            av styrelseledamöterna och 97 procent av styrelseordförandena
            män. I Sverige är motsvarande siffror 74 och 100 procent. Att
            fortsätta att ha det på det sättet är inte rimligt.
          </p>
          <p xml:id="i-XDu8Zxy8HP5pxicnofMELG">
            Att bygga ut barn- och äldreomsorgen, stärka föräldraförsäkringen,
            bekämpa lönediskrimineringen, reducera deltidsarbetet genom att
            göra heltid till norm samt justera skattestrukturer som hindrar
            kvinnor att förvärvsarbeta är bara några av de insatser som måste
            till. Samtidigt behöver det göras betydligt mer för att få in
            fler kvinnor i styrelserum och på höga chefsposter i företagen.
            Jämnare könsfördelning i bolagsstyrelser löser inte hela jämställdheten
            i samhället, men är ett steg som tillsammans med andra flyttar
            fram positionerna i riktning mot ett samhälle där kvinnor har
            halva makten och hela lönen. Det måste även regeringen börja arbeta
            för.
          </p>
          <head type="h2" xml:id="i-RAoUGNUDdnTAKnz75VXYaB">
            Konkurrera med kompetens – inte med låga löner
          </head>
          <p xml:id="i-UnK7WQ7XwXicWkzNaa45QW">
            Fram till 2020 förväntas antalet arbetstillfällen för högutbildade
            öka med 16 miljoner i EU. Samtidigt kommer antalet arbetstillfällen
            för lågutbildade att minska med cirka 12 miljoner. EU:s medlemsländer
            står inför en stor demografisk utmaning med en snabbt åldrande
            befolkning. Allt färre i arbetsför ålder ska försörja allt fler
            äldre.
          </p>
          <p xml:id="i-CKoG7p2Fgwwf4GTqyE4ADx">
            Vare sig det gäller yngre eller äldre, människor i eller utanför
            arbetskraften ska arbetslösheten inte bekämpas med sämre villkor.
            I stället krävs en aktiv arbetsmarknadspolitik och investeringar
            i utbildning och företagande.
          </p>
          <p xml:id="i-VSV17pBWGQaiRSzt1ahD96">
            På en global marknad är det viktigt att lära nytt snabbare än
            konkurrenterna. Människors kompetens är den enskilt viktigaste
            faktorn för att stärka Europas konkurrenskraft när jobben förändras.
          </p>
          <p xml:id="i-9emPLF7Z2fmvA14x96vJUz">
            För att den som har ett arbete ska kunna och våga byta jobb mitt
            i livet behövs satsningar på vuxenutbildning. Socialfonden har
            en viktig roll och bör inte begränsas till de allra fattigaste
            länderna. I stället behövs ett omfattande arbete för ett hållbart
            och uthålligt arbetsliv i hela EU.
          </p>
          <head type="h2" xml:id="i-JWsu4PK9gez966cdQDpi1d">
            Ordning och reda på arbetsmarknaden
          </head>
          <p xml:id="i-EuVbBKgWqujdj8hq4XT3Mb">
            För oss socialdemokrater är det självklart att människor ska
            kunna röra sig fritt inom EU och arbeta var de vill, men den fria
            rörligheten får inte utnyttjas för att pressa ned löner eller
            arbetsvillkor eller hota rätten för arbetsmarknadens parter att
            sluta kollektivavtal om arbets- och anställningsvillkor. Den fria
            rörligheten får heller aldrig användas för att skapa konkurrens
            med löne- och anställningsvillkor. I Sverige ska svenska kollektivavtal
            gälla, och alla arbetstagare ska behandlas lika och ha rätt till
            likvärdiga löner och anställningsvillkor oavsett nationalitet.
            Ett socialt protokoll skulle t.ex. kunna lösa några de problem
            som uppstod genom Lavaldomen.
          </p>
          <p xml:id="i-MBJnYwsyvCZZ85Ngcyogh6">
            Krispolitiken i Europa har ytterligare aktualiserat behovet av
            att stärka skyddet för fackliga rättigheter. Som en konsekvens
            av krisen har EU beslutat att skärpa olika ekonomiska regelverk.
            Vi instämmer i att det behövs en politik som skapar långsiktiga
            förutsättningar för ekonomisk tillväxt, men det kan inte bara
            handla om ekonomiska villkor. För oss är det lika viktigt att
            värna fackliga fri- och rättigheter.
          </p>
          <p xml:id="i-Fy9XRn2tYReKuqcGuQ2NWJ">
            På europeisk nivå behövs en återhämtningsplan och bättre samordnade
            och direkta åtgärder mot den ekonomiska krisen – inte en återgång
            till kasinokapitalismen som föregick krisen. EU:s fördrag måste
            få ett socialt protokoll som rättar till den nuvarande oroande
            obalansen mellan fri rörlighet för tjänster och fackliga rättigheter.
          </p>
          <p xml:id="i-Cat3zozC6qHYWQSzN8T7Qq">
            Det är med oro vi ser hur krisen används för att pressa ned löner
            och arbetsvillkor samtidigt som grundläggande rättigheter inskränks.
            Fackliga rättigheter kan inte hanteras som en lyxvara man unnar
            sig i ekonomiskt goda tider.
          </p>
          <p xml:id="i-8sPBAvwBHz9zPV1keghZ3B">
            Den svenska regeringen måste kräva att EU ska anta ett socialt
            protokoll som gör det tydligt att de grundläggande fackliga rättigheterna
            inte underordnas EU:s ekonomiska friheter. Förhållandet mellan
            EU:s ekonomiska och sociala dimensioner måste ha en annan balans.
          </p>
          <p xml:id="i-JnAhTPwCExJdNgB8cP5iTe">
            Frågan om att inrätta ett socialt protokoll inom EU måste tas
            på allvar och drivas med kraft. I spåren av den ekonomiska krisen
            har det blivit fullständigt uppenbart att EU:s sociala dimension
            är för svag. Ett socialt protokoll handlar om att säkerställa
            EU:s framtida legitimitet och trovärdighet.
          </p>
          <p xml:id="i-ASgH6LAG7NozNiSn4rSAPi">
            Försvagningen av de fackliga rättigheterna – inte bara genom
            krisårens angrepp utan också via fackens försämrade möjligheter
            att agera mot exploatering av utstationerad arbetskraft – leder
            helt fel. Starka fackföreningar som agerar utifrån solida regelverk
            är en stor tillgång för företagen, individens trygghet och hela
            samhället.
          </p>
          <p xml:id="i-AUNAqqDJMtbeEQvuz1spxW">
            Urholkningen av den individuella tryggheten – i Sverige bl.a.
            genom regeringens försvar av att tiotusentals visstidsanställda
            tvingas gå på staplade visstider i mer än fem år – ger ohälsa
            och högre snarare än lägre arbetslöshet. Det oseriösa företagandet
            – där det i allt fler branscher blir vanligt med sådant som vägrade
            kollektivavtal, användande av tvivelaktiga underleverantörer,
            fejkad F-skatt och fusk med körrapportering – gör att seriösa
            aktörer försvinner och att arbetsförhållandena blir orimliga.
            Hela denna utveckling måste nu vändas. Ingen vinner på att de
            osjysta spelreglerna tar över.
          </p>
          <head type="h2" xml:id="i-8Ncdqgn6TZeFcr3s7M3Qv5">
            Rätten till en god arbetsmiljö
          </head>
          <p xml:id="i-PSJK7oDQYgCTSKzBxhWPkx">
            Behovet av fler arbetade timmar aktualiserar diskussionen om
            höjd pensionsålder. Om människor ska sluta arbeta senare krävs
            att arbetskraften hänger med i arbetsmarknadens utveckling. Det
            krävs också att individerna klarar av en höjd förändringstakt
            i det egna arbetet.
          </p>
          <p xml:id="i-9DSCaTSkXYXAr5455CTzPy">
            Alla tankar om höjd pensionsålder faller platt om det inte finns
            en väl utarbetad strategi för hur arbetsmiljön ska förbättras.
          </p>
          <p xml:id="i-EM84VbZjD3u2u9bxTjN7qh">
            De tre fackliga centralorganisationerna LO, TCO och Saco har
            gemensamt protesterat mot att kommissionen fokuserar på när medlemsstaterna
            väljer att ha en bättre skyddsnivå, t.ex. på arbetsmiljöområdet.
            Arbetsmiljödirektiven är minimidirektiv. Att kritisera medlemsstater
            som har högt satta ambitioner innebära att den lägsta tillåtna
            skyddsnivån också blir den högsta.
          </p>
          <p xml:id="i-Ear55K9P2p5tMZtQDDbUGo">
            För oss är det självklart att alla arbetstagare i Europa ska
            ha rätt till en god arbetsmiljö. Därför är det skrämmande att
            kommissionen finner det legitimt att undanta ett stort antal arbetstagare
            från viktiga delar av arbetsmiljöreglerna. Det är särskilt allvarligt
            mot bakgrund av att kommissionen meddelat att den inte kommer
            att lägga fram en ny strategisk plan med hänvisning till den ekonomiska
            krisen. Vi ser det som en degradering av arbetsmiljöfrågorna.
          </p>
          <p xml:id="i-WtxAo6YDk8ugTSnx2sAWbT">
            Därför vill vi socialdemokrater att EU-kommissionen ska ta fram
            en ny arbetsmiljöstrategi.
          </p>
          <head type="h2" xml:id="i-9EyQr7pYdLMGY6pznP3cRM">
            Starka kollektivavtal
          </head>
          <p xml:id="i-SLpekxtrvqjMVF6sPUZefx">
            Rörligheten över gränserna är en viktig drivkraft för ekonomisk
            utveckling, men det krävs också regler för att säkerställa att
            rörligheten inte leder till social dumpning, konkurrens genom
            låga löner.
          </p>
          <p xml:id="i-TU6M5cQh8isp8m8evzWMxY">
            Den svenska kollektivavtalsmodellen bygger på att arbetsmarknadens
            parter tar ansvaret för lönebildningen. Framförhandlade avtal
            bidrar till en fungerande ekonomi, internationell konkurrenskraft,
            höjda reallöner och en rättvis fördelning av lönerna. EU har inte
            rätt att direkt eller indirekt reglera löneförhållandena i Sverige.
            Alla försök från EU-kommissionen att lägga sig i lönebildningen
            ska avvisas.
          </p>
          <p xml:id="i-Hy1XcqbYuk5eg922zwCGT2">
            Alla som arbetar i Sverige ska ha lika lön och lika villkor.
            Ändå kan vi nästan dagligen läsa om exempel på löne- och villkorsdumpning,
            att den fria rörligheten missbrukas av oseriösa företag. Så skapas
            konkurrens genom dåliga villkor, inte kompetens.
          </p>
          <p xml:id="i-T4c7Dp7u6gMuYDA5CED1kW">
            Den svenska regeringen säger sig stå upp för den svenska kollektivavtalsmodellen
            men det är bara läpparnas bekännelse. I samband med den s.k. Lavaldomen
            2007 valde regeringen att genomföra mer långtgående försämringar
            än vad EU-domstolen krävde i lex Laval.
          </p>
          <p xml:id="i-YZmHohhcKxGAUcDcuh6Wvz">
            Lex Laval innehåller en rad allvarliga brister som öppnar upp
            för konkurrens genom dumpning av löner och villkor. Därför måste
            regelverket som omger kollektivavtalen bli starkare. Grunden för
            att de fackliga organisationerna ska kunna teckna kollektivavtal
            är den grundlagsskyddade konflikträtten. Nu har regeringen begränsat
            den rättigheten genom att lex Laval begränsar möjligheten att
            vidta stridsåtgärder mot arbetsgivare som utstationerar arbetskraft
            i Sverige. Efter ett tillkännagivande i riksdagen tillsattes en
            utredning (2012/13:75 [p. A 7]. Detta ser vi som mycket positivt.
          </p>
          <head type="h2" xml:id="i-Dsx47dL7NREXWA1eXWYZxb">
            Närings- och industripolitik
          </head>
          <p xml:id="i-3xwnyGj4i26ZNi8gdq9qvW">
            I den ekonomiska krisens spår ser vi nu en social kris breda
            ut sig och arbetslösheten är skyhög. Nästan sex miljoner unga
            européer saknar ett jobb att gå till. Att få fler människor i
            arbete måste vara vår absolut främsta prioritet. Därför är det
            glädjande att Europeiska rådet nu har två politikområden på sitt
            bord, som båda är viktiga för jobben – industripolitiken och klimatet.
          </p>
          <p xml:id="i-Gaur5bnfwF9AHLGaUV3pqt">
            För oss socialdemokrater är industrin en viktig del av svensk
            närings- och tillväxtpolitik. För såväl Sveriges som EU:s del
            är det avgörande att ha en stark och konkurrenskraftig industriell
            bas. En framtida europeisk industri kommer att möta nya utmaningar
            och därför behöver en ny modern industripolitik utformas. Det
            behövs också en strategisk samverkan för att olika industrigrenar
            ska kunna utvecklas.
          </p>
          <p xml:id="i-6aFux6gkn3eUEM5W4DKPdc">
            De förslag som fördes fram i kommissionens meddelande För en
            europeisk industriell renässans gick i rätt riktning – där fanns
            resonemang kring modernisering genom investeringar i innovation,
            nya teknologier, bättre kompetens samt små och medelstora företag.
            Dessvärre valde den svenska regeringen att inte stödja kommissionens
            mål om att industrins andel av EU:s bnp ska öka till 20 procent.
            Till skillnad från regeringen anser vi att industrijobben, i såväl
            Sverige som EU, inte är praktiskt taget borta – utan tvärtom ryggraden
            i vår konkurrenskraft.
          </p>
          <p xml:id="i-XM4J3Yvh4Yd6Br2U5nnjLz">
            Det är naturligtvis avgörande för svensk industri att vi i EU
            bedriver en politik som kan främja en sådan utveckling. Därför
            är det anmärkningsvärt att den svenska regeringen avvisar kommissionens
            mål för en ökad andel industri, med hänvisning till att industrins
            framväxt skulle ske på bekostnad av tjänstesektorn. Industrin
            är ofta navet för att en omfattande tjänstesektor ska kunna växa
            fram. Därför finns all anledning att stödja initiativ som slår
            vakt om industrins betydelse och dess möjlighet till tillväxt.
            Vi menar att industrin är en förutsättning för att värdekedjor
            ska uppstå inte minst vad gäller en mer högteknologisk export.
            Vi uppmanar därför regeringen att ställa sig bakom målet om att
            industrins andel av EU:s bnp ska öka till 20 procent.
          </p>
          <head type="h2" xml:id="i-6TuPQYBeqgyJzMXcFZB9ab">
            Försvarsindustri
          </head>
          <p xml:id="i-WftVsZ81NR37uVsvcpwTYd">
            Sverige har, som militärt alliansfri stat, en lång tradition
            av en stark nationell försvarsindustri som inte bara har försett
            och förser landet med materiel utan också med kunskap och oberoende
            samt tillgång till viktiga militära och industriella samarbeten.
            Sverige tjänar på att ha en internationellt konkurrenskraftig
            försvarsindustri, såväl ur ett strategiskt säkerhetspolitiskt
            perspektiv som ur ett industripolitiskt perspektiv.
          </p>
          <p xml:id="i-W7TQ2jLMZwHv4sxtWRMaLe">
            Socialdemokraterna anser att Sverige ska ta aktiv del i att stärka
            Europas försvarsindustri genom att uppmuntra och stödja sådan
            svensk medverkan i industriellt samarbete som också gynnar svenskt
            försvar och svensk säkerhet. Vi anser också att Sverige ska delta
            i genomförandet av direktiven om offentlig upphandling och om
            överföringar inom EU. Vi sympatiserar i grunden med en utveckling
            mot en mer konkurrensutsatt marknad på försvarsmaterielområdet.
            Svensk försvarsindustri kan ha mycket att vinna på ett öppet upphandlingsförfarande
            i samtliga medlemsländer. Vi vill emellertid varna för en alltför
            naiv tilltro till marknadskrafterna inom detta område och framhålla
            att svensk försvarsindustri riskerar att drabbas hårt om tillämpningen
            av bestämmelserna skiljer sig åt mellan länderna. Blickar vi ut
            över Europa kan vi konstatera att försvarsmaterielmarknaden ännu
            är i grunden politisk. På många håll är handeln med försvarsmateriel
            till och med en erkänd del av ländernas säkerhets-, försvars-,
            utrikes- och näringspolitik. De stater som inte har någon klar
            vilja med sin försvarsindustri och hur man ska förhålla sig till
            denna utveckling kommer att få se sin industri försvinna och därmed
            vara hänvisade till andra stater även vad gäller den materiel
            som är mest känslig och hemlig. Sverige saknar fortfarande en
            försvarsindustriell strategi och skiljer sig i det avseendet från
            andra stater på motsvarande teknologiska nivå.
          </p>
          <p xml:id="i-4vwAhnumr7vsYAWQBUSRwL">
            Sveriges hållning vad gäller försvarsmaterielsamarbetet inom
            EU och strategin för en gemensam försvarsmarknad måste ta hänsyn
            till kärnfrågan om försvarets behov av inhemsk materielförsörjning
            i ett skarpare läge och den svenska försvarsindustrins överlevnad.
            Utan ett intimt samarbete mellan statsmakten och försvarsmakten
            kommer Sverige långsiktigt att förlora kompetens, arbetstillfällen
            och försvarsförmåga. En tydlig medvetenhet om den inhemska försvarsindustrins
            betydelse för Sverige bör vara vägledande i Sveriges arbete på
            europeisk nivå för att stärka försvarsindustrin i EU.
          </p>
          <p xml:id="i-RFQ9qxJk7FcenT6oukyZgC">
            Försvarsutskottet har vid ett flertal tillfällen uttalat sig
            om vikten av att regeringen säkerställer svenska säkerhetsintressen
            och värnar den svenska försvarsindustrins ställning i Europa.
            I den sjupartiuppgörelse som ingicks i utskottet underströks regeringens
            ansvar för att definiera de nationella säkerhetsintressen som
            kan motivera avsteg från konkurrensupphandling och för att inleda
            ett strategiskt utvecklingsarbete tillsammans med försvarsindustrin
            för att säkerställa utveckling av sådan försvarsmateriel som kan
            kopplas till dessa säkerhetsintressen. I överenskommelsen ingick
            också att regeringen löpande skulle informera riksdagen om arbetet.
            Socialdemokraterna menar att regeringen måste vidta mer aktiva
            och kraftfulla åtgärder för att leva upp till intentionerna i
            uppgörelsen.
          </p>
        </div>
        <div type="motSignatures">
          <list>
            <item xml:id="i-6K2SsC52pSHeASSKj9Dh1u">
              Urban Ahlin (S)
            </item>
            <item xml:id="i-FcDDo6cGb7uDbAT8eSrbUb">
              Carina Hägg (S)
            </item>
            <item xml:id="i-2eyLBhjFeaMGtqUb26tZjx">
              Tommy Waidelich (S)
            </item>
            <item xml:id="i-RveffyNzBgP27jqTw7QYtN">
              Carin Runeson (S)
            </item>
            <item xml:id="i-Rzqj2r1A4yqTVRYvT3bUkR">
              Olle Thorell (S)
            </item>
            <item xml:id="i-N3U8DqybFPDdW4nqm1u2aG">
              Kenneth G Forslund (S)
            </item>
            <item xml:id="i-NRSuz4DGKRqmDGzbkrybuQ">
              Désirée Liljevall (S)
            </item>
          </list>
        </div>
      </div>
    </body>
  </text>
</TEI>
