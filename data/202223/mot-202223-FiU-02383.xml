<?xml version="1.0" encoding="utf-8"?>
<TEI xmlns="http://www.tei-c.org/ns/1.0" xmlns:xi="http://www.w3.org/2001/XInclude" xml:id="mot-202223-FiU-02383">
  <teiHeader>
    <fileDesc>
      <titleStmt>
        <title>med anledning av prop. 2022/23:100 2023 års ekonomiska vårproposition</title>
        <author corresp="i-C2s3YhmmVmNkgvznmmnD4x">av Per Bolund m.fl. (MP)</author>
      </titleStmt>
      <publicationStmt>
        <authority>SWERIK PROJECT</authority>
      </publicationStmt>
      <sourceDesc>
        <bibl>
          <title>Motion 2022/23:2383 av Per Bolund m.fl. (MP)</title>
          <idno type="rdwebb">HA022383</idno>
          <rs type="number">2383</rs>
          <orgName type="comitteeAbbreviation">FiU</orgName>
          <ref type="dokument_url_text">https://data.riksdagen.se/dokument/HA022383/text</ref>
          <ref type="dokument_url_html">https://data.riksdagen.se/dokument/HA022383</ref>
          <ref type="dokumentstatus_url_xml">https://data.riksdagen.se/dokumentstatus/HA022383</ref>
          <ref type="pdf">https://data.riksdagen.se/fil/BA0660D6-2B6C-4443-9260-57EB39C90D25</ref>
          <ref type="docx">https://data.riksdagen.se/fil/32E97B0A-D14A-4582-8156-3F06022E7926</ref>
        </bibl>
      </sourceDesc>
    </fileDesc>
    <profileDesc>
      <particDesc>
        <listPerson>
          <person gender="man">
            <idno>i-C2s3YhmmVmNkgvznmmnD4x</idno>
            <name>Per Bolund</name>
            <state type="partyAffiliation" ref="Q213451">
              <desc>MP</desc>
            </state>
          </person>
          <person gender="woman">
            <idno>i-PjQgLPLrkyDV2oYQfyuWq2</idno>
            <name>Märta Stenevi</name>
            <state type="partyAffiliation" ref="Q213451">
              <desc>MP</desc>
            </state>
          </person>
          <person gender="woman">
            <idno>i-4K631U2FyQthafuME3cNGX</idno>
            <name>Janine Alm Ericson</name>
            <state type="partyAffiliation" ref="Q213451">
              <desc>MP</desc>
            </state>
          </person>
          <person gender="woman">
            <idno>i-XNt7eWTuNMW1Ce4R4bYMT</idno>
            <name>Leila Ali Elmi</name>
            <state type="partyAffiliation" ref="Q213451">
              <desc>MP</desc>
            </state>
          </person>
          <person gender="woman">
            <idno>i-KTmTMYsoqjqixxDSAwcrPb</idno>
            <name>Emma Berginger</name>
            <state type="partyAffiliation" ref="Q213451">
              <desc>MP</desc>
            </state>
          </person>
          <person gender="woman">
            <idno>i-9Hwwz2RnQnrJTjSv8uVmaM</idno>
            <name>Camilla Hansén</name>
            <state type="partyAffiliation" ref="Q213451">
              <desc>MP</desc>
            </state>
          </person>
          <person gender="man">
            <idno>i-6EELQ8G6wLhYTcTKBKGQdF</idno>
            <name>Daniel Helldén</name>
            <state type="partyAffiliation" ref="Q213451">
              <desc>MP</desc>
            </state>
          </person>
          <person gender="woman">
            <idno>i-X9jqcGenibr5tWEbnZgddm</idno>
            <name>Annika Hirvonen</name>
            <state type="partyAffiliation" ref="Q213451">
              <desc>MP</desc>
            </state>
          </person>
          <person gender="woman">
            <idno>i-JDd3G3miMyra3Ja6NFaSon</idno>
            <name>Marielle Lahti</name>
            <state type="partyAffiliation" ref="Q213451">
              <desc>MP</desc>
            </state>
          </person>
          <person gender="woman">
            <idno>i-48Dg2ScegN8mpc2UJq5sE2</idno>
            <name>Rebecka Le Moine</name>
            <state type="partyAffiliation" ref="Q213451">
              <desc>MP</desc>
            </state>
          </person>
          <person gender="woman">
            <idno>i-PAgTpr3nkZRPEoiqjPKQAf</idno>
            <name>Amanda Lind</name>
            <state type="partyAffiliation" ref="Q213451">
              <desc>MP</desc>
            </state>
          </person>
          <person gender="woman">
            <idno>i-9N94VnavhL9irJidF3qceM</idno>
            <name>Katarina Luhr</name>
            <state type="partyAffiliation" ref="Q213451">
              <desc>MP</desc>
            </state>
          </person>
          <person gender="woman">
            <idno>i-FDkKvDMncsBnE8nzn8d1Re</idno>
            <name>Emma Nohrén</name>
            <state type="partyAffiliation" ref="Q213451">
              <desc>MP</desc>
            </state>
          </person>
          <person gender="man">
            <idno>i-9fsFw1TuALNQWZGH3AZGpj</idno>
            <name>Jan Riise</name>
            <state type="partyAffiliation" ref="Q213451">
              <desc>MP</desc>
            </state>
          </person>
          <person gender="man">
            <idno>i-PQe8EhNJDXHurGqmN1U5hD</idno>
            <name>Jacob Risberg</name>
            <state type="partyAffiliation" ref="Q213451">
              <desc>MP</desc>
            </state>
          </person>
          <person gender="man">
            <idno>i-U85daejCqiYzKs66ytTcz</idno>
            <name>Malte Roos</name>
            <state type="partyAffiliation" ref="Q213451">
              <desc>MP</desc>
            </state>
          </person>
          <person gender="woman">
            <idno>i-DAzwuDmrMCAk4CXBrm86y5</idno>
            <name>Elin Söderberg</name>
            <state type="partyAffiliation" ref="Q213451">
              <desc>MP</desc>
            </state>
          </person>
          <person gender="woman">
            <idno>i-XYorBBswJHmzvkzAvCFPDM</idno>
            <name>Ulrika Westerlund</name>
            <state type="partyAffiliation" ref="Q213451">
              <desc>MP</desc>
            </state>
          </person>
        </listPerson>
      </particDesc>
      <correspDesc>
        <correspAction type="status" subtype="closed"/>
        <correspAction xml:id="i-8YBMSVFEFeNFQ4t2JTEEAb" type="basedOn"/>
        <correspContext corresp="i-8YBMSVFEFeNFQ4t2JTEEAb">
          <ref>Proposition 2022/23:100</ref>
        </correspContext>
        <correspAction xml:id="i-T5kXe5msArF1iu2CnwEp5J" type="signed"/>
        <correspContext corresp="i-T5kXe5msArF1iu2CnwEp5J">
          <note type="signatory" corresp="i-C2s3YhmmVmNkgvznmmnD4x"/>
          <note type="signatory" corresp="i-PjQgLPLrkyDV2oYQfyuWq2"/>
          <note type="signatory" corresp="i-4K631U2FyQthafuME3cNGX"/>
          <note type="signatory" corresp="i-XNt7eWTuNMW1Ce4R4bYMT"/>
          <note type="signatory" corresp="i-KTmTMYsoqjqixxDSAwcrPb"/>
          <note type="signatory" corresp="i-9Hwwz2RnQnrJTjSv8uVmaM"/>
          <note type="signatory" corresp="i-6EELQ8G6wLhYTcTKBKGQdF"/>
          <note type="signatory" corresp="i-X9jqcGenibr5tWEbnZgddm"/>
          <note type="signatory" corresp="i-JDd3G3miMyra3Ja6NFaSon"/>
          <note type="signatory" corresp="i-48Dg2ScegN8mpc2UJq5sE2"/>
          <note type="signatory" corresp="i-PAgTpr3nkZRPEoiqjPKQAf"/>
          <note type="signatory" corresp="i-9N94VnavhL9irJidF3qceM"/>
          <note type="signatory" corresp="i-FDkKvDMncsBnE8nzn8d1Re"/>
          <note type="signatory" corresp="i-9fsFw1TuALNQWZGH3AZGpj"/>
          <note type="signatory" corresp="i-PQe8EhNJDXHurGqmN1U5hD"/>
          <note type="signatory" corresp="i-U85daejCqiYzKs66ytTcz"/>
          <note type="signatory" corresp="i-DAzwuDmrMCAk4CXBrm86y5"/>
          <note type="signatory" corresp="i-XYorBBswJHmzvkzAvCFPDM"/>
        </correspContext>
        <correspAction xml:id="i-XbC7Ld9657HcHVZ6owDWqg" type="submitted">
          <date when="2023-04-27"/>
          <time when="18:16:43"/>
        </correspAction>
        <correspAction xml:id="i-3ryHnVXQa1tJthLC6m5qqN" type="reviewed">
          <date when="2023-05-02"/>
          <time when="19:42:39"/>
        </correspAction>
        <correspAction xml:id="i-MkEv7xNRaDKMobKHqMomCa" type="dismissed">
          <date when="2023-05-03"/>
        </correspAction>
        <correspAction xml:id="i-VR3so1bHraao1c6GajV6Qd" type="referred">
          <date when="2023-05-04"/>
        </correspAction>
        <correspAction xml:id="i-LBggL6AG81NvqXHrBfWGgC" type="assigned">
          <date when="2023-06-20"/>
          <time when="16:52:04"/>
        </correspAction>
        <correspContext corresp="i-LBggL6AG81NvqXHrBfWGgC">
          <ref type="assignedTo">Finansutskottet</ref>
        </correspContext>
        <correspAction xml:id="i-ULq1GsZLLZn2ns2nEfAsH7" type="behandlas_i"/>
        <correspContext corresp="i-ULq1GsZLLZn2ns2nEfAsH7">
          <ref type="uppgift">2022/23:FiU20</ref>
          <ref type="ref_dok_id">HA01FiU20</ref>
          <ref type="ref_dok_typ">bet</ref>
          <ref type="ref_dok_rm">2022/23</ref>
          <ref type="ref_dok_bet">FiU20</ref>
          <ref type="ref_dok_titel">Riktlinjer för den ekonomiska politiken</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
      </correspDesc>
      <textClass>
        <catRef scheme="#docType" target="#mot"/>
        <catRef scheme="#motionType" target="#parti"/>
        <catRef scheme="#motionType" target="#följd"/>
      </textClass>
    </profileDesc>
  </teiHeader>
  <text>
    <body>
      <div type="motHeader">
        <div type="motTitle">
          Motion till riksdagen 2022/23:2383 av Per Bolund m.fl. (MP) med
          anledning av prop. 2022/23:100 2023 års ekonomiska vårproposition
        </div>
      </div>
      <div type="motBody">
        <div xml:id="i-JSHSkgMdGqeuCc2weSkBQv" type="TOC">
          <head xml:id="i-8WwV4eETC1hKk9hQS6tTDc">
            Innehållsförteckning
          </head>
          <list>
            <item style="indent-level: 1">
              Förslag till riksdagsbeslut
            </item>
            <item style="indent-level: 1">
              Inledning
            </item>
            <item style="indent-level: 1">
              Tillkommande förslag för 2023
            </item>
            <item style="indent-level: 2">
              Stöd till hushåll och barnfamiljer
            </item>
            <item style="indent-level: 3">
              Slopad matmoms på basvaror
            </item>
            <item style="indent-level: 3">
              Gratis frukost i skolan
            </item>
            <item style="indent-level: 3">
              Det förhöjda bostadsbidraget ska gå till de som behöver det mest
            </item>
            <item style="indent-level: 3">
              Stoppa den orättvisa behandlingen av personer födda 1957
            </item>
            <item style="indent-level: 2">
              Bryt fossilberoendet och stoppa miljöslakten
            </item>
            <item style="indent-level: 3">
              Sverigekortet
            </item>
            <item style="indent-level: 3">
              Elbilsbonus
            </item>
            <item style="indent-level: 3">
              Klimatanpassning
            </item>
            <item style="indent-level: 3">
              Flytta ut trålgränsen och inför ett omställningsstöd till hållbart
              fiske
            </item>
            <item style="indent-level: 3">
              Rädda ålen
            </item>
            <item style="indent-level: 3">
              Avveckla minkfarmarna och inför ett omställningsstöd
            </item>
            <item style="indent-level: 3">
              Stoppa inte omställningen, utan säkra kommunernas ekomål inom
              upphandlingen
            </item>
            <item style="indent-level: 3">
              Säkra biogasen
            </item>
            <item style="indent-level: 2">
              Kultur
            </item>
            <item style="indent-level: 3">
              Produktionsincitament för film
            </item>
            <item style="indent-level: 1">
              Det ekonomiska läget
            </item>
            <item style="indent-level: 2">
              Hög inflation och lågkonjunktur
            </item>
            <item style="indent-level: 3">
              Höga energipriser har bidragit till inflationen
            </item>
            <item style="indent-level: 3">
              Matpriserna har ökat snabbt
            </item>
            <item style="indent-level: 3">
              Extremväder och klimatförändringar bidrar till inflation
            </item>
            <item style="indent-level: 3">
              Inflationen förväntas sjunka framöver
            </item>
            <item style="indent-level: 3">
              Det finns finanspolitiskt utrymme
            </item>
            <item style="indent-level: 3">
              Arbetslösheten väntas stiga
            </item>
            <item style="indent-level: 2">
              Mått på välstånd
            </item>
            <item style="indent-level: 1">
              De finanspolitiska och klimatpolitiska ramverken
            </item>
            <item style="indent-level: 2">
              De offentliga finanserna
            </item>
            <item style="indent-level: 2">
              Det klimatpolitiska ramverket
            </item>
            <item style="indent-level: 2">
              Det finanspolitiska ramverket
            </item>
            <item style="indent-level: 3">
              Det finanspolitiska ramverket måste klimatsäkras
            </item>
            <item style="indent-level: 3">
              100 miljarder om året till investeringar i den gröna omställningen
            </item>
            <item style="indent-level: 1">
              En grön ekonomi
            </item>
            <item style="indent-level: 2">
              En cirkulär ekonomi inom naturens ramar
            </item>
            <item style="indent-level: 3">
              Intensifiera arbetet med att skapa en cirkulär ekonomi
            </item>
            <item style="indent-level: 2">
              Näringsliv och företagande
            </item>
            <item style="indent-level: 3">
              En grön industriell revolution
            </item>
            <item style="indent-level: 3">
              Utbildning och vidareutbildning centralt för klimatomställningen
            </item>
            <item style="indent-level: 3">
              Uppmuntra och stärk företagandet
            </item>
            <item style="indent-level: 3">
              Socialt ansvarsfullt företagande
            </item>
            <item style="indent-level: 3">
              Utökade gröna kreditgarantier
            </item>
            <item style="indent-level: 3">
              Digitalisering som når alla
            </item>
            <item style="indent-level: 3">
              Ett konkurrenskraftigt näringsliv
            </item>
            <item style="indent-level: 2">
              Jordbruk, skogsbruk, vattenbruk och fiske
            </item>
            <item style="indent-level: 3">
              Genomför Miljömålsberedningens förslag för havsmiljön
            </item>
            <item style="indent-level: 3">
              Omställning till naturnära och hyggesfritt skogsbruk
            </item>
            <item style="indent-level: 3">
              Kunskap om naturen och landskapsplanering
            </item>
            <item style="indent-level: 3">
              Myndigheterna måste ha tillräckliga resurser för ersättning till
              skogsägare
            </item>
            <item style="indent-level: 3">
              Totalstopp för industriellt fiske och övergång till hållbara
              fiskemetoder
            </item>
            <item style="indent-level: 3">
              Ett levande lantbruk i hela landet
            </item>
            <item style="indent-level: 3">
              Ökat klimat- och miljöarbete i lantbruket
            </item>
            <item style="indent-level: 3">
              Biologisk mångfald och stärkta miljöåtgärder
            </item>
            <item style="indent-level: 3">
              En långsiktig strategi för hantering av vattenresursen
            </item>
            <item style="indent-level: 3">
              Satsning på PFAS-rening av dricksvatten och andra vattenåtgärder
            </item>
            <item style="indent-level: 2">
              Arbetsmarknad
            </item>
            <item style="indent-level: 3">
              Främja arbetsintegrerande företag
            </item>
            <item style="indent-level: 3">
              Fler jobb till funktionsnedsatta
            </item>
            <item style="indent-level: 2">
              Skatter
            </item>
            <item style="indent-level: 3">
              Ett skattesystem som ställer om Sverige
            </item>
            <item style="indent-level: 3">
              Ett skattesystem för hela Sverige
            </item>
            <item style="indent-level: 3">
              Avskaffa funkisskatten
            </item>
            <item style="indent-level: 3">
              Beredskapsskatt
            </item>
            <item style="indent-level: 3">
              En mer progressiv kapitalbeskattning
            </item>
            <item style="indent-level: 1">
              Klimatet, miljön och naturen
            </item>
            <item style="indent-level: 2">
              Klimat
            </item>
            <item style="indent-level: 3">
              Offentlig konsumtion
            </item>
            <item style="indent-level: 3">
              Sänk utsläppen från svensk konsumtion utomlands
            </item>
            <item style="indent-level: 3">
              Satsa mer på naturbaserade klimatåtgärder
            </item>
            <item style="indent-level: 3">
              Storsatsning för industrins omställning
            </item>
            <item style="indent-level: 3">
              Klimatanpassning
            </item>
            <item style="indent-level: 2">
              Energi
            </item>
            <item style="indent-level: 3">
              Stötta kommunerna i energiomställningen
            </item>
            <item style="indent-level: 3">
              Energieffektivisera Sverige
            </item>
            <item style="indent-level: 3">
              Storsatsa på solenergi
            </item>
            <item style="indent-level: 3">
              Storsatsa på vätgas
            </item>
            <item style="indent-level: 2">
              Transporter
            </item>
            <item style="indent-level: 3">
              Fossilfria transporter i hela landet
            </item>
            <item style="indent-level: 3">
              Lättare att cykla och åka kollektivt
            </item>
            <item style="indent-level: 3">
              Satsa på järnvägen och sjöfarten
            </item>
            <item style="indent-level: 3">
              Flygets utsläpp ska minska
            </item>
            <item style="indent-level: 3">
              Planera samhället hållbart
            </item>
            <item style="indent-level: 2">
              Omfattande satsningar på starka ekosystem
            </item>
            <item style="indent-level: 3">
              Skydd och skötsel av värdefull natur
            </item>
            <item style="indent-level: 3">
              Bryt inte miljöövervakningens långa tidsserier - upprätthåll
              ryggraden i svenskt miljöarbete
            </item>
            <item style="indent-level: 3">
              Vänd krisen i haven
            </item>
            <item style="indent-level: 3">
              Stärk skyddet av dricksvattenresurserna
            </item>
            <item style="indent-level: 3">
              Ett giftfritt samhälle
            </item>
            <item style="indent-level: 3">
              Alla djur har ett egenvärde och ska bemötas med respekt
            </item>
            <item style="indent-level: 1">
              Ett samhälle där alla människor får växa
            </item>
            <item style="indent-level: 2">
              Jämställdhet
            </item>
            <item style="indent-level: 3">
              Fördubbla antalet pappamånader
            </item>
            <item style="indent-level: 3">
              Höj lönerna i kvinnodominerade välfärdsyrken
            </item>
            <item style="indent-level: 3">
              Satsa på kvinnors arbetsmiljö
            </item>
            <item style="indent-level: 3">
              Krafttag mot mäns våld mot kvinnor, våld i nära relationer och
              hedersförtryck
            </item>
            <item style="indent-level: 2">
              Kultur
            </item>
            <item style="indent-level: 2">
              Medier och demokrati
            </item>
            <item style="indent-level: 2">
              Idrott
            </item>
            <item style="indent-level: 2">
              Landsbygderna
            </item>
            <item style="indent-level: 3">
              Ge landsbygderna förutsättningar att bli motorn i klimatomställningen
            </item>
            <item style="indent-level: 3">
              Öka Sveriges och EU:s självförsörjning
            </item>
            <item style="indent-level: 2">
              Lika rätt, antidiskriminering och nationella minoriteter
            </item>
            <item style="indent-level: 3">
              Återbördande av samiska kvarlevor och offergåvor
            </item>
            <item style="indent-level: 3">
              Stärk hbtqi-personers rättigheter
            </item>
            <item style="indent-level: 1">
              En stark och trygg välfärd
            </item>
            <item style="indent-level: 2">
              Folkhälsa och sjukvård
            </item>
            <item style="indent-level: 3">
              Ett permanent lyft för arbetsmiljö och arbetsvillkor i vården
            </item>
            <item style="indent-level: 3">
              Förbättra sjukförsäkringen
            </item>
            <item style="indent-level: 3">
              Inflationssäkra ersättningar
            </item>
            <item style="indent-level: 3">
              Höjd lägstanivå i sjuk- och aktivitetsersättningen
            </item>
            <item style="indent-level: 3">
              Tänderna är en del av kroppen
            </item>
            <item style="indent-level: 3">
              Förbättra villkoren för personer med sällsynta sjukdomar och
              funktionsnedsättning
            </item>
            <item style="indent-level: 3">
              Förstärk förlossningsvården
            </item>
            <item style="indent-level: 3">
              Inför en folkhälsolag
            </item>
            <item style="indent-level: 3">
              Bättre samordning mellan BVC och socialtjänst
            </item>
            <item style="indent-level: 3">
              Utrota barnfattigdomen
            </item>
            <item style="indent-level: 3">
              Förstärk vårdkompetensrådet
            </item>
            <item style="indent-level: 2">
              Skola och utbildning
            </item>
            <item style="indent-level: 3">
              Nej till vinstutdelande aktiebolag i skolan
            </item>
            <item style="indent-level: 3">
              Ett fritt och rättvist skolval
            </item>
            <item style="indent-level: 3">
              En bättre skola för alla
            </item>
            <item style="indent-level: 3">
              Jämlikhetsmiljarder till förskolan
            </item>
            <item style="indent-level: 3">
              Alla barn ska ha rätt till fritids
            </item>
            <item style="indent-level: 3">
              Bättre ekonomi för studenter
            </item>
            <item style="indent-level: 3">
              Livslångt lärande
            </item>
            <item style="indent-level: 3">
              Grönt kompetenslyft
            </item>
            <item style="indent-level: 3">
              Stöd till vuxenutbildning och yrkeshögskolan
            </item>
            <item style="indent-level: 2">
              Bostad
            </item>
            <item style="indent-level: 3">
              Bygg mer bostäder för fler människor
            </item>
            <item style="indent-level: 3">
              Ett tryggt hem
            </item>
            <item style="indent-level: 3">
              Minska klimatpåverkan från byggsektorn
            </item>
            <item style="indent-level: 2">
              Trygghet och rättssäkerhet
            </item>
            <item style="indent-level: 3">
              Rätt polis på rätt plats
            </item>
            <item style="indent-level: 3">
              Insatser för barn i riskzonen för kriminalitet
            </item>
            <item style="indent-level: 3">
              Tidiga insatser för föräldrar
            </item>
            <item style="indent-level: 3">
              Förstärk kommunernas brottsförebyggande ansvar
            </item>
            <item style="indent-level: 3">
              Mer stöd till brottsoffer
            </item>
            <item style="indent-level: 3">
              Slå mot pengarna
            </item>
            <item style="indent-level: 3">
              Ny nationell stödlinje för anhöriga till kriminella
            </item>
            <item style="indent-level: 3">
              Stärk kriminalvården och rehabiliteringen
            </item>
            <item style="indent-level: 2">
              Pension
            </item>
            <item style="indent-level: 3">
              Mer jämställda pensioner
            </item>
            <item style="indent-level: 3">
              Hållbara pensioner
            </item>
            <item style="indent-level: 1">
              En fredlig och rättvis omvärld
            </item>
            <item style="indent-level: 2">
              Fred och säkerhet
            </item>
            <item style="indent-level: 3">
              Säkerhetsutmaningar
            </item>
            <item style="indent-level: 3">
              Det militära försvaret
            </item>
            <item style="indent-level: 3">
              Satsa på det civila försvaret
            </item>
            <item style="indent-level: 3">
              Inför en civiltjänstgöring
            </item>
            <item style="indent-level: 3">
              Beredskap
            </item>
            <item style="indent-level: 3">
              Vapenexport och ISPs granskning
            </item>
            <item style="indent-level: 3">
              Nedrustningsfrågor
            </item>
            <item style="indent-level: 2">
              Global utveckling och rättvisa
            </item>
            <item style="indent-level: 3">
              Mer pengar till det internationella biståndet
            </item>
            <item style="indent-level: 2">
              Migration och integration
            </item>
            <item style="indent-level: 3">
              Höj dagersättningen för asylsökande och rätt till svenskundervisning
            </item>
            <item style="indent-level: 3">
              Ge dem som flytt från Ukraina möjligheter till ett bra liv i
              Sverige
            </item>
            <item style="indent-level: 3">
              Återställ antalet kvotflyktingar
            </item>
            <item style="indent-level: 3">
              Förläng etableringsprogrammet och stärk nyanlända kvinnors etablering
            </item>
          </list>
        </div>
        <div type="motProposal" subtype="förslag">
          <head xml:id="i-MSaysmYb4gGxBDupsDhvsX">
            Förslag till riksdagsbeslut
          </head>
          <list>
            <item xml:id="i-WZGDCYmStWwXGsLMBsgmEK" sortKey="Yrkande 1">
              Riksdagen godkänner de förslag till riktlinjer för den ekonomiska
              politiken och budgetpolitiken som anförs i motionen.
            </item>
          </list>
        </div>
        <div type="motContent">
          <head xml:id="i-WWq2EVpUWPJEf3LeNZfKao" type="h1">
            Inledning
          </head>
          <p xml:id="i-ReUQE5eQ6vzcu3WjnXU7k2">
            Sverige och världen står inför stora utmaningar. Pandemin, Rysslands
            olagliga anfalls­krig mot Ukraina och inte minst den med stormsteg
            annalkande klimatkrisen gör att läget i världen måste målas i
            dystra färger. I spåren följer såväl livsmedelskris som en ekonomisk
            kris som drabbar hushållen med de minsta marginalerna hårt.
          </p>
          <p xml:id="i-BXyRK9GKfr6LAAHjugpNR4">
            Regeringens ekonomiska politik är ett svek mot hushållen, välfärden
            och klimatet. Larmen från IPCC och Klimatpolitiska rådet har varit
            högljudda men mötts av ingenting. Lika lite som regeringen har
            gjort för att minska utsläppen har den gjort för att bevara natur
            och djur – såväl på land som i haven.
          </p>
          <p xml:id="i-LPifj4G6dCMy5HdSStREq5">
            I höstas lade Miljöpartiet fram en budgetmotion som svarade upp
            mot de kriser och utmaningar vi nu har framför oss. Det är förslag
            vi ser som helt nödvändiga för att hjälpa hushållen och klara
            välfärden och omställningen, och vi står fast vid att de borde
            genomföras. Det är med den bakgrunden vi lägger fram denna ändringsbudget,
            men också för att peka ut en grön ekonomi för framtiden.
          </p>
          <p xml:id="i-WbzjVvsSgvntgaMF93W9xB">
            Av alla utmaningar vi står inför är klimatförändringarna det
            största hotet, både på kort och på lång sikt, och här står regeringen
            handfallen. I stället för att dra fördel av klimatomställningen
            och stärka jobb och företagande i hela landet ser man nu ut att
            ge upp om båda.
          </p>
          <p xml:id="i-5K6SrjhxMi7HxBA8Zmoxa3">
            De sitter på händerna när de i stället borde leta febrilt efter
            åtgärder som sänker utsläppen och hjälper till att säkra Sverige
            mot olika sorters extremväder. Det är ett stort misslyckande.
            Regeringen bryr sig helt enkelt inte om den biologiska mångfalden,
            vare sig den som finns i havet och skogen eller den på böljande
            fält i vårt vackra varierande landskap. Den natur som vi är helt
            beroende av för att andas, som ger oss livsglädje och livsmedel.
          </p>
          <p xml:id="i-GFyuf5sRjLPJY5RecjULWL">
            Samtidigt som klimatförändringarna och naturdöden blir allt värre
            får allt fler svenska hushåll svårt att få pengarna att räcka
            till det nödvändigaste. Här krävs det kraftiga åtgärder i en absolut
            närtid för att alla familjer ska ha råd med hyra och mat på bordet.
            Utöver det som regeringen gått fram med vill vi ha slopad matmoms
            på basvaror, att barnbidraget ska inflationssäkras, gratis frukost
            till barnen i skolan och att det förhöjda bostadsbidraget också
            ska märkas i plånboken hos de som uppbär försörjningsstöd.
          </p>
          <p xml:id="i-U49WU1cwA3XyNxNEDXRfWp">
            Miljöpartiet vill se stora investeringar i klimatomställningen,
            sådant som ger ren, förnybar energi och snabba, prisvärda och
            utsläppsfria transporter. För att möjliggöra för fler att vara
            med i omställningen snabbare och för att underlätta för hushållens
            knappa ekonomiska omständigheter måste det vara enklare och billigare
            att resa klimatsmart. Därför vill vi införa Sverigekortet och
            återinföra elbilsbonusen. I snabb takt ska också kollektivtrafiken
            byggas ut så att fler får möjlighet att använda den samt laddstationer
            byggas ut i hela landet.
          </p>
          <p xml:id="i-BJvTg4jENqdRQJxzfPq2Zz">
            Välfärden är sorgligt underfinansierad och sviterna efter pandemin
            har inte gjort det bättre. När nu behoven ökar framåt och inflationen
            driver upp kostnaderna så måste de ekonomiska resurserna följa
            efter. Förutom de generella statsbidrag som Sveriges Kommuner
            och Regioner begärde i höstas presenterade vi en stor satsning
            för att kunna höja lönerna, möjliggöra anställning av fler inom
            vård och omsorg och samtidigt förbättra arbetsvillkoren.
          </p>
          <p xml:id="i-D4GikQ6BRXKL6PrKCAteZd">
            SKR vädjade inför vårbudgeten om långsiktiga besked gällande
            statsbidragen för att möjliggöra en långsiktig planering för kommuner
            och regioner. Men Tidöpartierna kunde inte ge några sådana besked
            – de vill nämligen kunna genomföra stora skatte­sänkningar under
            nästa år. Det är en orimlig prioritering när välfärden går på
            svältkur.
          </p>
          <p xml:id="i-7fPEVaUNcfZJzXzGWZVoJj">
            Vi vill inte dra ned på välfärden. Därför meddelar vi redan nu
            att de generella statsbidragen i vår höstbudget kommer att vara
            24 miljarder kronor under 2024. Det handlar om vård för sjuka
            och äldre, det handlar om en skola som ska ge varje barn de bästa
            förutsättningarna för att lära sig och det handlar om kulturskolan
            och social­tjänsten. Det handlar om att bygga ett starkt samhälle
            tillsammans.
          </p>
          <p xml:id="i-AFd8Lb5MJ1Nvp6i3o3Ftgc">
            Just nu ser det mörkt ut. Men vi vet att det går att bygga ett
            bättre samhälle, både för oss som lever nu och för alla som kommer
            att komma sedan. Med Miljöpartiets ekonomiska politik klarar vi
            inte bara klimatomställningen – vi bygger ett grönt samhälle med
            nya jobb och framtidstro. För både människa och miljö.
          </p>
          <head xml:id="i-3YJrPYZqPc2JcMGzQsLFoH" type="h1">
            Tillkommande förslag för 2023
          </head>
          <head xml:id="i-EtN8zZ6PJCBoFNxiVB3sGQ" type="h2">
            Stöd till hushåll och barnfamiljer
          </head>
          <p xml:id="i-55d3T8h74nzAYn7EUMDktS">
            De svenska hushållen har den senaste tiden fått se sin köpkraft
            urholkas av skenande priser på sådant som el och mat. Många kämpar
            med att få ekonomin att gå ihop. Från flera håll kommer det in
            rapporter om att det går åt mer mat i skolorna när barnen passar
            på att äta sig mätta. Hjälporganisationer vittnar om att de möter
            helt nya grupper som är i behov av hjälp. Flera ideella organisationer
            larmar om att barnfattigdomen ökar. Hyresgästföreningen, Rädda
            Barnen, Svenska Röda Korset och Majblomman har genomfört en undersökning
            som visar att många barnfamiljer har svårt att tillgodose grundläggande
            behov. Bland annat har tre av tio av de ensamstående föräldrarna
            med en inkomst lägre än 35 000 kronor i månaden haft svårt att
            köpa näringsrik mat till familjen alla dagar i veckan.
          </p>
          <p xml:id="i-FsFqgdncbncjnhiy3QSVZB">
            Samtidigt verkar Tidöpartierna se det som sin främsta uppgift
            att sitta på händerna och bara se på när kostnadschocken drabbar
            hushåll med små marginaler. Sverige kan bättre och det finns utrymme
            att stötta de hushåll som har det tufft. Miljöpartiet vill därför
            se åtgärder som stöttar barnfamiljer och de hushåll som lever
            med små marginaler. Regeringen och Sverigedemokraterna valde i
            höstas att låta brytpunkten för statlig skatt justeras med inflationen,
            vilket resulterat i stora skattesänkningar för höginkomsttagare.
            Miljöpartiet anser att det är en bättre prioritering att kompensera
            de som nu kämpar med att få pengarna att räcka hela månaden för
            de ökande kostnaderna – inte höginkomsttagare.
          </p>
          <head xml:id="i-M8Zpr5WynXKcgFeaFAbrak" type="h3">
            Slopad matmoms på basvaror
          </head>
          <p xml:id="i-BHjghJkrGZvQvZyV7qz6zH">
            Maten har snabbt blivit dyrare, vilket märks i mångas plånböcker
            mot slutet av månaden. Det senaste året har livsmedelspriserna
            ökat med över 20 procent. Så fort har inte matpriserna ökat sedan
            början av 1950-talet. Mjölk, smör, ost, ägg och grönsaker finns
            med bland de varugrupper som ökat mest i pris. Att just många
            basvaror har ökat mycket i pris slår hårt mot barnfamiljer och
            de som lever med små marginaler. Utgifter för mat går inte att
            komma undan.
          </p>
          <p xml:id="i-RmDX1Z9GKQEZRTXPEgBHe4">
            Vi vill därför helt slopa momsen på viktiga basvaror som mjölk,
            ost, ägg, bröd, smör och grönsaker i tre månader. Detta skulle
            göra störst skillnad för de som har det allra tuffast. Kvinnor
            spenderar generellt sett en större andel av sina inkomster på
            livsmedel och skulle därmed också gynnas i högre utsträckning
            av billigare mat. Kostnaden för förslaget uppskattas till 3,75
            miljarder kronor.
          </p>
          <p xml:id="i-AyAKHJ8YfHz7uZt7hyF8Ci">
            Tanken med förslaget är att det ska gynna konsumenterna – inte
            livsmedelshand­larna. Det är därför viktigt med en noggrann uppföljning
            av hur matbutikerna agerar. Vi vill se en överenskommelse där
            politiken kommer överens med livsmedelsjättarna om att momssänkningen
            ska gå till konsumenterna och inte till att öka matbutikernas
            eller grossisternas marginaler.
          </p>
          <head xml:id="i-BjhUjYsQZinKmKKwtU78nT" type="h3">
            Gratis frukost i skolan
          </head>
          <p xml:id="i-QcCicAPjsH4c22g7Bp4ts3">
            Politiken måste agera när det blir tydligt att barn kommer till
            skolan hungriga och det börjar gå åt mer mat i skolbespisningen.
            Både rektorer och elever uppger att frukost förbättrar koncentrations-
            och prestationsförmågan samt bidrar till en lugnare skolmiljö.
            Forskning visar att barn som äter frukost regelbundet presterar
            bättre i skolan och har bättre studiero och det ger därmed en
            mer hållbar arbetsmiljö för lärarna. Miljöpartiet vill därför
            att elever ska erbjudas gratis frukost i skolan. Kostnaden för
            detta uppskattas för 2023 till 470 miljoner kronor.
          </p>
          <head xml:id="i-4qC3Mpi9i4ZQtUHMHTe1su" type="h3">
            Det förhöjda bostadsbidraget ska gå till de som behöver det mest
          </head>
          <p xml:id="i-4QJV5sduKyB78K5mr9AmRF">
            Att det förlängda och förhöjda bostadsbidraget förlängs är positivt
            – det är det absolut minsta man kan vänta sig av en regering när
            Sveriges barnfamiljer möter en kostnads­kris. Miljöpartiet anser
            att även bostadsbidraget framöver ska inflationssäkras så att
            det inte urholkas över tid.
          </p>
          <p xml:id="i-Ff2HgSd1GEg7NNk9iE3XmG">
            Det förhöjda bostadsbidraget kommer dock inte att bidra till
            någon lättnad för de som lever med de allra minsta marginalerna,
            nämligen de som uppbär ekonomiskt bistånd från kommunerna eftersom
            det bostadsbidraget dras av. Miljöpartiet anser att de berörda
            barnfamiljerna bör få behålla den förhöjda delen av bostadsbidraget.
            Det skulle göra stor skillnad för några av Sveriges mest utsatta
            barnfamiljer. För detta vill vi ersätta kommunerna med 170 miljoner
            kronor.
          </p>
          <head xml:id="i-5RJiUjJHMriGmoTrEAhTmz" type="h3">
            Stoppa den orättvisa behandlingen av personer födda 1957
          </head>
          <p xml:id="i-Co9NB83tZSgF3eFTSwPxtN">
            Den 1 januari 2023 höjdes åldersgränsen i flera delar av pensionssystemet.
            När pensionsåldern höjs införs normalt sett övergångsregler för
            att det inte ska uppstå orimliga konsekvenser för berörda grupper.
            Detta har skett även denna gång, men med ett undantag – nämligen
            det förhöjda grundavdraget för personer födda 1957. Konsekvenserna
            av de uteblivna övergångsreglerna är att personer födda 1957 får
            betala mer i skatt än andra personer som uppnått riktåldern för
            pension. Miljöpartiet anser att den orättvisa behandlingen av
            1957:orna ska upphöra och föreslår därför att de ska ersättas
            för den högre skatt de nu får betala. Kostnaden för detta beräknas
            till 3,3 miljarder.
          </p>
          <head xml:id="i-Q3wa3zMRJe2bHYwVK6izGC" type="h2">
            Bryt fossilberoendet och stoppa miljöslakten
          </head>
          <p xml:id="i-FWXgw4mhDjA1u271XrBeUi">
            Vi befinner oss mitt i ett planetärt nödläge. IPCC:s senaste
            rapport – den s.k. syntes­rapporten där de senaste årens klimatforskning
            sammanfattas för beslutsfattare – under­stryker att utsläppen
            till 2030 måste halveras. Parisavtalet slår fast att världens
            rika länder måste gå före i klimatomställningen. Sverige har alltså
            ett särskilt stort ansvar för att minska sina utsläpp – så mycket
            och så snabbt det bara går.
          </p>
          <p xml:id="i-WrGGvgAwrhf8NikoGjdpSM">
            Skyddet av natur och våra ekosystem spelar en grundläggande roll
            både för männi­skors fortsatta livskvalitet och för klimatomställningen.
            Vi behöver se till att våra eko­system bevaras och stärks samtidigt
            som vi tar ansvar för att fossila bränslen fasas ut.
          </p>
          <p xml:id="i-LeLCrJDeFpYDRUvDivx38e">
            Regeringen själv, Sveriges expertmyndigheter och, nu senast,
            det klimatpolitiska rådet slår alla fast att regeringens aviserade
            klimatpolitik leder till kraftigt ökade utsläpp. Regeringen har
            ännu inte presenterat några åtgärder som har potentialen att minska
            utsläppen i närtid.
          </p>
          <p xml:id="i-GWUktwDtd4DneKFQmMCKHX">
            Det måste till åtgärder för att minska utsläppen nu. Tvärtemot
            Sveriges nuvarande regerings agerande vill Miljöpartiet öka takten
            i klimatomställningen. Kollektivtrafiken ska bli billigare, elbilarna
            tillgängliga för fler och vår värdefulla natur skyddas – allt
            för att minska Sveriges utsläpp samtidigt som livskvaliteten för
            våra invånare ökar.
          </p>
          <head xml:id="i-2fKZFzFfGJXEhsdgjWmHxB" type="h3">
            Sverigekortet
          </head>
          <p xml:id="i-TP2f5DZQVpQi3gDfQRTYoY">
            Under 2000-talet har priset på biljetter i lokaltrafiken ökat
            mer än priset på bensin enligt data från SCB. Mellan 2000 och
            2022 har priserna ökat med 139 procent. Kollektiv­trafiken nyttjas
            dessutom i hög utsträckning av personer med lägre inkomster. Att
            göra det billigare med kollektivtrafik är därför bra för hushåll
            med mindre marginaler och dessutom klimatsmart. Det nya förslaget
            på reseavdrag hade gynnat samåkning, kollektivtrafik och cykling,
            men regeringen har tyvärr i stället valt att slopa denna och liknande
            åtgärder som skulle göra kollektivtrafiken mer attraktiv.
          </p>
          <p xml:id="i-EHkYU6EtFj9g9n5Cw6QZBR">
            Vi tycker att det ska vara prisvärt och enkelt att resa hållbart.
            Därför vill Miljöpartiet införa ett Sverigekort – ett billigt
            kollektivtrafikkort som gäller i hela landet. Kortet föreslås
            kosta 499 kronor i månaden för vuxna och 250 kronor i månaden
            för barn, studenter och pensionärer. Vi vill även se sänkta priser
            i kollektivtrafiken under sommaren. Vi anser att staten ska stå
            för kostnaden som uppskattas till 4,3 miljarder kronor för andra
            halvåret 2023. Det skulle innebära en kraftig kostnadsminskning
            för alla som reser kollektivt i Sverige.
          </p>
          <head xml:id="i-GgpvqwWnhU9XCSiEthon2w" type="h3">
            Elbilsbonus
          </head>
          <p xml:id="i-VUASeLHYdVua3dHB12zHMK">
            Bonus malus-systemet som Miljöpartiet varit drivande i att få
            på plats har spelat en viktig roll i att öka antalet laddbara
            bilar som säljs i Sverige. Faktum är att Sverige, tack vare bonus
            malus-systemet, varit det land i EU som haft störst andel laddbara
            bilar i nybilsförsäljningen. Denna utveckling har dock tvärnitat
            eftersom regeringen inför höstbudgeten valde att med en dags varsel
            ta bort elbilsbonusen. Sedan dess har försäljningen av nya elbilar
            störtdykt. Det är väldigt allvarligt, framför allt med tanke på
            att elektrifiering av trafik är en av de åtgärder regeringen pekat
            ut för att minska ut­släppen. Här, liksom på många andra områden,
            klarar regeringen inte av att leverera på det man säger sig vilja
            genomföra.
          </p>
          <p xml:id="i-P52xECoiVY7pcRQPaak9Gj">
            Miljöpartiet vill återinföra en bonus för nya elbilar på 70 000
            kronor. För att stödet ska bli träffsäkert och inte en subvention
            för dyra lyxbilar vill vi att endast bilar som kostar mindre än
            550 000 kronor ska vara berättigade till bonus. Att återinföra
            elbils­bonusen är viktigt för att både minska utsläppen från persontrafiken
            och ge vanligt folk möjligheten till utsläppsfri mobilitet och
            sänkta kostnader. Med fler elbilar i stället för bensinbilar på
            våra vägar minskar dessutom vårt beroende av fossila bränslen
            – ett beroende som stått Sverige och Europa dyrt den senaste tiden.
            Förslaget beräknas kosta 1,6 miljarder kronor under 2023.
          </p>
          <head xml:id="i-RgoD4ut1oDZGSaeJb5HuCs" type="h3">
            Klimatanpassning
          </head>
          <p xml:id="i-PULMLbuJFAwwT3ikNwRbgL">
            Även med kraftiga utsläppsminskningar står våra samhällen inför
            enorma risker och utmaningar som uppstår i klimatkrisens spår.
            Sverige måste därför – precis som alla andra länder – genomföra
            ett heltäckande arbete för att anpassa våra samhällen till en
            betydligt varmare värld. Precis som på alla andra områden inom
            miljöpolitiken väljer regeringen här att gå åt helt fel håll.
            Med bara veckor kvar till sommaren 2023 – som enligt experter
            ser ut att bli extremt torr och varm – väljer regeringen att skära
            ned på klimatanpassningsåtgärder, något som innebär ökade risker
            för klimatkatastrofer redan i sommar.
          </p>
          <p xml:id="i-G9Ly43c11bivJUmdgghaHh">
            Sommaren 2018 tog SOS Alarm emot fyra gånger fler samtal än normalt
            om värmeslag. Överdödligheten under samma sommar var ca 700 dödsfall.
            Även om extremvärme är en fråga om liv och död gör politiken i
            dag nästan ingenting för att förbereda våra samhällen på detta.
            Miljöpartiet vill satsa på klimatanpassningsåtgärder för att säkerställa
            att vi tar nödvändiga steg för att förhindra en upprepning av
            sommaren 2018. Här vill Miljöpartiet exempelvis ge Folkhälsomyndigheten
            i uppdrag att ta fram en utbildning om värmevård för den personal
            som i sitt dagliga arbete möter sjuka, gamla och barn, dvs. de
            grupper som riskerar att fara illa av extremvärme. Som en del
            av denna satsning ska också personalen kunna informera riskgrupper
            om var, i närheten av sin bostad, de kan svalka sig när det blir
            varmt. I de fall personer i riskgrupp har för långt till en sådan
            plats, ska kommunen kunna få stöd för att finansiera utrustning
            som behövs för att kyla deras hem. Vi satsar också på åtgärder
            för att minska risken för hälsorisker kopplat till extrem värme
            på lång sikt, t.ex. genom att öka andelen natur i våra städer.
            Våra boendemiljöer måste byggas eller anpassas för att undvika
            värmeöar och översvämningsdrabbade ytor. Vi vill lägga 1 miljard
            kronor på klimat­anpassning under 2023.
          </p>
          <p xml:id="i-LrjhARD8xMu7uUFPYHS4uS">
            Lantbruket behöver goda förutsättningar i hela landet, inte bara
            i de bördiga slättbygderna utan också mindre jordbruk i Norrland
            och i skogs- och mellanbygd – landsändar där förutsättningarna
            för jordbruk ofta är svårare. I tider av kris och tilltagande
            klimatförändring ökar behovet av ett levande jordbruk i hela landet
            än mer. De små och medelstora jordbruken är mycket viktiga för
            den svenska livsmedels­produktionen och behövs för att upprätthålla
            försörjningsförmågan i hela landet. De är viktiga för livsmedelssystemets
            motståndskraft och för krisberedskapen, och de utgör en viktig
            pusselbit i en livskraftig landsbygd.
          </p>
          <p xml:id="i-6W3aeu93SgvjBv1dUc3dPz">
            Klimatförändringarna leder till att vi kommer att drabbas av
            längre perioder med ihållande torka. Jordbrukets vattenförsörjning
            är helt central för att upprätthålla produktionen. Både stora
            och små jordbruk drabbas av torka; det handlar exempelvis om möjligheter
            till bevattning av grödor och vatten till betande djur. Klimatanpass­ningsåtgärder
            kan vara mycket kostsamma för en liten lantbrukare och processen
            för att genomföra dem upplevs av många som komplicerad och tidskrävande.
            Utmaningarna kan ofta vara större för mindre lantbruk än för större.
          </p>
          <p xml:id="i-Sucj2rWiVeK9MtgjNytRzR">
            Miljöpartiet vill öka stödet till jordbruket för förebyggande
            åtgärder mot torka. Vi vill höja nivån i investeringsstöden för
            förebyggande åtgärder mot torka, som anläggande av våtmarker och
            bevattningsdammar, och vi vill säkra att lokala vatten­rådgivare
            finns tillgängliga för att hjälpa lantbrukare genom hela processen
            med att stärka vattenförsörjningen. Dessa kan exempelvis samordnas
            med lokala LEVA-samordnare. Vi vill också se över lagstiftningen
            för att säkra att mindre lantbrukare inte missgynnas av exempelvis
            restriktioner vid torka och stödsystemens utformning.
          </p>
          <head xml:id="i-SdjUfzWMRrc325Zsh2aza4" type="h3">
            Flytta ut trålgränsen och inför ett omställningsstöd till hållbart
            fiske
          </head>
          <p xml:id="i-HnEsgtBohU5hTBc1TCNNBa">
            Trots massiv kritik från forskare, fiskare och kommuner längs
            hela kusten vägrar regeringen förbjuda de enorma industritrålarna
            på svenska vatten. Forskare har kallat politikens hantering av
            strömmingen för ett ”utrotningsexperiment” och småskaliga fiskare
            längs hela kusten larmar om att fisken är slut. Miljöpartiet vill
            se ett omedelbart stopp för allt industriellt fiske på svenska
            vatten och flytta ut den s.k. trålgränsen från dagens 3–4 nautiska
            mil (M), till 12 M, längs hela kusten för att freda och skydda
            lek- och uppväxtområden. Det kommer att få positiva konsekvenser
            för hela ekosystemet. Visst fiske för humankonsumtion kan undantas
            trålförbudet.
          </p>
          <p xml:id="i-5X4j97qLy8LdSnTcemuPfv">
            För att mildra konsekvenserna för de fiskare som berörs av ett
            trålstopp på både ost- och västkusten vill vi därför införa ett
            omställningsstöd, som kan användas för ersättning för förlorade
            inkomster, redskapsutveckling och redskapsbyten, och även kan
            möjliggöra omskolning till annat yrke. Stödet ska riktas till
            enskilda och vara behovs­prövat och därmed inte riktas till de
            storskaliga sill- och strömmingstrålarna som fiskar för industriella
            ändamål. Kostnaden beräknas till 60 miljoner kronor för 2023.
            Stödet får även användas för exempelvis insatser för att städa
            bort gamla fiskeredskap som spökgarn som utgör ett stort problem
            längs kusten.
          </p>
          <head xml:id="i-WJGbKLU1uemSmNswAgwWJS" type="h3">
            Rädda ålen
          </head>
          <p xml:id="i-XJd9VVqnqiJzmMB9gCcMx4">
            Ålen är utrotningshotad. Av det ålbestånd som en gång fanns återstår
            bara en liten spillra. 99 procent av den europeiska ålen har försvunnit
            sedan 1950-talet. Ålens överlevnad hänger nu på en mycket skör
            tråd. Det kan räcka med en ny parasit, en sjukdom eller ett varmare
            hav till följd av klimatförändringar för att beståndet ska försvagas
            under alla gränser för återhämtning. Därför behöver vi tillämpa
            försiktig­hetsprincipen fullt ut och stoppa allt ålfiske.
          </p>
          <p xml:id="i-HXcAEJjKz7cuisc59qMypt">
            Miljöpartiet vill därför avsätta 80 miljoner kronor under 2023
            för att ersätta de fiskare som innehar ålfiskerätter genom ett
            frivilligt program för återköp av dessa fiskerätter, administrerat
            av Havs- och vattenmyndigheten.
          </p>
          <head xml:id="i-8FoEvTHrF9ptp2RAEuWnED" type="h3">
            Avveckla minkfarmarna och inför ett omställningsstöd
          </head>
          <p xml:id="i-JNdPooptoxeL4kFjBg2NWC">
            Djurskyddslagen slår fast att djurens naturliga beteenden ska
            respekteras, att djurens välfärd ska främjas och att nolltolerans
            mot beteendestörningar gäller. Trots detta lever minkarna i minkindustrin
            under extrema förhållanden, där djuren får beteendestör­ningar.
            I det fria rör sig minken över stora ytor och behöver ha tillgång
            till simvatten; ett revir är vanligen mellan en halv och sex kilometer
            långt.
          </p>
          <p xml:id="i-7Yaakd99S3raouQfohKn6M">
            Utöver stort lidande för de enskilda djuren utgör minkfarmarna
            en stor hälsorisk för människor. Under covidpandemin förekom en
            omfattande spridning av viruset på minkfarmar. Nu beskrivs minkfarmarna
            som en tickande bomb inför nästa pandemi. Utbrott av fågelinfluensan
            har nu spridit sig till däggdjur, bl.a. minkar, och risken är
            stor att fågelinfluensan sprids vidare till människor. När smitta
            sprids i stora djurbesätt­ningar där djuren hålls tätt intill
            varandra ökar risken för mutationer, och utbrott inom pälsdjursuppfödningen
            är därför enligt forskare extra oroande.
          </p>
          <p xml:id="i-UmuJ3xcedrumv9saSgUfJK">
            Miljöpartiet anser att minkfarmarna inte lever upp till djurskyddslagens
            krav och att de dessutom innebär en oacceptabel risk för spridning
            av nya pandemier. Nu är det dags att avveckla den svenska minkfarmningen,
            och erbjuda minkfarmarna ett ekonomiskt stöd när verksamheten
            avvecklas. 40 miljoner kronor avsätts för ändamålet under 2023.
            Stödet kan exempelvis gå till att ställa om verksamheten till
            annan inriktning, och till omskolning till annat yrke.
          </p>
          <head xml:id="i-2m4nQv9iWLkJM3dzqbwXkv" type="h3">
            Stoppa inte omställningen, utan säkra kommunernas ekomål inom
            upphandlingen
          </head>
          <p xml:id="i-L7V2HLNQdEq2qBiJKfbwbD">
            Det ekologiska och kretsloppsbaserade jordbruket är nödvändigt
            för en mer motstånds­kraftig jordbruksproduktion, i tider av kriser
            i omvärlden, klimatförändringar och behov av en mycket snabb övergång
            till fossilfri produktion, som även inkluderar minskat behov av
            fossilbaserad konstgödsel och andra importerade insatsmedel. Offentliga
            upphandlare står för en stor del av konsumtionen av ekologiska
            och kravmärkta svenska livsmedel, och utgör därför en viktig källa
            till stabila inkomster för Sveriges ekologiska producenter. Tyvärr
            ser vi att ett ökande antal kommuner överger sina mål om inköp
            av ekologiska produkter inom den offentliga upphandlingen, och
            många är oroade över att behöva göra det framöver, till följd
            av det höjda kostnadsläget och den ansträngda ekonomin. Därmed
            är även det nationella målet om 60 procent ekologisk upphandling
            till 2030 i fara. För att möjliggöra för kommuner och regioner
            att hålla fast vid sina ekomål och fortsätta att stödja svensk
            ekologisk produktion bör kommunerna ges möjlighet till ökade ekonomiska
            resurser. Vi vill avsätta 300 miljoner kronor för detta under
            2023.
          </p>
          <head xml:id="i-Luqtk2brofdceJWHjZp7e7" type="h3">
            Säkra biogasen
          </head>
          <p xml:id="i-SnGT7r4b77HJJsU5QpQgXB">
            Det svenska statsstödet för biogas ogiltigförklarades för ett
            par månader sedan och sedan dess har biogasproducenter, lantbrukare
            och företagare krävt att regeringen agerar och även utnyttjar
            de möjligheter som nyligen öppnats av kommissionen. Både producenter
            och konsumenter av biogas svävar nu i ovisshet om vilka kostnader
            de kommer att drabbas av. Miljöpartiet har länge verkat för att
            stärka biogasproduktionen och i regeringsställning drivit fram
            stora satsningar på biogas. Nu är det nödvändigt att säkra att
            biogasproducenter slipper skatteåterkrav och att biogasen åter
            slipper skatt. Miljöpartiet vill därför införa en kompensation
            för den borttagna skattebefrielsen. Vi vill avsätta 1,5 miljarder
            kronor för ändamålet 2023.
          </p>
          <head xml:id="i-6eL67pYZUcVMwPfBG5ocgJ" type="h2">
            Kultur
          </head>
          <head xml:id="i-JhBqvcUFYzZ399ykdm3AXd" type="h3">
            Produktionsincitament för film
          </head>
          <p xml:id="i-GLyu51XTtRitjYg2WEd2hH">
            Sverige är ett fantastiskt filmland fyllt av filmskapare och
            skådespelare av högsta klass. Filmområdet går nu igenom stora
            förändringar. Vi införde produktionsincitament för film förra
            mandatperioden och följer regeringens implementering noga. Produktions­incitamenten
            har varit kraftigt översökta och mer medel bör tillföras för att
            säkerställa att Sverige fortsätter vara konkurrenskraftigt som
            filmland. Vi vill att ytterligare 50 miljoner kronor ska avsättas
            för ändamålet under 2023.
          </p>
          <head xml:id="i-8SUd8RMHHB9KrtVAiY5pdv" type="h1">
            Det ekonomiska läget
          </head>
          <head xml:id="i-Xrou6akHC9L8fcS8jejQLB" type="h2">
            Hög inflation och lågkonjunktur
          </head>
          <p xml:id="i-66Kd44bMocab1gik39Z5Po">
            Det ekonomiska läget präglas av den höga inflationen och att
            Sverige går in i en lågkonjunktur. De snabba prisökningarna minskar
            hushållens köpkraft, vilket slår hårdast mot de som har de minsta
            marginalerna. Inflationen är hög i många länder. Den inflationsimpuls
            som vi nu ser i Sverige har sin förklaring i faktorer som för
            Sverige är externa. Rysslands fullskaliga invasion av Ukraina
            har lett till höga energipriser. Även priserna på livsmedel och
            andra råvaror har ökat kraftigt. Europas beroende av fossila bränslen
            – i synnerhet rysk fossilgas – har lett till mycket höga elpriser
            i Sverige. De höga energipriserna har i sig bidragit till inflationen,
            men de har också fått ett bredare genomslag bland konsumentpriserna
            eftersom höga energipriser också höjer kostnad­erna i producentledet.
          </p>
          <p xml:id="i-3winjoj971TvAsn6Xa29oS">
            Ytterligare en faktor som bidragit till den höga inflationen
            är de flaskhalsproblem som uppstod på ekonomins utbudssida i samband
            med att flera ekonomier lättade på pandemirelaterade restriktioner
            under 2022. Efter att mycket av den globala produktionen påverkats
            av pandemin uppstod det en bristsituation med höga priser som
            följd inom vissa sektorer. Även problem med leverantörskedjor
            bidrog till högre kostnader för producenter och konsumenter. Centralbanker
            världen över har stramat åt penningpolitiken för att få ned inflationen.
            The Federal Reserve i USA har i snabb takt höjt räntan för att
            få ned efterfrågan i ekonomin. Även Europeiska centralbanken (ECB)
            har snabbt höjt sin styrränta. I Sverige har Riksbanken på mindre
            än ett år höjt styr­räntan från 0 procent till 3,5 procent för
            att få ned inflationen till inflationsmålet på 2 procent. Detta
            ökar kostnaderna för lånefinansierade investeringar och höjer
            lånekostnaderna för hushållen, vilket ytterligare bidrar till
            att sänka efterfrågan i ekonomin. Att den svenska kronan fallit
            gentemot euron och dollarn bidrar även det till inflationen via
            högre importpriser.
          </p>
          <p xml:id="i-X6gjD5kRTpQ9sQHnB41tqN">
            Den ekonomiska utvecklingen i Sverige förutspås bli svag framöver.
            Enligt regeringens prognos kommer den ekonomiska aktiviteten under
            2023 att minska med 1 procent. Det innebär att Sverige förväntas
            ha den svagaste ekonomiska utvecklingen i EU. På grund av hög
            skuldsättning och en hög andel rörliga lån är Sveriges hushåll
            särskilt räntekänsliga. Detta kan delvis förklaras med att räntorna
            har varit låga under lång tid och med snabbt stigande bostadspriser.
            Regeringens prognos är i linje med andra bedömares prognoser.
            Snabbt fallande bostadsinvesteringar och ekonomiskt pressade hushåll
            bidrar till den svaga utvecklingen. Regeringen bedömer att den
            nuvarande lågkonjunkturen kommer att hålla i sig ända till 2025.
          </p>
          <head xml:id="i-BcUFEbed5yns9KUyYdAFrj" type="h3">
            Höga energipriser har bidragit till inflationen
          </head>
          <p xml:id="i-BA8SxzdLmrsXheANB5v3M7">
            De höga priserna på energi har bidragit till mycket höga elpriser
            i Sverige och resten av Europa eftersom elmarknaderna inom EU
            är sammanlänkade. Efter att de svenska elpriserna varit låga under
            lång tid ökade de snabbt i samband med att Ryssland under slutet
            av 2021 minskade sina leveranser av fossilgas till Europa och
            efter Rysslands fullskaliga invasion av Ukraina i februari 2022.
            Energipriserna i Europa under den gångna vintern var dock lägre
            än vad många hade väntat sig. En viktig förklaring till detta
            var att vintern var relativt mild, vilket minskade uppvärmningsbehovet
            samt att den kinesiska ekonomin gick på lågvarv på grund av den
            strikta covidpolicyn.
          </p>
          <p xml:id="i-Ccqw6UZdb6sSNmswBJwp2U">
            Den kinesiska ekonomin har blivit en allt viktigare spelare på
            marknaden för naturgas. Under slutet av 2022 övergav Kina sin
            strikta covidpolicy, vilket väntas bidra till en större global
            efterfrågan på fossilgas framöver. Detta är en faktor som kan
            bidra till högre energipriser även nästa vinter. Under början
            av april tillkännagav dessutom oljekartellen Opec att man skulle
            minska oljeproduktionen för att få upp oljepriset. Även detta
            bidrar till högre energipriser, vilket är ett orosmoln när det
            gäller inflations­utvecklingen där energipriserna varit drivande.
            Osäkerheten kring prisutvecklingen när det gäller fossila bränslen
            och hur stora producentländer av olja och fossilgas kommer att
            agera illustrerar tydligt de ekonomiska risker som är förknippade
            med att vara beroende av fossila bränslen. En minskad förbrukning
            av fossil energi, investeringar i energieffektivisering och en
            snabb utbyggnad av svensk energiförsörjning kan i sin tur bidra
            till att hålla nere energipriserna. Detta skulle även bidra till
            en dämpad inflation.
          </p>
          <head xml:id="i-KWGrSXCUZxCVFeXFVAwHtH" type="h3">
            Matpriserna har ökat snabbt
          </head>
          <p xml:id="i-WAeUfUxrpH1Uy8NMv8KFwT">
            En stor del av inflationen har drivits av prisökningar på livsmedel.
            Enligt SCB har priserna för livsmedel ökat med runt 20 procent
            på bara ett år. Denna prisökningstakt är historiskt hög. Livsmedel
            som kan kategoriseras som basvaror tillhör de som har ökat mest
            i pris. Ägg, mejeriprodukter som smör och mjölk samt fetter har
            ökat mer i pris än många andra varukategorier. En del av den kraftiga
            prisökningen kan förklaras med att de högre energipriserna har
            lett till högre kostnader för producenterna. Svenska matpriser
            har dock ökat mer än i de andra nordiska länderna. Konkurrensverket
            har tidigare pekat ut livsmedelsmarknaden som en oligopolmarknad,
            vilket innebär risker för bristande konkurrens och ett prissättningsbeteende
            som går ut över konsumenten. Flera bedömare har pekat på risken
            för att handlarna passar på att höja priserna mer än vad som är
            motiverat av de ökade kostnaderna i producentledet. Även ECB har
            pekat på att inflationen drivits på av företag som passat på att
            öka sina marginaler i sektorer där det uppstått utbudsbrist.
          </p>
          <head xml:id="i-M1FtDaskB4CGAP8FV7WxCB" type="h3">
            Extremväder och klimatförändringar bidrar till inflation
          </head>
          <p xml:id="i-E594swF3uv4ar1nHSq7jm2">
            Klimatförändringarna har inte varit den huvudsakliga faktorn
            bakom den inflations­impuls som träffat en stor del av världsekonomin,
            men de extremväder som inträffar allt oftare i klimatkrisens spår
            har bidragit till störningar på ekonomins utbudssida. Extrem­väder
            i Frankrike bidrog exempelvis till minskad kärnkraftsproduktion,
            vilket medförde högre energipriser i Europa. I Tyskland blev vattenståndet
            i floden Rhen så lågt att det inte längre gick att transportera
            vissa varor på floden. Det pågår en allvarlig torka i Spanien
            som lett till skyhöga priser på olivolja. Även livsmedelsproduktionen
            påverkas av extremväder. Mer extremväder kan väntas bidra till
            en större variation i priser via en mängd olika kanaler. I takt
            med att klimatförändringarna förvärras kan denna typ av problem
            väntas bli allt allvarligare i frånvaron av anpassningsåtgärder.
          </p>
          <head xml:id="i-LREcdiNfBN5JSBjeRNi8ni" type="h3">
            Inflationen förväntas sjunka framöver
          </head>
          <p xml:id="i-3T9oBmdkjHfAH4tVufi6Ja">
            Den övergripande trenden i nuläget är att lägre energipriser
            bidrar till en lägre inflationstakt. Detta bidrar till en lägre
            inflation direkt via lägre kostnader för energikonsumtion men
            bör också dämpa inflationen indirekt via lägre producent­kostnader.
            Även de flaskhalsproblem som bidrog till att hålla tillbaka utbudssidan
            av ekonomin har minskat globalt sett, vilket även det bidrar till
            att dämpa inflationen. Detta i kombination med Riksbankens stramare
            penningpolitik talar för att inflationen kommer att sjunka. I
            linje med detta väntar sig ekonomiska bedömare att inflationen
            under 2024 kommer att börja närma sig Riksbankens målnivå.
          </p>
          <head xml:id="i-82hMLhTKdjS4cNJf3XHubH" type="h3">
            Det finns finanspolitiskt utrymme
          </head>
          <p xml:id="i-UYy4gFMFpVfdJ4L77HH1Vt">
            I rapporteringen kring den förda finanspolitiken låter det ibland
            som om regeringen inte har något annat val än att agera ytterst
            passivt när det gäller stöd till hushåll och välfärden. Konjunkturinstitutet
            (KI) släppte i december 2022 en rapport där de modellerade effekterna
            på inflationen av olika typer av finanspolitiska förslag. Att
            exempelvis stötta hushållen med över 50 miljarder kronor beräknas
            i KI:s rapport påverka inflationen ytterst marginellt i ett läge
            med rörliga priser och en aktiv penningpolitisk respons från Riksbanken.
            Miljöpartiet menar att regeringen hade kunnat bedriva en mer aktiv
            politik som stöttar hushållen, välfärden och den gröna omställ­ningen.
            Flera fackförbund har också riktat kritik mot regeringens vårbudget
            för att vara alltför åtstramande. Bland annat menar Saco att det
            givet den låga statsskulden finns utrymme att satsa på välfärden,
            utbildning och den gröna omställningen.
          </p>
          <p xml:id="i-C4YQtRR8VMrGHrpQyMnYG6">
            En internationell utblick tyder inte heller på att det finns
            ett väldigt tydligt samband mellan finanspolitikens stramhet och
            inflationsnivån. Trots att Sverige bedrivit en stram finanspolitik
            har inflationen i Sverige inte varit särskilt låg i en europeisk
            jämförelse. ECB bedömer exempelvis att det strukturella sparandet
            i eurozonen var negativt under 2022 med mer än 3 procent av BNP,
            vilket kan jämföras med det svenska strukturella sparandet för
            2022 som regeringen uppskattar till 0 procent av BNP.
          </p>
          <p xml:id="i-2XKLWZpPWAJBbJB1R6CSLD">
            Givet regeringens oro för att underblåsa inflationen hade ett
            mer träffsäkert elstöd möjliggjort mer riktade satsningar på de
            hushåll som har det tuffast. De elstöd som betalats ut bidrar
            även till att öka efterfrågan i ekonomin och kan därmed bidra
            till ökad inflation precis som andra åtgärder. Att hushållen kompenseras
            för de extremt höga elpriserna är i sig rimligt, men ett mer träffsäkert
            stöd med ett takbelopp hade varit att föredra och hade även skapat
            mer utrymme för andra mer prioriterade åtgärder. Även regeringens
            skattesänkning för höginkomsttagare i höstbudgeten kan med samma
            resonemang ha bidragit till att öka efterfrågan i ekonomin.
          </p>
          <head xml:id="i-Jujojytyn3p2GUcr19fuwC" type="h3">
            Arbetslösheten väntas stiga
          </head>
          <p xml:id="i-QQciTWWMm2iFjHZw8ALnU">
            Arbetslösheten har hittills legat relativt stabilt, men framöver
            väntas den öka. Enligt regeringens prognos kommer arbetslösheten
            under 2023 att stiga till 7,9 procent. År 2024 väntas arbetslösheten
            ligga på 8,3 procent och under 2025 på 8,2 procent. Inom handeln
            och byggsektorn väntas en negativ utveckling. Enligt regeringens
            prognos i vårpropositionen förväntas arbetslösheten fortsatt vara
            något högre bland kvinnor än bland män. Detta bidrar till den
            ekonomiska ojämställdheten.
          </p>
          <p xml:id="i-JpNnFLK5ewpaTkQAd1qMx4">
            Det är personer som sedan tidigare hade en svag anknytning till
            arbetsmarknaden som drabbas hårdast av en ökad arbetslöshet. Det
            är angeläget att se till så att de som är arbetslösa får möjligheten
            att bygga sina kompetenser under den tid de inte är anställda.
            Det finns en mängd bristyrken i Sverige och genom att ge fler
            chansen till utbildning och vidareutbildning kan matchningsproblematiken
            på arbetsmarknaden minskas.
          </p>
          <head xml:id="i-LZZ8WYju6xCizwv7B5zpSk" type="h2">
            Mått på välstånd
          </head>
          <p xml:id="i-JpKMgJwfenBMhLdPN5BNxt">
            Vårpropositionen innehåller sedan 2017 ett avsnitt med flera
            olika välståndsmått för att ge en bredare och mer rättvisande
            bild av den ekonomiska utvecklingen. Miljöpartiet var drivande
            i att få in dessa välståndsmått i vårpropositionen. Det traditionella
            fokuset på bruttonationalprodukt som ett sätt att utvärdera den
            ekonomiska utvecklingen missar många delar som är viktiga att
            mäta och utvärdera för att bedöma den ekonomiska utvecklingen.
            Det är exempelvis viktigt att den ekonomiska politiken även tar
            klimat, miljö, hälsa och vilka som får ta del av resurser i beaktande.
          </p>
          <p xml:id="i-JbLUBHhgcCfqQQpSQLYPWR">
            Miljöpartiet anser att arbetet med välståndsmåtten ska fortsätta
            utvecklas och att indikatorerna i högre utsträckning ska bidra
            till att forma den ekonomiska politiken med ett bredare perspektiv
            på vad som ökar samhällets välstånd. För att det ska kunna uppnås
            är det viktigt med uppdaterad statistik av hög kvalitet.
          </p>
          <p xml:id="i-MhZ61T2HypwhxCryyUvqKV">
            Enligt regeringen förbättrades de flesta ekonomiska välståndsindikatorerna
            mellan 2021 och 2022. För de miljömässiga indikatorerna är utvecklingen
            mer oroväckande. Bland annat försämrades luftkvaliteten mellan
            2020 och 2021, och utsläppen av växthusgaser ökade 2021 efter
            att ha sjunkit kraftigt under 2020 – till stor del som en följd
            av pandemin.
          </p>
          <head xml:id="i-MMmtF1Uri2Q1a4VeWUNBUH" type="h1">
            De finanspolitiska och klimatpolitiska ramverken
          </head>
          <head xml:id="i-3unpek8ziG8YJpsx8o2tar" type="h2">
            De offentliga finanserna
          </head>
          <p xml:id="i-Qmv6gtJcgyQ7E3BkiWKQe3">
            Sveriges offentliga finanser är starka. Statens skuld som andel
            av BNP är enligt Riksgälden den lägsta sedan 1971. Trots att den
            offentliga sektorn tog ett stort finansiellt ansvar under pandemin
            för att skydda människors försörjning och hälsa har den offentliga
            sektorns skuldkvot fortsatt att sjunka. Regeringen bedömer att
            offentlig sektor kommer att gå med underskott både 2023 och 2024,
            men att den konsoliderade bruttoskulden som andel av BNP kommer
            att ligga stabilt under samma period för att sedan fortsätta sjunka.
            Sveriges låga skuldkvot sticker ut i ett internationellt perspektiv.
          </p>
          <p xml:id="i-D8RDD7gRfEfzChiQXWWAo2">
            Offentliga sektorns bruttoskuld, procent av BNP
          </p>
          <p xml:id="i-ToQRDQ8ZCbN361CQnux725">
            Via Riksgälden.
          </p>
          <head xml:id="i-Ck8FYcdvY52Jfdf5dUg9Ew" type="h2">
            Det klimatpolitiska ramverket
          </head>
          <p xml:id="i-HQ6HbZd7qEVvSWU1Uaorzq">
            Det klimatpolitiska ramverket antogs av riksdagen 2017. Miljöpartiet
            var drivande i att få ramverket på plats för att skapa ordning
            och reda i klimatpolitiken. Ramverket antogs med bred parlamentarisk
            uppslutning. Ramverket består av klimatlagen, klimatmålen och
            ett klimatpolitiskt råd. Varje regering har en skyldighet att
            föra en klimatpolitik som utgår från de klimatmål som riksdagen
            har antagit och att redovisa arbetet med att nå målen. Det oberoende
            klimatpolitiska rådets uppgift är att granska klimatpolitiken.
          </p>
          <p xml:id="i-AUpo5rNJfEz5mMemUzQDbi">
            Senast 2045 ska Sverige inte ha några nettoutsläpp av växthusgaser
            till atmosfären, för att därefter uppnå negativa utsläpp. Utsläppen
            från inrikes transporter, utom inrikesflyg, ska minska med minst
            70 procent år 2030 jämfört med 2010.
          </p>
          <p xml:id="i-NYN5DuCSU4j5vhAj8Jh6KY">
            I den rapport som Klimatpolitiska rådet överlämnade till regeringen
            i mars 2023 fick regeringen svidande kritik för sin klimatpolitik.
            Rådet påpekade att regeringens beslutade och aviserade åtgärder
            kommer att öka utsläppen och att detta skulle bli första gången
            på två decennier som förändringar av Sveriges nationella politik
            bidrar till att öka utsläppen. Detta är allvarlig kritik i ett
            läge där utsläppen i stället måste minska snabbt.
          </p>
          <head xml:id="i-EjnpSuf6NSDMZHeZ68BXJR" type="h2">
            Det finanspolitiska ramverket
          </head>
          <p xml:id="i-2TjzL4ke5hJbd8gLihyo2b">
            Det finanspolitiska ramverket är tänkt att bidra till långsiktiga
            spelregler i den ekonomiska politiken och består av flera mål
            och principer, bl.a. ett överskottsmål, skuldankare och utgiftstak.
            Under förra mandatperioden gjordes flera avsteg från praxis som
            bidrog till att försvaga ramverket. Bland annat drev den dåvarande
            oppositionen fram ofinansierade utgiftsökningar. Flera bedömare
            har också kritiserat det finans­politiska ramverket för att vara
            omotiverat stramt. Det finanspolitiska ramverket innehåller dessutom
            inbördes motstridiga principer. Skuldankaret är ett riktmärke
            som fastställer att offentlig sektors bruttoskuldsättning ska
            vara 35 procent av BNP på medellång sikt. Samtidigt anger överskottsmålet
            att den offentliga sektorns sparande ska uppgå till 0,33 procent
            av BNP över en konjunkturcykel, vilket leder till en åtstramande
            finanspolitik och minskad statsskuld.
          </p>
          <p xml:id="i-LDbazMACHF8vxxwhDNtrZv">
            I år beräknas bruttoskulden uppgå till 31 procent av BNP och
            till 2025 beräknar regeringen att bruttoskulden är nere på 27,7
            procent av BNP. Om bruttoskulden understiger 30 procent av BNP
            är regeringen skyldig att lämna en skrivelse till riksdagen för
            att förklara avvikelsen och hur regeringen ämnar hantera den.
            Om regeringen fortsätter att följa överskottsmålet kommer den
            alltså att avvika från skuldankaret och tvingas förklara avvikelsen
            för riksdagen. Detta illustrerar tydligt att det finanspolitiska
            ramverket inte hänger ihop.
          </p>
          <head xml:id="i-5KtZACUuoXGNN6goYawmFz" type="h3">
            Det finanspolitiska ramverket måste klimatsäkras
          </head>
          <p xml:id="i-QZJtit4bgHDivqHEMGk5Xe">
            Både det klimatpolitiska rådet och det finanspolitiska rådet
            har i sina rapporter berört frågan om huruvida det finanspolitiska
            ramverket behöver anpassas för att möjliggöra investeringar som
            krävs för att vi ska nå klimatmålen inom det klimatpolitiska ramverket.
            I Finanspolitiska rådets rapport 2022 förs det flera resonemang
            om huruvida behovet av investeringar i den gröna omställningen
            motiverar en tidigarelagd revidering av det finanspolitiska ramverket
            – något som Miljöpartiet har argumenterat för. Rådet skriver bl.a.
            att ”behovet av offentligt finansierade klimatpolitiska åtgärder
            kan därför vara ett skäl för att överväga att ramverket ändras
            i förtid” samt att klimatomställningen inte beaktades när den
            parlamentariska kommittén tog fram nuvarande ramverk.
          </p>
          <p xml:id="i-6FTZ7MbQb2esm4t361Mhax">
            Det klimatpolitiska rådet rekommenderade i sin rapport till regeringen
            år 2021 att i översynen av det finanspolitiska ramverket inkludera
            klimatperspektivet i riskanalysen av de offentliga finansernas
            hållbarhet. Rådet skriver även att en alltför låg nivå på skuldankaret
            inom det finanspolitiska ramverket kan medföra att Sverige inte
            investerar tillräckligt mycket för framtida generationer och att
            denna risk kan visa sig vara minst lika stor som eller större
            än risken för ett otillräckligt sparande. Miljöpartiet anser därför
            att det finanspolitiska ramverket bör ses över för att skapa utrymme
            för nödvändiga investeringar i den gröna omställningen inom en
            grön statlig investeringsbudget under kommande tio år. För den
            övriga budgeten bör det överdrivet strama överskottsmålet ersättas
            med ett balansmål för att möjliggöra nödvändiga satsningar på
            välfärden.
          </p>
          <head xml:id="i-UALsDF1HhyaXP3zRHJde98" type="h3">
            100 miljarder kronor om året till investeringar i den gröna omställningen
          </head>
          <p xml:id="i-5Rfx2JX73Y2jzPt1YW5CUu">
            Som Klimatpolitiska rådet påpekade i sin rapport för 2021 är
            det behäftat med risker att inte viga tillräckligt stort finansiellt
            utrymme åt investeringar i den gröna omställningen. Sverige har
            ett ansvar för att leva upp till det vi åtog oss när vi skrev
            på Parisavtalet och att nå de klimatmål vi satt upp inom det klimatpolitiska
            ramverket. Att gå före i den gröna omställningen och investera
            i den nödvändiga infrastrukturen för att möjliggöra att Sverige
            blir ett fossilfritt välfärdsland kommer dessutom att innebära
            en mängd konkurrensfördelar för svenska arbetstagare och företag.
            Detta illustreras inte minst av den växande industrin i norra
            och västra Sverige.
          </p>
          <p xml:id="i-9zFcAhapnrukMjjcbkjxp3">
            Miljöpartiet vill därför tillfälligt öka de offentliga investeringarna
            i klimatomställ­ningen och lånefinansiera dessa för att gynna
            framtida generationer via en stark industri med fler gröna jobb
            och företag samtidigt som Sverige minskar sin klimatpåverkan.
            Dessa investeringar skulle dessutom minska vårt beroende av fossila
            bränslen från auktoritära stater – något som är förknippat med
            såväl inflations- som säkerhetsrisker. Att inte tillvarata de
            möjligheter som den gröna omställningen erbjuder Sverige på grund
            av ett alltför stramt finanspolitiskt ramverk vore en mycket olycklig
            samhälls­ekonomisk prioritering.
          </p>
          <p xml:id="i-UEJ3EaMkBrd8WUooJVDXXX">
            Att skapa ett separat för utrymme för investeringar i den gröna
            omställningen har fördelen att det ger den ekonomiska politiken
            ökade möjligheter att agera långsiktigt då satsningar på ökad
            offentlig konsumtion eller skattesänkningar inte automatiskt ställs
            mot långsiktiga satsningar som bygger grunden för en klimatneutral
            ekonomi. Det är principiellt stor skillnad på att skapa ett tillfälligt
            utrymme där den offentliga sektorn tillåts ta på sig ett större
            ansvar för att möta vår tids ödesfråga och att föreslå perma­nenta
            ökade utgifter eller minskade intäkter för den löpande budgeten.
            Miljöpartiet anser att staten bör investera 100 miljarder kronor
            om året i den gröna omställningen. Det handlar om investeringar
            i den nödvändiga infrastrukturen för en fossilfri ekonomi, omställning
            av industrin och en hållbar miljö.
          </p>
          <p xml:id="i-A8WPvvm7hjRwvV1WxGDZDG">
            Bidenadministrationen i USA har sjösatt ett enormt klimat- och
            energipaket, The Inflation Reduction Act (IRA), som innehåller
            nästan 400 miljarder dollar i klimat- och energiinvesteringar.
            Det är glädjande att USA nu också har utvecklat en klimatpolitik
            värd namnet, men det innebär också att det är än mer brådskande
            för Sverige att se till att vi erbjuder en klimatpolitik som tillser
            att det är fortsatt attraktivt att investera här. Annars riskerar
            vi att se att allt fler av de investeringar som kunde ha hamnat
            i Sverige i stället hamnar i USA eller i andra länder med regeringar
            som bedriver en mer progressiv klimatpolitik än den svenska regeringen.
          </p>
          <head xml:id="i-Bp2N3E3SPXkAC362HrrKyY" type="h1">
            En grön ekonomi
          </head>
          <p xml:id="i-31hitw8MoJNHCtBw8De61G">
            Med ekonomisk politik väljer vi vilket samhälle vi skapar. Vi
            vill ha en ekonomi som är till för människor och som agerar inom
            socialt och ekologiskt hållbara ramar. Vi ser att det finns bättre
            mått för välfärd och utveckling än bruttonationalprodukten (BNP).
            Vi verkar för innovativa ekonomiska modeller som stöder ekonomi
            inom naturens ramar.
          </p>
          <p xml:id="i-5gCeyuvNvt8mgHG8Y315ZQ">
            Vad som är bra för människors hälsa, frihet, livskvalitet och
            vår gemensamma miljö ska få styra samhällets utveckling. Det är
            dessa värden som ska vara styrande för den ekonomiska politiken.
            Världen ska vara klimatneutral senast 2050 och den förda politiken
            i Sverige och EU spelar en stor roll för att nå det målet. Ekonomiska
            styrmedel är avgörande för att vi ska klara av att möta klimatkrisen
            och hejda miljöförstöringen. Den som förorenar ska betala. Det
            som är bra ska vara billigt, det som är dåligt ska vara dyrt och
            det som är riktigt dåligt ska förbjudas. Vi vill gynna den cirkulära
            ekonomin och ge företag incitament och regleringar som underlättar
            en hållbar förändring.
          </p>
          <p xml:id="i-FisudFGkWxqGbYRfuYEvZm">
            Vi ser nu hur kommuner och regioner larmar om sin ekonomiska
            situation och hur Sveriges Kommuner och Regioner kräver långsiktiga
            besked om hur statsbidragen till kommunsektorn ska utvecklas.
            Den budget som regeringen lade fram för 2023 underfinansierade
            välfärden och garanterade i princip nedskärningar. Vi är kritiska
            till att regeringen skär ned på ersättningarna till kommuner för
            flyktingmottagande. Vi behöver i stället stärka kommunernas och
            regionernas ekonomi. Plånbokens storlek ska aldrig avgöra din
            tillgång till vård eller skola. Sverige ligger ofta i topp när
            länders jämställdhet rankas, men vi har fortfarande långt kvar
            att gå för att uppnå ett jämställt samhälle. Utbildning och arbete
            ökar kvinnors trygghet och frihet under hela livet. Miljöpartiets
            politik ska stärka och snabba på utvecklingen mot ett jämställt
            samhälle.
          </p>
          <p xml:id="i-Rb3WQZDzCWjGE4gsqMhZzA">
            Den lågkonjunktur som Sverige nu befinner sig i kommer att göra
            det svårare för många att skaffa och behålla ett jobb. Regeringen
            prognostiserar att arbetslösheten kommer att öka. Unga och nyanlända,
            särskilt kvinnor, är mest utsatta. Den som förlorat sitt arbete
            eller har svårt att komma in på arbetsmarknaden ska ha möjlighet
            att lära sig ett nytt yrke i en bransch där man är efterfrågad
            och behövd. Enligt beräkningar från LO innebar Tidöpartiernas
            höstbudget 25 000 färre platser inom vuxenutbildningen för 2023.
            De medel som regeringen nu tillför i vårbudgeten räcker inte till
            för att reparera den skada som är skedd. Att arbetstagare får
            chansen till omställning och kompetens­utveckling är avgörande
            för en rättvis grön omställning. Det är därför väldigt oroväckande
            att regeringen tar bort satsningen på grön kompetensutveckling
            i sin vårbudget.
          </p>
          <p xml:id="i-8R27mHZDkah31Uu9M2CGMJ">
            I vårt samhälle i dag finns många människor som söker jobb utan
            att få något, samtidigt som andra jobbar så mycket att de inte
            orkar ett helt arbetsliv. Att lösa den balansen är en viktig uppgift
            för politiken. Miljöpartiet förespråkar en kortare arbetsvecka
            och ökad möjlighet till flexibilitet i form av distansarbete och
            digitala möten för de jobb eller arbetsuppgifter där det är möjligt.
            Efter pandemin är dessa lösningar för ett hållbart arbetsliv mer
            aktuella än någonsin.
          </p>
          <head xml:id="i-TApVcpT6S84vDuMbqq4ki8" type="h2">
            En cirkulär ekonomi inom naturens ramar
          </head>
          <p xml:id="i-UbDUakmxWd2FnU1qfmtCXG">
            Vi vill att de verkliga kostnaderna för att utvinna råvaror och
            tillverka produkter ska synas på prislappen. Fossila subventioner
            och utnyttjande av fattiga människor som arbetskraft har alltför
            länge tillåtits snedvrida marknaden. Staten måste ta en aktiv
            roll och främja investeringar i klimatsmarta lösningar. Miljöpartiet
            vill främja investeringar i företag och industrier som minskar
            utsläppen, men inte i de som ökar dem. Här har Sverige nu en historisk
            chans.
          </p>
          <head xml:id="i-CdwCaQR8vXNoPyHmbvXQZQ" type="h3">
            Intensifiera arbetet med att skapa en cirkulär ekonomi
          </head>
          <p xml:id="i-8AVZngdrC8TuhYtdWRNJZc">
            Vår ekonomi orsakar en betydande miljö- och klimatpåverkan genom
            de produkter vi konsumerar. Det behövs mer regleringar för att
            produkter ska gå att återanvända och återvinna. Ansvaret för att
            ställa om till en ekonomi inom planetens gränser ska inte ligga
            på individen – alla ska få vara med i den gröna omställningen.
            Produkters miljö- och klimatpåverkan ska tydligt reflekteras i
            priset så att det blir lätt och billigt att leva hållbart.
          </p>
          <head xml:id="i-5Pbn5T8L8wvAe5EzhHPkU7" type="h2">
            Näringsliv och företagande
          </head>
          <p xml:id="i-FWbX4nR8xb9NoCRJbdhwJv">
            Sverige behöver en mångfald av stora och små företag som skapar
            möjlighet till försörjning och arbetstillfällen och bidrar till
            livskvalitet och utveckling. Vi vill ge fler företag möjlighet
            att verka, växa och utvecklas. Svenska företag har inlett klimat­omställningen
            – framtidens hållbara näringsliv har redan börjat ta form. Vi
            vill uppmuntra, stötta och mana på denna utveckling. Våra svenska
            företag är avgörande för Sveriges klimatarbete och konkurrenskraft.
            Klimatomställning, automatisering, den fortsatta digitaliseringen
            och utvecklingen av artificiell intelligens är möjligheter och
            utmaningar som staten måste hjälpa såväl företag som arbetstagare
            med.
          </p>
          <head xml:id="i-JJftJHFWqLjCZYAfMXkGQT" type="h3">
            En grön industriell revolution
          </head>
          <p xml:id="i-5UH8SYoKQSDSJP3Cfa8yzt">
            Det pågår en grön industriell revolution i Sverige, där näringslivet
            investerar för att ställa om från fossila till fossilfria processer
            och produkter. De investeringar vi nu ser bygger på en tidigare
            tydlighet från politiken, där riktningen har varit extremt tydlig:
            Sverige ska ställa om.
          </p>
          <p xml:id="i-G864GNhFs8hHvaMYZLndYz">
            Nu befinner vi oss i ett nytt läge. Rysslands invasion av Ukraina
            och en stigande inflation har försämrat marginalerna för näringslivet
            som helhet. Dessutom ser vi nu blandade budskap från politiken.
            Regeringen hävdar att näringslivet fortsatt ska få stöd för sin
            klimatomställning, samtidigt som Sverigedemokraterna, riksdagsledamöter
            inom regeringspartierna och opinionsbildare till höger tydligt
            försöker sabotera industrins omställning. Denna typ av osäkerhet
            skapar svallvågor inom hela näringslivet. Flera bolag har uttryckt
            sitt missnöje och hotat med att flytta sina verksamheter till
            länder där politiken tydligt står bakom näringslivets omställning.
            Det handlar om miljarder i investeringar och tiotusentals jobb
            som står på spel. Situationen är extremt allvarlig.
          </p>
          <p xml:id="i-NCpagHv1yaPUgApiZwdga3">
            Miljöpartiet har varit starkt bidragande till att skapa förutsättningar
            för den gröna industrirevolutionen. Vi har stärkt näringslivets
            investeringar genom Industriklivet och Klimatklivet, vi har stimulerat
            näringslivet att ta fram färdplaner för fossilfrihet genom Fossilfritt
            Sverige och det senaste tillskottet av verktyg är de statliga
            gröna kredit­garantierna. Detta är inte bara bra för att minska
            utsläppen, utan det stärker även näringslivets konkurrenskraft
            och bidrar till fler arbetstillfällen och framgångsrika företag.
            Det utvecklar och tryggar arbetstillfällen i industrin med högt
            kunskapsinnehåll.
          </p>
          <p xml:id="i-ExZKTK8yNeHwqKo3hrDfKg">
            Den gröna industrirevolutionen kräver mycket kapital. För att
            stärka industrins konkurrenskraft ytterligare vill vi se mer stimulanser
            för att exempelvis energieffektivi­sera industrins processer och
            öka de kapitalintensiva gröna investeringarna. Det saknas resurser
            på en rad områden, och sämre blir det när både höger- och vänsterpartier
            väljer att minska investeringarna för miljö och klimat i sina
            budgetförslag. Inom näringslivet är det tvärtom; där finns det
            i dag en insikt om att den gröna omställningen av samhället är
            nödvändig och att gröna investeringar kommer att löna sig.
          </p>
          <head xml:id="i-28tEBgjJm4aBkGc8ScfgXr" type="h3">
            Utbildning och vidareutbildning centralt för klimatomställningen
          </head>
          <p xml:id="i-WH6wmrpGjz8vqPcAUi7geq">
            En bred studie som Svenskt Näringsliv genomfört hos branschorganisationerna
            visar att utbildning och vidareutbildning är centralt för att
            möta de kompetensbehov som den gröna industrirevolutionen skapar.
            Studien visar att tre av fyra branscher bedömer att kompetensbrist
            riskerar att hindra klimatomställningen samt att insatser krävs
            för att anställda ska ha rätt kompetens och för att rätt kompetens
            ska kunna rekryteras.
          </p>
          <p xml:id="i-R3mDradjEGM11XnH3SemnD">
            Omställningen mot en koldioxidfri industri och en elektrifiering
            inom transport­sektorn skapar nya kompetens- och utbildningsbehov
            för företagen. Kompetens behövs för att bygga vätgasanläggningar
            och installera solceller, vindkraftverk och ladd­infrastruktur
            för elbilar. Det behövs experter på batteriteknik och elkraftsingenjörer.
            Industrin behöver processoperatörer, mekaniker och elektriker
            med nya kunskaper.
          </p>
          <p xml:id="i-78LUdj976PFK9FLzgsEtfc">
            Klimatomställningen ställer höga krav på en väl fungerande kompetensförsörjning.
            Idag är kompetensbristen i näringslivet utbredd. Sju av tio företag
            har svårt att hitta rätt kompetens när de anställer. Det behövs
            ett brett perspektiv på klimatomställning och kompetensförsörjning.
          </p>
          <p xml:id="i-QhLqKepgBq5HtHiJaTw5xj">
            För att svenska företag ska ha möjlighet att driva klimatomställningen
            är det avgörande att utbildningsutbudet i gymnasieskolan, på yrkesinriktad
            utbildning inom komvux och i högskolan underlättar näringslivets
            kompetensförsörjning och att arbetsmarknadens behov i högre grad
            styr kursutbudet. Det behövs en nationell strategi för kompetensförsörjningen
            inom naturvetenskap, teknik, ingenjörskap och matematik. Därtill
            behövs insatser för att ytterligare stimulera forskning, samverkan
            och utveckling.
          </p>
          <head xml:id="i-DcsQeyh8Dc4jNy7naGJXMi" type="h3">
            Uppmuntra och stärk företagandet
          </head>
          <p xml:id="i-E41Hq2zwVMHd8Hr6xDZ5iF">
            Det är viktigt att slå vakt om den kreativitet och det ansvarstagande
            som finns bland entreprenörer, uppfinnare och företag och att
            bejaka finansaktörers vilja att investera i hållbara företag.
            I Sverige har näringslivsklimatet förbättrats under de senaste
            decennierna. Miljöpartiet har tillsammans med andra partier från
            både höger och vänster genomfört förändringar som syftat till
            att göra det enklare att starta, driva och kapitalisera företag.
            Att frigöra kraften hos entreprenörer och näringslivet ger en
            skjuts till den gröna omställningen, till digitaliseringen och
            till en växande tjänstesektor som skapar nya jobb.
          </p>
          <p xml:id="i-RnjJEmjagdB9BQgSXveYGa">
            Utbildning och vidareutbildning är inte bara centralt för klimatomställningen.
            I tjänstesektorn vill vi stimulera fler arbetsgivare att investera
            i personalens kunskap. Digitalisering och AI genomsyrar såväl
            privat näringsliv som offentlig sektor och kräver nya kunskaper.
            Personalutbildning är ett av de bästa sätten för företag att anpassa
            sig till förändringar i omvärlden. Personalens antal och sammansättning
            ändras inte för att efterfrågan förändras och därför är personalutbildning
            centralt för omställningsförmå­gan. Utbildning på företagen har
            inte minst fördelen att kunskapen kan komma till nytta direkt.
          </p>
          <p xml:id="i-Qt16dDm5jA7G73rigfPrtY">
            Med Sveriges nya modell för omställning kommer många att kunna
            omskola sig och byta yrkesinriktning. Det är mycket positivt.
            Vi vill därutöver möjliggöra för företagen att i högre grad än
            i dag erbjuda kompetensutveckling till sina medarbetare, genom
            ett skatteavdrag för utbildningskostnaden.
          </p>
          <head xml:id="i-9tRkZ4bvYVez5sM9V83URv" type="h3">
            Socialt ansvarsfullt företagande
          </head>
          <p xml:id="i-BEC8VPX7qoCQmWhA4wVifq">
            Klyftorna mellan människor får inte bli för stora. Vi vill jämna
            ut klyftorna mellan människor, men utan att minska viljan till
            risktagande och företagande. Det går att skapa ett samhälle som
            präglas både av jämlikhet och av ett gynnsamt företagsklimat.
            I dag har vi hundratusentals inskrivna som arbetslösa på Arbetsförmedlingen
            samtidigt som efterfrågan på kompetens är hög, inom både servicesektorn
            och industrin. Att rusta människor som saknar anställning till
            ett nytt jobb genom utbildning är därför en effektiv väg att minska
            klyftorna.
          </p>
          <p xml:id="i-D9udfdZvS8QFA3GFE5mDGd">
            Samhället behöver ge människor fler chanser. Vi vill skapa fler
            incitament för arbetsgivare som tar ett stort socialt ansvar genom
            att anställa personer som står långt ifrån arbetsmarknaden eller
            som av andra skäl behöver en ny chans. För att minska rekryteringen
            till kriminella gäng och hålla personer som suttit i fängelse
            borta från kriminalitet vill vi belöna arbetsgivare som anställer
            personer som behöver en ny chans med lägre beskattning. Samtidigt
            ska arbetslösa som får försörjningsstöd stå till arbetsmarknadens
            förfogande om de kan jobba.
          </p>
          <head xml:id="i-VPawLTS48p9hVT2QSL6orQ" type="h3">
            Utökade gröna kreditgarantier
          </head>
          <p xml:id="i-TCd1bn8CqnH4hqUedKRJJE">
            Omställningen kräver att företag kan utforska och investera i
            nya affärsområden och innovationer. För att kunna göra det behöver
            politiken göra det tydligt åt vilket håll vi är på väg och se
            till att risken är begränsad för företagen. Att gå i borgen för
            hållbara investeringar genom gröna kreditgarantier är ett effektivt
            sätt för staten att göra detta på. Miljöpartiet tog i regering
            initiativ till de gröna kreditgarantierna. Nu vill vi utöka dem
            genom att utöka ramen och sänka den lägre gränsen för investeringarna.
          </p>
          <head xml:id="i-N3piYjK5xmZ4ZRHimzEEbb" type="h3">
            Digitalisering som når alla
          </head>
          <p xml:id="i-7HsvGitr6Jqr3j2sCUoWuT">
            Den digitala infrastrukturen är i dag en helt integrerad del
            av vår infrastruktur. För många företag är det helt avgörande
            att ha tillgång till snabb internetuppkoppling. Därför behöver
            det finnas för alla oavsett om man vill starta ett företag i Bjuv,
            Borlänge eller Bastuträsk. Bredband ska finnas och hålla god hastighet
            i hela landet. Där nuvarande strategier och politik är otillräckliga
            behöver ytterligare åtgärder vidtas. De framsteg som görs inom
            artificiell intelligens ska komma företagen till gagn.
          </p>
          <head xml:id="i-92Gfruu1KE9rxCYRivK8QQ" type="h3">
            Ett konkurrenskraftigt näringsliv
          </head>
          <p xml:id="i-2yqPXVwMXhyM8Pv5LM1G6n">
            Det ska vara lätt att starta företag och anställa sina första
            medarbetare. Vi vill därför permanenta den utökning av växa-stödet
            som gjorts under pandemin, så att småföretagare får en tillfälligt
            nedsatt arbetsgivaravgift för att anställa sina två första medarbetare.
            Det behöver bli enklare att starta och driva företag. Sverige
            ligger bra till internationellt vad gäller förutsättningarna att
            driva företag, men vi ska sikta på den absoluta världstoppen.
            Klimatomställningen kommer att skapa hundratusentals nya jobb,
            varav många fortfarande är okända. För att möta den efterfrågan
            på kompetens som uppstår vill vi satsa mer på kompetensförsörjning
            för nya gröna jobb.
          </p>
          <head xml:id="i-P7tcZMNbMfm96TDM4HRjMB" type="h2">
            Jordbruk, skogsbruk, vattenbruk och fiske
          </head>
          <p xml:id="i-AApFk7kAeDP68CXHWWJTub">
            Jordbruket, skogsbruket, vattenbruket och fisket behövs för en
            hållbar försörjning av livsmedel, material och energi och för
            omställningen till en fossilfri ekonomi. De gröna näringarna är
            en central del av samhällsekonomin och är avgörande för en levande
            landsbygd. Samtidigt brådskar omställningen mot ekologisk, långsiktig
            hållbarhet och en samhällsekonomi som ryms inom planetens gränser,
            också inom de gröna näringarna. Havens och skogarnas ekosystem
            är på många sätt i kris, det sker ett överutnyttjande av naturresurserna
            och bristerna i miljöhänsyn är mycket omfattande och snarare regel
            än undantag. Det behövs en genomgripande omställning mot hållbara,
            naturnära brukningsmetoder inom skogsbruket och småskalighet och
            skonsamma metoder inom fisket. Ekosystemens livskraft måste få
            sätta ramarna. Miljöpartiet vill öka självförsörjningen av svenskproducerade
            livsmedel, av baslivsmedel och av grönsaker, frukt och andra vegetabilier.
            Samtidigt behövs omfattande satsningar på miljöåtgärder inom jordbruket,
            stärkt biologisk mångfald i hela landet och åtgärder för att öka
            kolinlagringen och markens bördighet. Det behövs ett utvidgat
            synsätt på vad marken ska producera per hektar utöver livsmedel,
            där olika ekosystemtjänster som rent vatten, bördiga jordar och
            artmångfald måste räknas in.
          </p>
          <head xml:id="i-LZAo9idK81JRrZ1YSvo8mM" type="h3">
            Genomför Miljömålsberedningens förslag för havsmiljön
          </head>
          <p xml:id="i-EQXW5ra47FX46P2tT3At4E">
            Utvecklingen i våra hav är oerhört allvarlig, och tillståndet
            för ekosystemen i både Östersjön och Västerhavet är på många sätt
            helt akut. Många fiskarter och andra djur kämpar för sin överlevnad.
            Torsken har kollapsat och våra kustfiskare får ingen strömming
            i sina nät längre – hela ekosystemet tippar till ett helt nytt
            läge. Till det kommer stora problem med miljögifter och övergödning.
            De kommande åren är kritiska för att vända utvecklingen och återuppbygga
            ekosystemen igen. Friska hav är också avgörande för hur väl vi
            lyckas motverka klimatkrisen.
          </p>
          <p xml:id="i-Btgmz81jhF1vkVcG6M7hQe">
            Alla riksdagens partier har lagt ett samlat förslag för haven
            på regeringens bord – Miljömålsberedningens betänkande Havet och
            människan. Miljöpartiet i regering avsåg att lägga en proposition
            på riksdagens bord redan för över ett år sedan, men regeringen
            har strukit planerna på en havsmiljöproposition under 2023. Det
            är en kamp mot klockan att rädda haven – en proposition kan inte
            vänta längre. Miljöpartiet vill återföra de medel regeringen strukit,
            för att genomföra en havsmiljöproposition.
          </p>
          <head xml:id="i-Dj6NeC3bQMkWp2wzJt6iar" type="h3">
            Omställning till naturnära och hyggesfritt skogsbruk
          </head>
          <p xml:id="i-XfhQxurUe43vLSMmoBx7ke">
            Ekosystemet i skogen har utarmats och den biologiska mångfalden
            är i kris. Runt 1 000 rödlistade arter som lever i skogen är hotade.
            Skogsvårdslagen behöver revideras för att skogsbruket som helhet
            ska kunna uppfylla miljömålen. Den behöver också arbetas in i
            miljöbalken. Ett skogsbruk i samklang med ekosystemen kräver en
            bred övergång till naturnära och hyggesfria skogsbruksmetoder,
            vilket kräver utveckling av nya affärs­modeller, ökad rådgivning
            och stöd till skogsbrukarna.
          </p>
          <p xml:id="i-QDuUrduK12HT1Gd5Mr1sZe">
            Klimatanpassning av skogsbruket är centralt för att förebygga
            exempelvis torka, skogsbränder och översvämningar men också för
            att bättre kunna hantera klimat­förändringarnas effekter och förbättra
            återväxten. Det behövs en långsiktig nationell rådgivningskampanj
            riktad till enskilda skogsägare för att arbeta med klimatanpassning,
            ökad miljöhänsyn och hyggesfria metoder. Det behövs även omfattande
            satsningar på återvätning av skogsmark, både för stärkt biologisk
            mångfald och för ökad klimatnytta.
          </p>
          <head xml:id="i-DBKsHDGKxYqPjLAAjdrgJd" type="h3">
            Kunskap om naturen och landskapsplanering
          </head>
          <p xml:id="i-CiXmGVkefAmxfySscszHzY">
            Myndigheternas arbete med landskapsplanering i samverkan med
            markägarna behöver fördjupas, för att säkra statens ansvar för
            ekologisk funktionalitet och för att kunna verka för att identifierade
            områden med värdefull natur skyddas från negativ påverkan. Vi
            behöver en systematisk nationell skogsinventering, som ett kunskapsstöd
            till skogsägarna och ett viktigt verktyg för landskapsplanering.
            Både fysisk inventering och fjärranalysmetoder kommer att krävas.
          </p>
          <head xml:id="i-UUvYtCmNaHEFHLfPMrdzCG" type="h3">
            Myndigheterna måste ha tillräckliga resurser för ersättning till
            skogsägare
          </head>
          <p xml:id="i-P45CMsb11rgzYdAQRCbTZC">
            De kvarvarande resterna av naturskogar med höga naturvärden i
            hela landet måste bevaras och skyddas. Naturen måste sätta ramarna
            för nyttjandet av skogen. Skogsstyrelsen och Naturvårdsverket
            måste ha tillräckliga resurser för att betala ut ersättningar
            till skogsägare för skydd av den fjällnära skogen, men även för
            andra skogar i hela landet. Skogsägare ska inte behöva vänta i
            åratal på besked och utbetalning av pengar; det måste finnas tillräckligt
            mycket pengar i budgeten.
          </p>
          <head xml:id="i-B9L8yv7sacUPCPyKhmvrw4" type="h3">
            Totalstopp för industriellt fiske och övergång till hållbara
            fiskemetoder
          </head>
          <p xml:id="i-A2xQ98nHF1hZLXsiZ8Mk3V">
            Fisket måste bli ekosystembaserat. Trålgränsen för fisket måste
            omgående flyttas ut till 12 nautiska mil längs hela kusten, inga
            dispenser ska ges och ett generellt förbud mot bottentrålning
            bör införas. Sverige bör verka för att EU tar fram en avvecklingsplan
            för industriell trålning, och det småskaliga, kustnära fisket
            ska samtidigt stöttas. Det behövs fortsatta satsningar på övergång
            till hållbara, skonsamma fiskemetoder.
          </p>
          <head xml:id="i-52Qkcv81sZupe8xR2hRHE7" type="h3">
            Ett levande lantbruk i hela landet
          </head>
          <p xml:id="i-C9jcXouhzfLkxMh9yE8H8q">
            Det höga kostnadsläget för många av jordbrukets viktiga insatsvaror
            har lett till ett allvarligt läge för svenskt lantbruk. Det är
            viktigt att både stötta lantbruket i det svåra läget och samtidigt
            fortsätta omställningen till ett fossilfritt lantbruk, med ökad
            miljö- och klimatnytta. Miljöpartiet vill se ett levande lantbruk
            i hela Sverige, som säkrar en hög självförsörjning av livsmedel,
            foder, energi och råvaror. Ett lantbruk där råvaror, energi och
            tjänster produceras nära konsumenten, där förädlingen i ökad utsträckning
            sker lokalt och där efterfrågan på svenskproducerade ekologiska
            livsmedel stadigt ökar. Vi vill att såväl stora som små företag
            inom de gröna näringarna stimuleras att använda hållbara metoder
            som stärker biologisk mångfald och andra ekosystemtjänster.
          </p>
          <p xml:id="i-61ZdXTCMgFKNA68EgF7Mcu">
            Jordbrukspolitiken har under lång tid varit inriktad på storleksrationalisering.
            För att kunna ha ett levande lantbruk i hela landet som bidrar
            till landsbygdsutveckling ur ett bredare perspektiv, ett mer regenerativt
            jordbruk, ökad självförsörjningsgrad och mindre sårbarhet måste
            stödet också riktas till små och mellanstora jordbruk.
          </p>
          <p xml:id="i-RiEk9Lo9C79ZdxBmmqNC36">
            Ekologiskt jordbruk är på många sätt en spjutspets för ökad hållbarhet
            inom jordbruket och bidrar till en mängd ekosystemtjänster, använder
            inga naturfrämmande bekämpningsmedel och minskar därmed belastningen
            av gifter i mark och dricksvatten­resurser. Långsiktiga satsningar
            på ekologiskt jordbruk är viktigt.
          </p>
          <p xml:id="i-Dde4gT7L3ppKvb7mjCKRt">
            Självförsörjningen av livsmedel behöver öka. Det behövs ökade
            stöd till grönsaks- och trädgårdsodlingen och ökade stöd till
            odling av baljväxter. I det svåra ekonomiska läget behövs även
            kapacitet för fortsatta stöd till djurhållning, för att undvika
            att lantbruk läggs ned. Eldrimner nationellt resurscentrum för
            småskalig livsmedels­förädling utgör en viktig motor och pusselbit
            i arbetet för en levande landsbygd, stärkt lokal förädling och
            livskraftiga jordbruks- och livsmedelsföretag i hela landet. Det
            är viktigt att Eldrimner får ett varaktigt och långsiktigt stöd
            för sin verksamhet.
          </p>
          <head xml:id="i-WxN8cGChBgchatyV6wa8Nm" type="h3">
            Ökat klimat- och miljöarbete i lantbruket
          </head>
          <p xml:id="i-Y9TseWmd5mfvC68PXxy5Nh">
            Miljöpartiet anser att Sverige fullt ut måste arbeta för att
            öka klimat- och miljöarbetet i enlighet med EU:s strategi Farm
            to Fork samt öka stödet till fler miljöåtgärder och till små lantbruk.
            En betydande del av Sveriges totala klimatutsläpp kommer från
            jordbruket. Jordbrukssektorn behöver egna klimatmål. Förbrukningen
            av fossila bränslen är en betydande källa till utsläpp, liksom
            användning och produktion av konstgödsel.
          </p>
          <p xml:id="i-7iy492RwT9Vqha9vpPVotu">
            För att ställa om jordbruket behöver energin i maskiner och transporter
            komma från biobränslen, vätgas och el. En biopremie för lantbruket
            bör införas, i enlighet med förslaget i utredningen Vägen till
            ett fossiloberoende jordbruk (SOU 2021:67). Jordbruket måste bli
            fossilfritt och självförsörjningen av insatsmedel till jordbruket
            måste öka. Det handlar bl.a. om drivmedel, gödsel och foder. Ett
            jordbruksavdrag bör införas och nedsättningen av dieselskatten
            för jordbruket bör tas bort.
          </p>
          <head xml:id="i-WtPrtbZm1FzxEm6BmpZM7J" type="h3">
            Biologisk mångfald och stärkta miljöåtgärder
          </head>
          <p xml:id="i-B58UAmpsZkJYEDeKNEbRmF">
            Omställningen i enlighet med EU:s strategi för jordbruket, Farm
            to Fork, samt strategin för biologisk mångfald och den kommande
            växtskyddslagen förutsätter ökade satsningar på ekologiskt lantbruk.
            Finansieringen av olika miljöåtgärder och ökad biologisk mångfald
            inom jordbruket, samt utveckling och innovation av ekologiska
            odlingsmetoder, behöver stärkas. Miljöpartiet vill därför öka
            stödet till miljöåtgärder för stärkt biologisk mångfald. Även
            ett särskilt stöd för vallodling bör införas.
          </p>
          <p xml:id="i-2a8pxrG1M59YpfQgB3D4mM">
            Naturbetesmarkerna har en avgörande roll för att nå miljömålen
            för kulturland­skapet. Hävden av naturbetesmarker behöver stöttas,
            och för att bibehållas och öka i omfattning behöver stödnivåerna
            öka till full kostnadstäckning, och rådgivning och hjälp till
            markägare i fråga om naturbetesmarkerna behöver öka. Även fäbodbruken
            har en otroligt viktig roll för att bevara den genetiska mångfalden
            hos lantraser, för bevarad hävd och för den starka kulturella
            traditionen. Artdatabanken vid SLU behöver en långsiktig finansiering.
          </p>
          <head xml:id="i-TfBn71WEqgCQ4TZukhjKkm" type="h3">
            En långsiktig strategi för hantering av vattenresursen
          </head>
          <p xml:id="i-EihmuNgpwJeoWKSa9MXoM3">
            Skyddet av dricksvattenresurserna måste stärkas. Det behövs en
            långsiktig nationell strategi för hantering av vattenresurser,
            och den politiska styrningen av vattenförsörj­ningen måste stärkas.
            Klimatanpassning måste vara en utgångspunkt. Samverkan och katastrofberedskapen
            på lokal nivå måste öka. Det behövs satsningar på att komma åt
            den samlade och ökande miljöpåverkan på dricksvattnet från en
            mängd olika föroreningskällor. Arbetet med att reglera blandningar
            av gifter i miljön, den s.k. cocktaileffekten, måste skyndas på,
            likaså arbetet med att byta ut farliga kemikalier mot bra alternativ.
          </p>
          <head xml:id="i-3yJLYESeFNt5Ko8R5xy8Ri" type="h3">
            Satsning på PFAS-rening av dricksvatten och andra vattenåtgärder
          </head>
          <p xml:id="i-MwK2UZZY3HGptJjaezQJys">
            Det behövs en omfattande satsning för att stärka vattenarbetet
            i hela landet. Behoven av ökade investeringar och reinvesteringar
            i va-nätet är mycket omfattande. Det krävs satsningar på avancerad
            rening som fångar upp miljögifter och läkemedelsrester, och på
            många håll är problemen med PFAS-föroreningar mycket stora. Många
            kommuner kan inte på egen hand förväntas klara av de investeringar
            och reinvesteringar i gamla ledningsnät som krävs utan kommer
            att behöva statligt stöd. Utmaningarna är särskilt stora i många
            landsbygdskommuner.
          </p>
          <head xml:id="i-9Fx1b5uQ5QGzY61J2uo3xT" type="h2">
            Arbetsmarknad
          </head>
          <p xml:id="i-V5BMY8LCxBUvywGhzAn2Fe">
            Efter en återhämtning och viss ljusning på arbetsmarknaden efter
            pandemin finns nu nya utmaningar kopplade till lågkonjunkturen,
            inflation, höjda energipriser och konsekvenser av kriget i Ukraina.
            Arbetsförmedlingen väntar sig att Sverige går in i en lågkonjunktur
            under 2023 med väntad högre arbetslöshet. Ökningen väntas hållas
            tillbaka något på grund av bristen på utbildad arbetskraft som
            betecknas ligga på rekordnivåer, men samtidigt har många arbetsgivare
            fortfarande svårt att hitta arbetskraft med efterfrågade kompetenser
            vid rekrytering. Långtidsarbetslösheten har inte blivit mindre
            och nu befaras den öka än mer, vilket är oroande. Det är angeläget
            att vi utnyttjar alla de verktyg vi vet fungerar för att förhindra
            en sådan utveckling.
          </p>
          <p xml:id="i-2z8zkYRTfQeYBzPgma1LjJ">
            Det måste till ett betydligt mer aktivt arbete för de som står
            långt ifrån arbets­marknaden, framför allt utlandsfödda kvinnor.
            För dessa grupper är det särskilt viktigt att få individanpassat
            stöd och det är angeläget att Arbetsförmedlingen har tillräckligt
            med resurser för både grunduppdraget och personalintensiva insatser.
            De program som gör skillnad måste kunna fortsätta, och vi vill
            se en utökning av riktade arbetsmarknads­utbildningar, lokala
            jobbspår och evidensbaserade modeller. Det måste också finnas
            bättre möjligheter att i realiteten kombinera sfi och arbete eller
            sfi och yrkesutbildning, för de som behöver, och kvaliteten i
            sfi behöver bli bättre.
          </p>
          <p xml:id="i-9wC9Fn1nkET4oW9i1hU9dx">
            I vårt samhälle i dag finns många människor som söker jobb utan
            att få något, samtidigt som andra jobbar så mycket att de inte
            orkar ett helt arbetsliv. Att lösa den balansen är en viktig uppgift
            för politiken. Miljöpartiet förespråkar en kortare arbetsvecka
            och att fånga upp de lärdomar som perioden med covid banat vägen
            för, med ökad möjlighet till flexibilitet, distansarbete och digitala
            möten för de jobb eller arbetsuppgifter där det är möjligt. Det
            ska inte bara finnas rätt till heltid utan även till deltid för
            de som vill ha kortare arbetstid, och tillsammans är dessa lösningar
            för ett hållbart arbetsliv med fler arbetstillfällen mer aktuella
            än någonsin.
          </p>
          <p xml:id="i-TEFrmWkiqbNGJL4MmT14K3">
            Miljöpartiet anser att etableringsprocessen i högre utsträckning
            måste anpassas till individens förmågor och behov. Asylsökande
            är ingen homogen grupp utan kommer med olika förutsättningar och
            erfarenheter. Vi tycker att staten måste ta ett större ansvar
            för etableringsprocessen och göra den mer individanpassad. Den
            som kan ska redan dag ett erbjudas ett snabbspår till ett yrke
            i linje med sin förmåga. Den som däremot är i behov av vård eller
            av andra skäl har en lång väg tillbaka till yrkeslivet måste erbjudas
            en sammanhållen och anpassad etableringsprocess. Det innebär att
            etablerings­programmet, liksom statens ekonomiska ansvar, ska
            kunna omfatta fyra år. På så sätt ökar möjligheterna till etablering
            för alla grupper. De ukrainska flyktingarna behöver omedelbart
            få tillgång till motsvarande stöd som andra i etablering.
          </p>
          <head xml:id="i-6bSKpAxvB2f68Fh6UWEfZ1" type="h3">
            Främja arbetsintegrerande företag
          </head>
          <p xml:id="i-XJZtb2d9WAun6FRtXucmv9">
            Arbetsintegrerande sociala företag spelar en viktig roll i det
            arbetet genom att skapa jobbtillfällen för grupper som annars
            har svårt att få tillträde till arbetsmarknaden. Deras potential
            är i dag underutnyttjad, och Miljöpartiet anser att regeringen
            bör upprätta en handlingsplan för att främja dessa företag och
            bättre ta till vara deras kompetens och möjlighet att bidra till
            att motverka långtidsarbetslösheten.
          </p>
          <head xml:id="i-Ssvtea2b5PwB73qvCmzT3K" type="h3">
            Fler jobb till funktionsnedsatta
          </head>
          <p xml:id="i-JysznSaC5aEZm1FoGYEdXV">
            Vi vill se till att fler med funktionsnedsättningar kommer in
            på den reguljära arbets­marknaden. Här finns en outnyttjad potential
            i många människors kompetens. Regioner och kommuner måste gå före
            och visa vägen för näringslivet. Arbetsförmedlingen och Försäkringskassan
            ska få i uppdrag att ge ett förbättrat och fördjupat stöd till
            personer med olika grad av funktionsnedsättning för att de ska
            komma ut på arbetsmarknaden. Här ingår även en snabbare och bättre
            tillgång till arbetshjälpmedel. Ingen ska behöva vara arbetslös
            för att rätt hjälpmedel inte kommer användaren till del.
          </p>
          <head xml:id="i-3HXsxt4ZRdgzw7H3fz1iz9" type="h2">
            Skatter
          </head>
          <p xml:id="i-PpjNCSWhWQcPCL6KMUqTcv">
            Med skattepolitiken kan vi styra ekonomisk aktivitet i en mer
            hållbar riktning. Många av miljöproblemen vi ser i dag beror på
            s.k. negativa externaliteter – problem som uppstår till följd
            av vår konsumtion men vars kostnad för vårt samhälle inte är inräknad
            i det pris vi betalar.
          </p>
          <p xml:id="i-aTB8MmmR2B7sgTgWeqDHL">
            Om det vi konsumerar som är dåligt för miljö, klimat och människa
            fick bära sina faktiska kostnader hade konsumtionen av dessa minskat
            kraftigt för länge sedan. Vi vill ha ett skattesystem som fasar
            ut det som är dåligt för miljön men behåller en stabil skattebas
            för att finansiera vår gemensamma välfärd och samhällsservice.
            Det som är bra ska ha låg skatt eller subventioneras och det som
            är dåligt ska ha hög skatt. Det som är riktigt dåligt ska vara
            förbjudet. Skattesystemet måste ha som mål att uppnå långsiktig
            hållbarhet.
          </p>
          <p xml:id="i-LAxEKhvjPCh5mizeVDyfqL">
            Det ska inte falla på individen att ha alla kunskaper och att
            ha råd att fatta hållbara beslut om sin konsumtion. I dag är de
            hållbara alternativen dyrare för konsumenten och långt ifrån alla
            har råd att prioritera hållbarhet. Så ska vi inte ha det. Skattesystemet
            ska bidra till att priset för olika alternativ sänder en tydlig
            signal om vad som är hållbart och i vilken riktning vi är på väg.
            Det går att göra. Tack vare system som bonus malus och elbilspremien
            ökade andelen elbilar i nybilsförsäljningen lavinartat fram till
            dess att regeringen och Sverigedemokraterna avskaffade elbilsbonusen.
            Varje kilometer som körs med en elbil i stället för en fossildriven
            bil innebär minskade utsläpp. Vi vill införa mer skattepolitik
            som styr om mot hållbarhet och låga utsläpp. Under de senaste
            tio åren har vi lagt grunden för många sådana system via gröna
            skatter och cirkulära skatte­reduktioner. Dessa system vill vi
            utveckla så att ekonomin blir mer hållbar och det blir lätt för
            medborgare att leva hållbart.
          </p>
          <head xml:id="i-3qid2JW8akGcwggobH55Gp" type="h3">
            Ett skattesystem som ställer om Sverige
          </head>
          <p xml:id="i-EawjtHeLMrojHxf8LgK8ZH">
            Vår ekonomi behöver bli mer cirkulär och skatter är ett av våra
            viktigaste verktyg för att ta oss dit. För att främja återvinning
            av material vill vi införa en skatt på uttag av jungfruliga material
            samt ökade skatter på avfall, exempelvis för byggsektorn.
          </p>
          <p xml:id="i-41mHQBLYFonQpmaKfSDC1t">
            Vi behöver satsa på ett elnät som kan möta våra framtida behov
            av förnybar elproduktion och lagring. I framtidens elnät behöver
            flexibilitet och lagring spela betydligt större roll än i dag.
            Vi vill se en utredning om hur skattesystemet kan användas för
            att underlätta utvecklingen. Skattesystemet ska även underlätta
            för ökad produktion av förnybar el, exempelvis genom att göra
            det mer lönsamt att sätta upp solceller på taket.
          </p>
          <head xml:id="i-JFdUhTTsScBnFPxQ386XXA" type="h3">
            Ett skattesystem för hela Sverige
          </head>
          <p xml:id="i-ELKbvFnF39j2FZeCkwJCx3">
            Under vår tid i regering genomförde vi en skattesänkning för
            boende i glesbygd. Vi vill utvidga denna skattesänkning och se
            till så att kommuner och regioner ska få en lokal elbonus för
            att satsa på förnybar elproduktion. Landsbygden ska ha skattemässiga
            fördelar för att ställa om transportsektorn.
          </p>
          <p xml:id="i-4R8n5ibCX3NWUd28YGe3Jj">
            De ekonomiska klyftorna i Sverige har ökat under flera decennier.
            Den utvecklingen vill vi stoppa och skattesystemet spelar här
            en nyckelroll. Miljöpartiet vill att den som tjänar mer och äger
            mer också ska betala mer i skatt.
          </p>
          <p xml:id="i-N3xMVvFnhr6P9oYm7y2Pri">
            Under lång tid har löneinkomster beskattats progressivt, medan
            det på kapital­inkomster inte varit någon progressivitet alls.
            Effekten blir att klyftorna drar iväg mer och mer, både mellan
            olika grupper i samhället och mellan könen. Miljöpartiet vill
            se en större progressivitet också i kapitalskatterna.
          </p>
          <head xml:id="i-DYCwi2GDW71UUcfVumddVa" type="h3">
            Avskaffa funkisskatten
          </head>
          <p xml:id="i-QDPsQ4JZPU6LPZgqxogwYa">
            När Moderaternas, Kristdemokraternas och Sverigedemokraternas
            budgetalternativ för 2022 vann gehör i riksdagen togs skillnaden
            i beskattning mellan inkomster på arbete och sjuk- och aktivitetsersättning,
            den s.k. funkisskatten, bort. Samtidigt infördes dock ett jobbskatteavdrag
            som inte innefattade funktionsnedsatta. Det innebär att den s.k.
            funkisskatten ändå finns kvar. Denna orättvisa har inte åtgärdats
            i någon av Tidöpartier­nas efterföljande budgetar. Miljöpartiet
            har sedan länge drivit att skillnad i skatt inte ska bero på omständigheter
            du själv har svårt att påverka utan ska utgå från hur mycket du
            tjänar. Vi vill ta bort den orättvisa skatteklyfta som nu uppstått
            igen.
          </p>
          <head xml:id="i-PZFWtoyUhbY61Cv2MANBZf" type="h3">
            Beredskapsskatt
          </head>
          <p xml:id="i-RVVTZKD6SLbVyMPaCTtq15">
            I breda överenskommelser rustar vi nu upp Sveriges militära och
            civila försvar. För att inte det ska gå ut över de helt nödvändiga
            satsningar som måste göras på såväl klimat- och miljö- som välfärdsområdet
            vill vi införa en beredskapsskatt för höginkomsttagare som betalar
            den upprustning som nu i snabb takt ska genomföras.
          </p>
          <head xml:id="i-6HfnQAjHHbuuFyMiJbX19r" type="h3">
            En mer progressiv kapitalbeskattning
          </head>
          <p xml:id="i-8T4zFehddqiE5VGd7bSK31">
            Vi vill se ett skattesystem som bidrar till att Sverige håller
            ihop. Ojämlikt fördelade kapitalinkomster ökar klyftorna i samhället.
            Därför anser vi att det behövs en mer progressiv kapitalbeskattning
            där de som har väldigt höga inkomster bidrar mer. Vi vill därför
            att innehav på investeringssparkonton (ISK) ska skattebefrias
            för innehav upp till 50 000 kronor och att skatten på innehav
            som överstiger 1 miljon kronor ska få en högre skatt.
          </p>
          <head xml:id="i-KTtDcSJwRq4pTUmKhyhrCT" type="h1">
            Klimatet, miljön och naturen
          </head>
          <head xml:id="i-LSsen22d7UZJnuGJQn9s4B" type="h2">
            Klimat
          </head>
          <p xml:id="i-XuFCprDmWZ7CoFwU1VMoaK">
            Den vetenskapliga kunskapen är samlad, gedigen och tydlig: Den
            globala medel­temperaturen stiger i allt snabbare takt och den
            främsta orsaken är mänsklig aktivitet. Sedan den industriella
            revolutionen har medeltemperaturen ökat med drygt 1,2 grader.
            Enbart denna ökning har orsakat omfattande klimatförändringar,
            framför allt genom att extremväder blivit vanligare. I Sverige
            är uppvärmningen dubbelt så snabb som det globala genomsnittet.
            Uppvärmningen går också snabbare i norra Sverige jämfört med de
            södra delarna av landet. Klimatförändringarna innebär enorma risker
            för våra eko­system, och för Sveriges invånare och företag. De
            allra mest katastrofala konsekvens­erna av den globala uppvärmningen
            går fortfarande att undvika.
          </p>
          <p xml:id="i-BBzAJ8JJwSAqqgV9tekcqx">
            Men för detta krävs en plan för att hejda klimatförändringen
            genom att minska växthusgasutsläppen och genom klimatanpassning
            minska samhällets sårbarhet inför klimatrelaterade risker. Miljöpartiet
            vill bygga ett nytt grönt folkhem, där Sveriges klimatarbete är
            världsledande, där välfärden finns till för alla och där jämlikhet
            är en självklarhet. Vi vill genomföra en historisk satsning med
            utgångspunkt i vetenskapen och göra vad som krävs för att nå vår
            del av Parisavtalet – nettonollutsläpp redan 2035. Detta kräver
            politiker som vågar satsa stort. För att industrin ska kunna ställa
            om behövs ett långsiktigt politiskt ledarskap och statliga stöd,
            men också investeringar i utbildning, elnät och energiproduktion.
            Andra företag kommer att behöva hjälp med investeringar i nya
            miljövänliga lastbilar och arbetsmaskiner. Privatpersoner kommer
            fortsatt att behöva hjälp för att köpa eller leasa en elbil.
          </p>
          <head xml:id="i-GgpqgKB4nh8C5vEpe3LXn" type="h3">
            Offentlig konsumtion
          </head>
          <p xml:id="i-SbqtMd8JRyComM4s7NbvEn">
            Offentlig sektor ska gå före i omställningen och Sverige bör
            anta ett mål om att offentlig sektors totala växthusgasutsläpp,
            inklusive de konsumtionsbaserade, ska nå nära nollutsläpp senast
            år 2030.
          </p>
          <p xml:id="i-VYJu3cvnHCeJmcZvRUAwxc">
            Lagen om offentlig upphandling (LOU) behöver uppdateras med att
            all offentlig upphandling ska beakta miljöhänsyn och klimatpåverkan,
            och med att låg klimat­påverkan och resursanvändning blir styrande
            faktorer.
          </p>
          <p xml:id="i-XmwbJorx9LzJn5aNSDCa7P">
            Klimatsmart mat ska vara norm i offentlig sektor. Det innebär
            framför allt ökad andel växtbaserad mat, men också mer säsongsanpassad
            mat och mat som transporteras kortare sträckor samt att animaliska
            livsmedel kommer från djur som betar gräs och inte föds upp på
            sådant som vi människor kan äta.
          </p>
          <head xml:id="i-A4N4gNqrKDiM2UprS9Gr5W" type="h3">
            Sänk utsläppen från svensk konsumtion utomlands
          </head>
          <p xml:id="i-MmAogipJZqqRJpq4vnSBxM">
            Miljöpartiet vill se ett genomgripande arbete för att minska
            utsläppen från konsumtion där rättvisa står i centrum. Utsläppen
            från konsumtion varierar kraftigt mellan olika grupper i samhället.
            Det är därför rimligt att exempelvis skatter på lyxkonsumtion
            ökar mest. Alternativen till klimatskadlig konsumtion måste bli
            mycket billigare för att inte Sveriges medel- och låginkomsthushåll
            ska få bära bördan för omställningen.
          </p>
          <head xml:id="i-QP6j79CPB4GxMuzUdqwC6F" type="h3">
            Satsa mer på naturbaserade klimatåtgärder
          </head>
          <p xml:id="i-5eDWyGFPFM7ym5gcKWtKdk">
            Miljö och klimat hänger ihop och det finns flera exempel på åtgärder
            som både sänker utsläpp och skyddar biologisk mångfald. Våtmarker
            som dikats ut läcker stora mängder växthusgaser, men dessa läckage
            kan enkelt stoppas genom att återväta dessa land­områden. Vi vill
            därför utöka anslagen till återvätning av våtmarker. Återvätning
            av våtmarker är dessutom en effektiv åtgärd för klimatanpassning.
          </p>
          <head xml:id="i-39VwofykgpQmkXPQoaRRZU" type="h3">
            Storsatsning för industrins omställning
          </head>
          <p xml:id="i-3vWUwTrFH5pomtgXH7fCFC">
            Industrin står för ungefär en tredjedel av Sveriges utsläpp.
            Under våra sju år i regeringen införde vi stora satsningar på
            industrins omställning. Detta måste nu fortsätta. Vi vill därför
            kraftigt öka resurserna hos miljöprövande myndigheter och rättsinstanser
            för att korta handläggningstiden för industriprojekt och elnäts­invester­ingar,
            men också kraftigt öka stöden till industrins omställning, genom
            Industriklivet, Klimatklivet och ett särskilt program för industrins
            energieffektivisering.
          </p>
          <head xml:id="i-DwGqUiACKPovQLD68V1e6H" type="h3">
            Klimatanpassning
          </head>
          <p xml:id="i-MBpBNVyT198JYoa6vBB3wR">
            Klimatförändringarna pågår och temperaturen i Sverige har stigit
            mer än det globala genomsnittet. Miljöpartiet vill att vi gör
            allt vi kan för att stoppa den globala uppvärmningen vid 1,5 grader,
            men vi kommer också att behöva anpassa oss till att klimatet redan
            förändrats. Vi vill därför se utökade satsningar på klimatanpassning
            för att förebygga exempelvis torka, skogsbränder och översvämningar
            men också för att bättre kunna hantera de effekter som blir av
            klimatförändringarna.
          </p>
          <head xml:id="i-N3sorEjDxSreb8743PoDnN" type="h2">
            Energi
          </head>
          <p xml:id="i-D7Fub5NiAjxQbFiudMikrF">
            Förbränning av fossila bränslen har skapat nästan 80 procent
            av koldioxidutsläppen sedan den industriella revolutionen och
            är därför den huvudsakliga anledningen till att den globala medeltemperaturen
            nu stiger i den snabbaste takten någonsin. Vetenskapen har tydligt
            visat hur en varmare värld påverkar möjligheten till mänskligt
            liv, säkerhet och välfärd negativt. Trots det använder vi fortfarande
            fossila bränslen överallt i våra samhällen. Fossila bränslen står
            i dag för över 80 procent av energianvändningen globalt.
          </p>
          <p xml:id="i-HajuCvz1xWswekturfuquM">
            Problemen med fossila bränslen är dock fler än så. Putins energikrig
            mot Europa har visat att övergången från det fossila till det
            förnybara är akut utifrån ett renodlat säkerhetsperspektiv. EU:s
            beroende av rysk energi har varit en enorm svaghet rent strategiskt
            eftersom Putin därmed kunnat använda flödet av framför allt gas
            som ett påtryckningsmedel. Exportintäkterna från ryska fossila
            bränslen har dessutom finansierat Putins krig. Ett system baserat
            på förnybara energikällor kompletterat med energilagring är dessutom
            ett säkert och robust energisystem.
          </p>
          <p xml:id="i-2qTDoqWLVJQW8tsTVhsxU5">
            Slutligen handlar det om att skydda hushåll och företag från
            alltför stora ekonomiska risker. Ingen familj ska behöva lämna
            hus och hem, och inga företag ska behöva gå i konkurs, på grund
            av rusande energipriser. Beroendet av fossila bränslen innebär
            en risk eftersom deras kostnad varierar kraftigt. Dessutom är
            det ofta billigare att producera el och värme med förnybar eller
            geotermisk energi än med fossil energi.
          </p>
          <p xml:id="i-BAD58rZDkuSaHgzShyMNDp">
            För att bli kvitt vårt beroende av fossila bränslen måste vi
            elektrifiera stora delar av våra samhällen – något som, enligt
            många bedömare, kommer att resultera i att elanvändningen fördubblas
            till 2035. Detta kräver inte bara en större energiproduktion.
            Vi behöver också en effektivare användning av energin och ett
            elnät som kan hantera framtidens utmaningar.
          </p>
          <head xml:id="i-Ud662HWrX6yB1gfPmMT9b4" type="h3">
            Stötta kommunerna i energiomställningen
          </head>
          <p xml:id="i-Lw9Fgrbb6r7Ys5bNXDP58J">
            För att klara bygget av det nya gröna moderna samhället krävs
            stora mängder energi. Det förnybara är i dag det överlägset billigaste
            och snabbaste sättet att öka vår energiproduktion. I dagsläget
            är många kommuner dock kritiska till att bygga ut vindkraften
            lokalt. Under 2021 stoppades 78 procent av alla planerade vindkraftverk
            av kommunerna. Miljöpartiet vill därför införa en lokal elbonus,
            där staten betalar kommunerna för sin förnybara elproduktion.
            Syftet med detta är att kompensera de kommuner som redan i dag
            drar ett större lass än andra för att ge Sverige den el vi behöver
            för att klara elektrifieringen, men också för att uppmuntra fler
            kommuner till att också i framtiden säga ja till ny förnybar elproduktion.
          </p>
          <p xml:id="i-EucBsQvfQbmYgNZxYhjETg">
            På många platser finns det självklart fullt legitima skäl att
            motsätta sig byggandet av ny vindkraft. Vindkraftsparker lämpar
            sig inte överallt. Men ofta drivs lokala politiker till att säga
            nej på grund av att de fruktar högljudda protester från kommunens
            medborgare eller andra särintressen. Med vår lokala elbonus får
            kommunen intäkter som kan användas till viktiga insatser lokalt.
            Enligt detta förslag betalar kommunerna 10 miljoner kronor för
            varje producerad terawattimme förnybar el som redan finns på plats
            och 30 miljoner kronor för varje producerad terawattimme förnybar
            el för all elproduktion som tillkommer före 2030. De förslag på
            kompensation som andra partier lyft tidigare är otillräckliga.
            Vi vill se ett mycket större stöd som skulle kunna förändra acceptansen
            för vindkraft hos Sveriges kommuner och regioner. Detta skapar
            förutsättningar för en vindboom och vindkraften kan på så sätt
            bli en motor för lokal ekonomisk utveckling och välfärd.
          </p>
          <head xml:id="i-5J6BaoSkSQqGMhA1hmLZDq" type="h3">
            Energieffektivisera Sverige
          </head>
          <p xml:id="i-UkUEPTHL4bMzN95MrEH3iF">
            Det snabbaste, billigaste och miljövänligaste sättet att öka
            tillgången på el är att göra användningen smartare och mer effektiv.
            En studie visade nyligen att över 800 miljarder kronor kan sparas
            fram till 2045 genom energieffektiviserande åtgärder i Sverige.
            Genom energieffektivisering sparar vi både pengar och el som kan
            användas till annat, exempelvis elektrifiering av transporter
            och industri. Vi vill att staten tar upp till 80 procent av kostnaden
            för alla åtgärder för både hushåll och företag.
          </p>
          <head xml:id="i-MaMBm8nSejYqw8yZoZKuKk" type="h3">
            Storsatsa på solenergi
          </head>
          <p xml:id="i-KeTfiNP6rGKDc35z4QLVM6">
            Det pågår en solcellsrevolution i Sverige. Allt fler tak på villor,
            flerbostadshus och lador får solceller, vilket tydligt visar att
            människor vill, kan och tjänar på att bidra till omställningen.
            Det finns dock fortsatt stor potential för solenergi för att både
            producera el och värma upp våra bostäder och lokaler. Vårt mål
            är att solenergi går från att vara en marginell till en betydande
            energikälla i Sverige.
          </p>
          <head xml:id="i-LKS7ZHbzmLohCC8zF1RfRq" type="h3">
            Storsatsa på vätgas
          </head>
          <p xml:id="i-6W8z3A4y5gXLa5Rsjp99iz">
            Vätgas kommer att vara ett helt centralt bränsle för samhällets
            klimatomställning. Jämfört med andra länder håller dock Sverige
            på att halka efter i utvecklingen av en vätgasekonomi. Här måste
            Sverige öka takten. Under vår tid i regering tog vi initiativ
            till en nationell vätgasstrategi. Det är nu dags att göra verklighet
            av den. Miljöpartiet föreslår därför bl.a. en utredning som ska
            ta fram nödvändig lagstiftning för att få vätgasekonomin på rull.
          </p>
          <head xml:id="i-YRjUmmCo5UvqhXpRBRtjRS" type="h2">
            Transporter
          </head>
          <p xml:id="i-WZHvVxUutCnBuQaCyLADDY">
            Transporter orsakar omkring en tredjedel av utsläppen av koldioxid
            inom Sverige och försämrar luftkvaliteten i städer och längs trafikleder.
            Vi kan minska behovet av transporter genom att planera samhället
            smartare. Pandemin har gett en skjuts åt utvecklingen av digitala
            lösningar och lett till förändringar i människors beteenden. Styrmedel
            och politiska beslut kan driva på för mer energismarta lösningar
            och för att hållbar energi används för godstransporter och resor.
            Vi välkomnar nya tekniska innovationer som kan förändra beteendemönster
            och vill att lagstiftningen ska ligga i framkant och anpassas
            till morgondagens transportsystem. Andelen elbilar i nybilsförsäljningen
            ökade tidigare snabbt tack vare politiska reformer som elbilspremien
            och bonus malus-systemet. Med tät och pålitlig kollektivtrafik
            och med moderna och säkra cykelbanor vill vi ge fler möjligheten
            att avstå från bilen i vardagen. Vi behöver rusta och bygga ut
            järnvägen i hela landet.
          </p>
          <head xml:id="i-Frbqf41kNFbdUsoJfh5Bu8" type="h3">
            Fossilfria transporter i hela landet
          </head>
          <p xml:id="i-PeP6zHq3Kgp1NLhivup5QB">
            Vårt samhälle är helt beroende av att transportera varor och
            människor men ska inte vara beroende av fossila bränslen. Mer
            transporter behöver därför ske på tåg och till sjöss i stället
            för på väg. Det som behöver transporteras på väg ska drivas av
            el, vätgas och biobränslen i stället för bensin och diesel. Vi
            vill se nationella planer för utbyggnad av laddinfrastruktur,
            biogas och vätgas. Vi vill även se förbättrad tillgång till laddinfra­struktur
            för boende i hyresrätter. Sjöfarten och våra hamnar behöver snabba
            på resan mot fossilfrihet.
          </p>
          <head xml:id="i-D6sakNZ9oHaZtLGiNPPg9B" type="h3">
            Lättare att cykla och åka kollektivt
          </head>
          <p xml:id="i-86tDaVHVtMW4sJhbYDkVxK">
            Om vi ska nå våra klimat- och miljömål måste vi bli mer transporteffektiva.
            Elbilar är bättre än fossilbilar, men i många situationer är det
            bästa alternativet att gå, cykla eller åka kollektivt i stället
            för att åka bil över huvud taget. Vi vill sänka taxorna och bygga
            ut kollektivtrafik med hög kvalitet och stor kapacitet, bl.a.
            genom spårtrafik och bussfiler i fler städer. Då kommer statlig
            medfinansiering att behövas för investeringar och elskatten för
            elbussar tas bort. Det ska vara billigare att ta sig till jobbet
            med kollektivtrafik än bil och de senaste åren har priserna i
            kollektivtrafiken ökat mer än bränslepriserna. Vi vill införa
            ett gemensamt kort, Sverigekortet, för all kollektivtrafik i hela
            landet med ett lågt pris på 499 kronor per månad De statliga investeringarna
            i cykelinfrastruktur bör öka. Kollektivtrafikkort ska undantas
            från förmånsbeskattning. Stadsmiljöavtalen ska förstärkas, för
            mer och bättre infrastruktur för cykel och kollektivtrafik.
          </p>
          <head xml:id="i-F9cAFZNCPYMjHnmd1835Ns" type="h3">
            Satsa på järnvägen och sjöfarten
          </head>
          <p xml:id="i-Kbe9wKCgM2AWLpgqhLz5Xb">
            Varutransporter förbrukar mindre energi och skapar mindre utsläpp
            om de kan transporteras på tåg eller båt. Vi vill därför satsa
            mer på dessa transportslag. Vi vill snabba på utbyggnaden av nya
            stambanor i södra Sverige, bygga bort flaskhalsar och satsa på
            järnväg i hela landet. Resurser till underhåll av järnvägen behöver
            också öka, för att tågen ska gå i tid. En grön hamnstrategi bör
            tas fram. Sverige behöver nya isbrytare för att klara omställningen
            och dessa behöver anslagsfinansieras för att hålla nere kostnaderna
            för transporter till sjöss.
          </p>
          <head xml:id="i-QosPdRkrKPz6hx1PFt4voj" type="h3">
            Flygets utsläpp ska minska
          </head>
          <p xml:id="i-EYHjnYC9HtSwG1EzujZUrP">
            Utsläppen från flyget måste minska. För att minska flygets klimatpåverkan
            krävs en kombination av minskat resande och omställning till förnybara
            bränslen, elektro­bränslen och elflyg för de flygresor som inte
            kan ersättas på annat sätt. Därför vill vi minska flygresorna,
            särskilt de längre resorna, som ger mest klimatpåverkan, samt
            resorna på sträckor där det finns bra järnväg.
          </p>
          <head xml:id="i-6uERA7oq42FGJfxkFLDcck" type="h3">
            Planera samhället hållbart
          </head>
          <p xml:id="i-m3ZtGNwTrQKZRciPwVYcE">
            Många grundläggande aspekter av vårt transportsystem bestäms
            när vi bygger transportinfrastrukturen, men också våra bostäder
            och vår samhällsservice. Vi vill att hållbarhet ska inkluderas
            i mycket större utsträckning när samhället planeras. Där går det
            att göra en stor insats för att minska behovet av energi och transporter.
            Låga energibehov och klimatmål ska premieras. Vi vill ge ett särskilt
            uppdrag till Trafikverket och andra berörda myndigheter att arbeta
            för ett mer transportsnålt samhälle samt att ta fram en plan för
            ökad transporteffektivitet.
          </p>
          <head xml:id="i-8URGPrShEqRJ4Q3NgS1u3J" type="h2">
            Omfattande satsningar på starka ekosystem
          </head>
          <p xml:id="i-DuWKxab1j7BUg4RDp7ZZgA">
            De nationella miljömålen, Agenda 2030 och miljölagstiftningen
            är centrala utgångspunkter i arbetet med att säkra en god miljö
            som kan fortsätta förse oss med livsviktiga ekosystemtjänster.
            EU:s gemensamma politik för klimat och miljö är nödvändig för
            att stärka arbetet med ren luft, rent vatten, biologisk mångfald
            och klimatomställning i hela EU. Klimat- och miljölagstiftningen
            behöver på många sätt skärpas och anpassas efter den kunskap vi
            har i dag om klimat- och miljökrisens allvar. Svensk lagstiftning
            behöver i flera avseenden anpassas efter EU:s miljölagstiftning
            för att vi ska nå upp till gemensamma miljö- och klimatmål. Existerande
            globala och regionala miljörelaterade avtal och direktiv behöver
            fullt ut implementeras, exempelvis konventionen för biologisk
            mångfald och EU:s direktiv för arter, habitat och havsmiljö. Den
            kommande restaureringslagen för EU kommer att bli mycket viktig
            för att nå de nya globala målen för naturen i Montrealprotokollet.
            Dessutom måste miljö- och klimatskadliga subventioner tas bort
            omedelbart, och de ekonomiska incitamenten för beteenden med positiv
            inverkan på klimat och miljö behöver öka.
          </p>
          <p xml:id="i-U2ke8VStVeS46JitaqnoWF">
            Omkring 0,5–1 miljon av planetens drygt 8 miljoner arter riskerar
            att utrotas inom några årtionden om inte kraftfulla åtgärder vidtas
            för att hejda den katastrofala utvecklingen. Forskare talar om
            att vi är inne i den sjätte massutrotningen. Utvecklingen är global
            men är tydlig också i Sverige. Orsakerna är förstörda livsmiljöer,
            exploatering av arter genom fiske, jord- och skogsbruk, klimatförändringar,
            invasiva arter och miljöföroreningar.
          </p>
          <p xml:id="i-3HenaGqJsZyJMY58Exmrbi">
            Tack vare allemansrätten och ett starkt strandskydd får många
            svenskar möjlighet till naturupplevelser, kunskap om naturen,
            förbättrad folkhälsa och livskvalitet. Naturupplevelser blir allt
            viktigare för den växande besöksnäringen. I den politiska debatten
            ifrågasätts nu den grundlagsskyddade allemansrätten allt oftare,
            och det är därför viktigt att stärka allemansrätten och öka satsningarna
            på kunskap om hänsyn och vistelse i naturen.
          </p>
          <head xml:id="i-2cYDUqZF5rbfqbTCkocBtE" type="h3">
            Skydd och skötsel av värdefull natur
          </head>
          <p xml:id="i-6MLYhKrLVcWLLyDyJLEyK5">
            Läget för den biologiska mångfalden i Sverige är på många sätt
            akut. Runt 1 000 skogslevande arter är hotade. Ett omfattande
            problem är bristen på större samman­hängande områden med höga
            naturvärden, som är ett krav för många arter. Östersjöns ekosystem
            står inför en akut kris, och läget i Västerhavet är mycket allvarligt.
            För att vända artkrisen i skogen, säkra fungerande och motståndskraftiga
            ekosystem och nå miljömålen krävs därför omfattande satsningar
            på att bevara och återskapa värdefulla naturområden för framtiden.
            Avverkningstakten av värdefulla naturskogar är mycket hög enligt
            myndigheternas utvärderingar. Trots behovet av stora ekonomiska
            resurser för att vända trenden drog regeringen ned budgeten för
            skydd och skötsel av värdefull natur och hotade arter med 70 procent
            jämfört med förra årets budgetproposition. Neddragningen medför
            oerhört allvarliga konsekvenser för skyddet av värdefulla skogar
            och skötselarbetet med värdefull natur och hotade arter. Konsekvenserna
            märks redan nu runt om i landet.
          </p>
          <p xml:id="i-NB9SLvvFt2auRsHKB6MAty">
            Naturvårdsförvaltare vittnar om att den drastiskt minskade budgeten
            tvingar dem att välja mellan att rädda flerhundraåriga ekar eller
            slåtterängar med hotade blommor, att fortsätta sköta ett område
            med hotade vildbin eller låta dem försvinna med sämre pollinering
            som följd, att fullfölja arbetet på ställen där invasiva arter
            grävts bort eller låta dem komma tillbaka och låta de senaste
            årens arbete bli ogjort. Regeringens neddragningar märks redan
            nu av i värdefulla naturområden runt om i hela landet.
          </p>
          <p xml:id="i-SqiXyWZdtNVXjDbhzjMhy3">
            Miljöpartiet vill säkra bevarandet av det sammanhängande bälte
            av fjällnaturskogar som pekats ut i propositionen Stärkt äganderätt,
            flexibla skyddsformer och ökade incitament för naturvården i skogen
            med frivillighet som grund (prop. 2021/22:58) och som Sverige
            har ett internationellt ansvar för att bevara. Även annan värdefull
            natur över hela landet, som de sista resterna av kontinuitetsskogar,
            behöver ges ett långsiktigt skydd.
          </p>
          <p xml:id="i-C2tNjhZtNkyLsLfowgvyPN">
            Även arbetet med olika åtgärder för värdefull natur som skötsel,
            åtgärdsprogram för hotade arter och restaurering av förstörda
            ekosystem måste säkras. Det behövs omfattande insatser för skötsel
            av redan skyddade områden. I många områden hotas naturvärdena
            av igenväxning och av att hävden upphört. Det gäller exempelvis
            många gräsmarker. Det handlar också om fortsatta insatser mot
            invasiva arter, om pollinatörer och om andra satsningar på att
            stärka den biologiska mångfalden. Det behövs också en förstärkt
            viltförvaltning och en genetisk förvaltning av vargstammen. Naturbetes­markerna
            är oerhört artrika, och skötseln av ängs- och betesmarker och
            slåtterängar har en nyckelroll för att nå miljömålen för kulturlandskapet.
          </p>
          <p xml:id="i-7hkyftPJnyResCf1zHfN7X">
            En nationell plan för biologisk mångfald, motsvarande klimathandlingsplanen,
            måste tas fram.
          </p>
          <p xml:id="i-9c2sEJ1ZqLv1vGxELkcVVY">
            Det är också fortsatt viktigt både att grundfinansieringen av
            våra miljövårdande myndigheter säkras och att denna också tillåts
            öka för att finansiera nödvändiga satsningar.
          </p>
          <head xml:id="i-H3pc7MH6nd8sxqwzaTQd5C" type="h3">
            Bryt inte miljöövervakningens långa tidsserier – upprätthåll
            ryggraden i svenskt miljöarbete
          </head>
          <p xml:id="i-KY227vg1aoTums5wdfFjbE">
            Regeringens neddragning av miljöövervakning är ett mycket hårt
            slag mot det svenska miljöarbetet. Miljöövervakningen är själva
            ryggraden i miljöarbetet; utan miljö­över­vakningens systematiska
            arbete med bl.a. långa tidsserier är det omöjligt att följa utvecklingen
            i miljön. Nedskärningarna har varit drastiska; exempelvis har
            Havs- och vattenmyndighetens arbete skurits ned med 40 procent
            från förra året. Medel bör därför återföras till miljöövervakningen
            omedelbart.
          </p>
          <head xml:id="i-27NgxjXtTsfkELon9Uti5q" type="h3">
            Vänd krisen i haven
          </head>
          <p xml:id="i-FRJCUQ2Gscuz21cyQTyFbd">
            Utvecklingen i våra hav är oerhört allvarlig, och tillståndet
            för ekosystemen i både Östersjön och Västerhavet är på många sätt
            akut. Kommande mandatperiod är kritisk för att vända utvecklingen
            och återuppbygga ekosystemen igen, och därför behövs omfattande
            satsningar och en bestående ökning av finansieringen. Även miljöarbetet
            för vattendrag och sjöar behöver förstärkas, bl.a. för att finansiera
            arbetet med moderna miljövillkor för vattenkraften.
          </p>
          <p xml:id="i-HY2oQqToSb91HYv26jKNYV">
            Hav och klimat är två sidor av samma mynt. Ett friskt levande
            hav är en förutsätt­ning för kolinlagring och motståndskraft mot
            klimatförändringarna. Kopplingen mellan hav, klimatförändringar
            och havsförsurning behöver inkluderas i havsmiljöarbetet, och
            havsmiljöförvaltningen behöver få en större och tydligare roll
            i klimatarbetet. En ekosystembaserad förvaltningsmodell ska genomsyra
            allt havsmiljöarbete och hela havspolitiken, inklusive fisket.
            En samlad proposition på hela Miljömålsberedningens förslag, Havet
            och människan (SOU 2020:83), bör lämnas av regeringen snarast.
            Däribland ska en havsmiljölag införas och vara utgångspunkt för
            havsmiljöarbetet. Likaså brådskar det att införa nya etappmål
            om skyddade områden.
          </p>
          <p xml:id="i-Hs1EwPwhZHxBcn6878AnTD">
            Åtgärdstakten i vattenmiljöarbetet behöver öka för att nå vattendirektivets
            mål om god ekologisk och kemisk status. Åtgärdsprogrammen är viktiga
            verktyg för att nå målen och ändra normerna. Att minska övergödningen
            är oerhört centralt, inte minst i havsmiljöarbetet. Det behövs
            också ett helhetsgrepp på sjöfartens påverkan på havsmiljön. Det
            saknas forskning och kunskap inom flera områden som är väsentliga
            för att vidta rätt åtgärder för att kunna nå miljömålet Hav i
            balans samt levande kust och skärgård.
          </p>
          <head xml:id="i-WsdG31xczW8YWsD6QnEUxM" type="h3">
            Stärk skyddet av dricksvattenresurserna
          </head>
          <p xml:id="i-WAV5guDRWuvypwmXfw3jNr">
            Skyddet av dricksvattenresurserna måste stärkas. En långsiktig
            nationell strategi för hantering av vattenresursen måste tas fram
            och den politiska styrningen av en hållbar vattenförsörjning måste
            stärkas. Klimatanpassning måste vara en utgångspunkt. Mer samverkan
            och ökad katastrofberedskap på lokal nivå måste till. Det kommer
            att krävas både ekonomiska satsningar och förändrade lagar och
            regler samt beteendeförändringar. Det behövs bl.a. åtgärdspaket
            och satsningar på att komma åt den samlade och ökande miljöpåverkan
            på dricksvattnet från en mängd olika föroreningskällor. Arbetet
            med att reglera blandningar av gifter i miljön, den s.k. cocktaileffekten,
            måste skyndas på, likaså arbetet med att byta ut farliga kemikalier
            mot bra alternativ.
          </p>
          <head xml:id="i-EGjkAwNYfYJgYFb2pTjoEF" type="h3">
            Ett giftfritt samhälle
          </head>
          <p xml:id="i-KLvUebvSgrABjSVPnup7v1">
            Spridningen av olika gifter i miljön är alltmer omfattande, vilket
            är ett hot mot både fungerande ekosystem, djur, växter och alla
            de tjänster ekosystemen producerar. Det är också ett hot mot människors
            hälsa; barn är särskilt utsatta för den ökande mängden gifter,
            de är extra känsliga och på många sätt skyddslösa. Förstärkta
            insatser krävs för arbetet mot en mängd gifter i miljön. Det handlar
            bl.a. om att förstärka arbetet mot PFAS, läkemedelsrester i dricksvatten
            och en mängd andra farliga miljögifter. Det behövs kunskapsspridande
            arbete och olika informationsinsatser om hur farliga ämnen kan
            bytas ut mot mindre farliga, spridningsvägar i miljön behöver
            kartläggas och arbetet med att sanera förorenade områden behöver
            förstärkas. Sverige har en oerhört viktig roll att driva dessa
            frågor internationellt, och resurser behövs också för att skala
            upp detta arbete. Ett förstärkt arbete med giftfritt från början
            är en central del i arbetet för en cirkulär ekonomi.
          </p>
          <head xml:id="i-YNRCNQZMR9bdmaASqQusjQ" type="h3">
            Alla djur har ett egenvärde och ska bemötas med respekt
          </head>
          <p xml:id="i-PmYgqscg2nQHdu2M1NXk8w">
            Med nyttjandet av djur följer ett moraliskt ansvar. Fortfarande
            är djurhållningen, särskilt då det gäller s.k. livsmedelsproducerande
            djur, en kompromiss mellan ekonomiska intressen och djurens behov,
            där priset för djuren ofta blir mycket högt. Miljöpartiet anser
            att de djur som vi människor har ansvar för och föder upp ska
            få leva ett gott liv. Vi vill förbjuda minkfarmer och utöka arbetet
            med djurfria forskningsmetoder. Vi vill att burhållning av höns
            får ett slut och att kycklinguppfödningen går över till mer långsamväxande
            raser. Bedövning av alla djur före slakt ska vara snabb och smärtfri.
            Metoder som inte lever upp till detta, t.ex. nuvarande elbedövning
            av slaktkyckling och koldioxidbedövning av grisar och fiskar,
            ska fasas ut.
          </p>
          <p xml:id="i-FbFP2eFvbrXokUcvt3fbpz">
            Dålig djurhållning skapar allvarliga hälsorisker, i första hand
            för djur men även för människor. Varje år dör hundratusentals
            människor av sjukdomar orsakade av bakterier som blivit resistenta
            mot antibiotika. Missbruk av antibiotika, såsom att antibiotika
            rutinmässigt används i djuruppfödning i många andra länder, måste
            stoppas för att minska utvecklingen av antibiotikaresistens.
          </p>
          <p xml:id="i-R54pTVj79ujimYWD6eJx9i">
            Genom coronapandemin har en annan stor risk blivit tydlig. Att
            hålla både vilda och tama djur trångt ihop under stressande förhållanden,
            tillsammans med många andra arter, innebär stor risk för att olika
            typer av virus överförs mellan djur och människor.
          </p>
          <p xml:id="i-XDGjfMEiNEVL1nu1qXv4DQ">
            Varje år drabbas många djur, såväl tama som vilda, av fyrverkerier
            och smällare. Ibland går det riktigt illa. Hundar som dör av skräck,
            ston som kastar sina föl, kor som spränger staket och fläker sig
            på halt underlag och fåglar som ramlar döda från skyn är bara
            några exempel. Miljöpartiet anser att endast offentliga fyrverkerier
            ska förekomma och att hantering av smällare, raketer och fyrverkerier
            ska förbjudas för privatpersoner.
          </p>
          <p xml:id="i-QwMpwAAAHbvs6w1fQaqcTj">
            Miljöpartiet anser att Sverige behöver utarbeta en nationell
            plan för övergång till djurförsöksfri forskning och för att leva
            upp till EU-direktivets mål om att ersätta djurförsök. Det är
            angeläget att kompetenscentret för att ersätta, minska och förfina
            djurförsök på Jordbruksverket, 3R-centret (reduce, replace, refine),
            får långsiktig och stärkt finansiering.
          </p>
          <head xml:id="i-SpbfJTfdCxW1q6S7RSidAY" type="h1">
            Ett samhälle där alla människor får växa
          </head>
          <head xml:id="i-Q1XFDYzQ25pMouYkHKM4r3" type="h2">
            Jämställdhet
          </head>
          <p xml:id="i-5awNMvtiNu54KnjyPui5S2">
            Trots att Sverige är ett av världens mest jämställda länder har
            vi fortfarande en lång väg kvar innan vi är ett jämställt land.
            Miljöpartiet ser att jämställdheten inte kan lösas vid sidan av
            utan behöver integreras i alla politikområden.
          </p>
          <p xml:id="i-UKuSUELTvVme7unqSuhjUR">
            Fortfarande utsätts kvinnor för mäns våld, har lägre inkomster
            och är sjukskrivna i högre utsträckning än män. Mellan kvinnor
            och män skiljer det sig uppskattningsvis 3,6 miljoner kronor i
            livsinkomst under ett arbetsliv. Det beror bl.a. på att kvinnor
            har lägre löner och att mansdominerade branscher värderas högre
            än kvinnodominerade, även när hänsyn tas till ansvar och krav.
            Det beror även på att kvinnor är mer sjukskrivna, får mer ojämlik
            vård och fortfarande tar ett större ansvar för det obetalda hem-
            och omsorgsarbetet. Bristen på jämställdhet i familjen börjar
            ofta när första barnet föds och kvinnor tar större delen av föräldraledigheten
            och ansvaret för barnen. För att komma till rätta med de här skillnaderna
            krävs insatser på flera områden.
          </p>
          <head xml:id="i-WVCidsKZxrQVP53bE75joG" type="h3">
            Fördubbla antalet pappamånader
          </head>
          <p xml:id="i-6y8JuH2dRGJ4ctyccC2ckD">
            Mer jämställt uttag av föräldradagarna är den enskilt viktigaste
            åtgärden för lika lön oavsett kön, och för att få bukt med det
            obetalda hem- och omsorgsarbete kvinnor ofta gör i dag. En viktig
            orsak till ojämställdhet i samhället är det ojämna uttaget av
            föräldraförsäkringen. Kvinnor tar ut en övervägande majoritet
            av föräldraförsäkringen. Det leder till att kvinnor tar ut fler
            vabdagar och får lägre lön, mindre ekonomisk frihet och sämre
            pensioner. Om vi någon gång inom en överskådlig framtid ska uppnå
            ett jämställt samhälle behöver fördelningen av föräldraledigheten
            förändras snabbare. Därför vill vi se en dubblering av antalet
            månader som är reserverade åt respektive förälder, de s.k. pappamånaderna.
          </p>
          <head xml:id="i-RGPdV5AxGwauEMWS5ij64v" type="h3">
            Höj lönerna i kvinnodominerade välfärdsyrken
          </head>
          <p xml:id="i-G77yGqBSNng33xT8Nxu5HS">
            Arbetsmarknaden är ojämställd. I många välfärdsyrken, typiskt
            sett kvinnodominerade, är lönen alltför låg sett till kvalifikationerna.
            Pandemin innebar en extrem belastning på vårt välfärdssystem och
            dess svagheter har blivit högst tydliga. Sjuksköterskor, barn­morskor
            och flera andra yrken flyr vården på grund av ohållbara villkor.
            Vi tycker att dessa yrkesgrupper förtjänar mer än applåder. Miljöpartiet
            föreslår därför en riktad lönesatsning över tio år för att komma
            till rätta med att dessa högkvalificerade kvinnodominerade yrken
            är underbetalda.
          </p>
          <head xml:id="i-UBxboWiRz79YYtXEY34faX" type="h3">
            Satsa på kvinnors arbetsmiljö
          </head>
          <p xml:id="i-73ZuypXWjhXkNG4HcCfs46">
            Ett hållbart arbetsliv i de kvinnodominerade yrkena inom hälso-
            och sjukvård samt vård och omsorg är kanske en av våra viktigaste
            jämställdhetsfrågor. Vi kan inte ha en omsorg och sjukvård som
            gör personalen sjuk. Det är dags att vi uppvärderar kvinno­dominerade
            yrken genom en systematisk satsning på hållbara villkor och arbetsmiljö
            för dem som arbetar inom vård- och omsorgsyrken. Vi vill att Arbetsmiljöverket
            ska kunna utdöma vite även för en dålig psykosocial arbetsmiljö.
          </p>
          <head xml:id="i-TGYzutVQ37mJZ2bKFi2fs1" type="h3">
            Krafttag mot mäns våld mot kvinnor, våld i nära relationer och
            hedersförtryck
          </head>
          <p xml:id="i-E5219FV6sRPB77w5N94aFM">
            Mäns våld mot kvinnor, våld i nära relationer och hedersförtryck
            är oacceptabelt. Samhället behöver göra mer för att förhindra
            det. Landets kvinnojourer och civilsamhället behöver stabil och
            långsiktig finansiering. De behöver utökade resurser och möjlighet
            till mer långsiktig planering. Arbetet mot hedersförtryck ska
            vara bra och likvärdigt i hela landet. Kvinnor som behöver gömma
            sig ska få ett starkare skydd. Vi måste vända perspektivet och
            se till att det är förövaren och inte offret som begränsas. Miljöpartiet
            vill att kommunerna, i samverkan med regioner och Polismyndigheten,
            säkerställer att alla som lämnar en våldsam relation ges en samlad
            ingång till samhällets stöd – en dörr ut ur våldet. Det ska räcka
            med en kontakt för att få det stöd som behövs: dokumentation av
            skador, vittnesmål, personskydd, skyddat boende, traumabehandling,
            hjälp med barnens situation och skolgång samt insatser från socialtjänsten
            och vården.
          </p>
          <p xml:id="i-6z9G9obdk6G94xELd44rYu">
            Att leva med skyddade personuppgifter ger ofta negativa ekonomiska
            konsekvenser för de våldsutsatta kvinnorna, med extra kostnader
            för dubbla boenden, svårighet att hitta ett nytt arbete, nekad
            sjukpenning m.m. Detta är fullständigt oacceptabelt. Vi behöver
            ge dessa kvinnor och barn rimliga förutsättningar för en skälig
            levnadsstandard. Miljöpartiet vill inrätta ett särskilt stöd för
            personer som lever med skyddade person­uppgifter. Dessa särskilda
            medel kan sökas av individen och användas för de akuta kostnader
            som uppstår på grund av den skyddade identiteten.
          </p>
          <p xml:id="i-Kt9f7F2rkvTsi4jojFy8my">
            Att olika typer av våld hör ihop är väl belagt. Sambandet mellan
            våld mot djur och våld mot partner, barn och äldre är fastlagt.
            Flera länsstyrelser i landet arbetar med frågan, där Länsstyrelsen
            i Västmanland har kommit längst. Det arbetssättet behöver spridas
            över landet till alla länsstyrelser. Det behövs också fler kvinnojourer
            som kan ta emot djur på sina boenden då den utsatte i ett våldsamt
            förhållande ofta inte vill lämna våldsutövaren eftersom våld mot
            djuret, eller hot om våld mot djuret, ofta används som utpressning
            för att den våldsutsatte inte ska våga lämna förhållandet.
          </p>
          <head xml:id="i-NEcQHzotHuCwTC8AN4V6yx" type="h2">
            Kultur
          </head>
          <p xml:id="i-MLS2k2wNmqci5jG1PAHumL">
            Kulturpolitiken ska ha utgångspunkt i den konstnärliga friheten
            och yttrandefriheten och stimulera en mångfald av kulturella uttryck.
            Kulturen ska ges förutsättningar, värde och kraft utan att politiken
            försöker styra dess innehåll eller form. Den fria konsten bryter
            ny mark och utmanar invanda mönster och föreställningar. Miljöpartiet
            vill stärka principen om armlängds avstånd och värna och stärka
            den fria konsten och kulturen.
          </p>
          <p xml:id="i-XuqMUYF9h78NDTZUvFFs1C">
            Coronapandemin slog hårt mot kulturen. Politiken behöver samla
            kraft för att genomföra en storskalig och långsiktig satsning
            på kulturens återstart. Vi vill bygga tillbaka ett starkare kulturliv
            som fler har tillgång till – i hela landet. Vi är kritiska till
            att regeringen valt att inte förlänga återstartsstöden till kulturlivet
            och inte heller svara upp mot behovet av permanenta förstärkningar.
            I tider av lågkonjunktur behöver politiken visa att kulturen är
            en grundläggande del av vår gemensamma välfärd som är viktig att
            värna. I vår återstartsplan för kulturen ligger stärkt stöd såväl
            för fria aktörer och det ideellt drivna kulturlivet som till offentliga
            aktörer och regional kultur. Vi avsätter också medel för att säkra
            Musikaliska kvarteret på Nybrokajen.
          </p>
          <p xml:id="i-V56nJwi4PZjm6icLJ1aizH">
            Kulturskapares ekonomiska och sociala villkor behöver förbättras
            och upphovsrätten moderniseras. Villkoren för kreativa och kulturella
            näringar behöver stärkas och kulturens finansiering breddas och
            stärkas. Miljöpartiet vill införa möjlighet till avdrag för investeringar
            i och sponsring av kultur. Produktionsincitamenten för film är
            kraftigt översökta, och därför förstärker vi finansieringen med
            start hösten 2023.
          </p>
          <p xml:id="i-PTRDVewazv58ULDw3tcsVq">
            Sverige är ett fantastiskt filmland fyllt av filmskapare och
            skådespelare av högsta klass. Filmområdet går nu igenom stora
            förändringar. Miljöpartiet införde produktions­incitament för
            film förra mandatperioden och följer regeringens implementering
            noga. Produktionsincitamenten har varit kraftigt översökta och
            mer medel bör tillföras för att säkerställa att Sverige fortsätter
            vara konkurrenskraftigt som filmland. Vi vill att ytterligare
            50 miljoner kronor ska avsättas för ändamålet under 2023.
          </p>
          <p xml:id="i-FiTXD81oXrEYuPLDSBNUk2">
            Vi vill genomföra ett kulturarvslyft för att öka tillgängligheten
            till kulturarvet, både genom upprustning av fysiska miljöer och
            genom en satsning på digitalisering. Digitali­sering och vård
            av kulturarvet är också en beredskapsfråga, vilket kriget i Ukraina
            gjort smärtsamt tydligt.
          </p>
          <p xml:id="i-RGQ2JvWWF8UGHq21iUNfCH">
            Barns kultur ska särskilt värnas. Vi vill satsa på barns kultur
            i skolan med bemannade skolbibliotek och estetiska ämnen i alla
            gymnasieprogram. Statens insatser för kulturskolan och folkbiblioteken
            har varit viktiga, inte minst för att nå nya mål­grupper och öka
            tillgängligheten. Vi vill att stöden ska stärkas och permanentas
            och utformningen ses över för ökad långsiktighet.
          </p>
          <p xml:id="i-MAsxqHAcXdf6RsuAKZb3nA">
            Stödet till folkbildningen värnas och stärks. Att regeringen
            drog undan de extra medlen till folkhögskolorna och studieförbunden
            fr.o.m. 2023, bl.a. för arbetsmarknads- och etableringsinsatser
            för nyanlända, var mycket beklagligt och har inneburit nedskärningar
            i en tid då vi snarare behöver satsa mer på olika former av utbildning.
          </p>
          <p xml:id="i-KSsjQpwhQja1P97zX9LvzD">
            Föreningslivet och civilsamhället är en bärande samhällskraft,
            inte minst i tider av kris, och bidrar till meningsfullhet, hälsa,
            integration och demokrati. Lågkonjunkturen och inflationen gör
            att även civilsamhället har det extra tufft, samtidigt som behovet
            av deras insatser ökar. Vi skjuter till ytterligare medel till
            idrotten, friluftslivet, barn- och ungdomsorganisationerna samt
            övriga ideella sektorn, med särskilt fokus på insatser som stöttar
            verksamhet i utanförskapsområdena. Detta är en del av Miljöpartiets
            permanenta civilsamhällesmiljard som vi vill sjösätta redan nu.
          </p>
          <head xml:id="i-FRADzFc8TW8EjRUMJn2AiE" type="h2">
            Medier och demokrati
          </head>
          <p xml:id="i-4SgEVp5pcquN9kqcabnjy9">
            Den svenska demokratin är stark och livskraftig, men vi får aldrig
            ta den för givet. Vi får aldrig ge upp arbetet för att fler ska
            engagera sig i demokratin. Fler unga ska få möjlighet att vara
            med och påverka, och därför bör 16-årsgräns för rösträtt införas,
            i ett första steg på prov i svenska kommuner. Ett system med nationella
            medborgarinitiativ bör också inrättas, så att fler kan göra sina
            röster hörda. Vi är också positiva till flera av Kommittén demokratin
            100 års förslag, inklusive att inrätta en nationell demokrati­funktion
            och ge länsstyrelserna ett demokratifrämjande uppdrag. Miljöpartiet
            vill värna det nya Institutet för mänskliga rättigheter och dessutom
            se en grundlagsreglering av institutets ledningsform och uppgifter,
            för att säkerställa institutets långsiktiga existens och oberoende
            ställning.
          </p>
          <p xml:id="i-YSJBoKFbYN792gHVTgJ1op">
            Fria medier fyller en oumbärlig funktion i ett demokratiskt samhälle.
            Alla människor, oavsett var i landet, ska ha tillgång till allsidig
            nyhetsförmedling av hög kvalitet. Vi vill ytterligare stärka förutsättningarna
            för oberoende granskande journalistik och fortsätta att bygga
            bort s.k. vita fläckar, områden med svag journalistisk bevakning.
            Public services breda uppdrag ska finnas kvar och även steg som
            stärker public services oberoende ytterligare bör tas, däribland
            att public services oberoende fastställs i grundlagen. Public
            service fyller en omistlig funktion för vår demokrati och måste
            värnas och stärkas i ett modernt medielandskap.
          </p>
          <p xml:id="i-GKHpGLVB9Y3LR2b3WPAFUj">
            Det fria ordet ska värnas, i Sverige och globalt. Miljöpartiet
            vill se en ny samlad strategi för ökad motståndskraft mot hot
            och hat, ett bättre rustat rättsväsen och stöd till opinionsbildare,
            journalister och andra som utsätts. Vi vill ställa större krav
            på internetplattformar och skärpa straffen när journalister och
            andra som utövar sin yttrandefrihet utsätts. Arbetet mot antidemokratiska
            och våldsbejakande aktörer behöver stärkas.
          </p>
          <head xml:id="i-L8W2XUZMXeyLnfepjbyQmH" type="h2">
            Idrott
          </head>
          <p xml:id="i-Ax5rkmL5DtanR9bpES6wPC">
            Föreningslivet är en bärande samhällskraft. Vi vill förenkla
            för ideella organisationer så att det blir lätt för människor
            att ge av sin fritid till det gemensamma. Stöd och villkor för
            det demokratiska föreningslivet ska vara långsiktiga och tydliga.
          </p>
          <p xml:id="i-XmDS7cbNomwf9kxqRLN7JE">
            Idrotten stärker folkhälsan och ger människor ett socialt sammanhang.
            Det är särskilt viktigt att barn och unga har rättvisa möjligheter
            att utöva idrott. Vi vill stärka insatserna för att alla barn
            och unga tidigt i livet ska få möjlighet till rörelse och idrott
            som ett naturligt inslag i sin uppväxt, i skolan och på fritiden.
            Ett brett utbud av fritidsaktiviteter är viktigt för att ta vara
            på alla barns intressen, stärka folkhälsan i alla åldrar och arbeta
            förebyggande mot segregation och utanförskap. Alla ska kunna delta
            på sina villkor oavsett bakgrund och funktionsvariation.
          </p>
          <p xml:id="i-Awd6javQSDjr3GRFU2FdQi">
            Naturen är en viktig plats för oss människor. Vi mår bra av att
            vara i naturen. Under pandemin blev värdet av närheten till naturen
            tydligt. Många sökte sig ut i naturen, ofta i närområdet. Friluftslivets
            förutsättningar behöver säkras och utvecklas så att fler får möjlighet
            till ett aktivt friluftsliv. Det behövs platser för rörelse, idrott,
            friluftsliv och övriga föreningslivet – i städer, i mindre orter,
            på landsbygden och i glesbygd. Tillgången på lokaler och anläggningar
            ska vara jämställd och jämlik. Vi vill inrätta en särskild fond
            för att ge kommunerna bättre stöd i planering och byggande av
            anläggningar. Vi vill att alla ska ha möjlighet att utöva idrott
            och fritidsintressen på lika villkor. Stöden ska utformas jämställt
            och det offentliga ska vara en förebild i jämställd sponsring
            och stöd till elitsatsningar.
          </p>
          <head xml:id="i-GAgeFVy96Jpgy6C4gVKrqF" type="h2">
            Landsbygderna
          </head>
          <p xml:id="i-CK57kuVBAB3Hg9GoskWYEz">
            I Miljöpartiets vision om ett långsiktigt hållbart samhälle har
            landsbygderna en nyckelroll – ekologiskt, socialt och ekonomiskt.
            Levande och utvecklade landsbygder är en förutsättning för att
            vi ska kunna möta framtidens utmaningar. Det handlar om produktion
            av livsmedel, vatten, biologisk mångfald, energi, turism, kulturlandskap,
            teknikutveckling och gröna näringar. Vi vill säkerställa goda
            förutsättningar för människor att bosätta sig, arbeta, leva och
            driva företag i våra lands- och glesbygder.
          </p>
          <p xml:id="i-62QYhb7ABMobH9YQqaCngj">
            I dag finns en obalans mellan stad och landsbygd och det är stor
            skillnad i tillgång till arbetstillfällen, utbildning, offentlig
            service, kollektivtrafik, mobiltäckning och bredband. Miljöpartiet
            vill driva en rättvis landsbygdspolitik som tar hänsyn till de
            lokala förutsättningarna. Sveriges självförsörjning ska öka och
            alla människor måste ges möjlighet till delaktighet i samhällsbygget.
            Vi vill stärka lokal demokrati och lokal förvaltning.
          </p>
          <p xml:id="i-LYtVb1S8Dm2oYkHxH7wWTh">
            Samhället står inför en stor grön omställning. Klimatomställningen
            måste vara rättvis.
          </p>
          <head xml:id="i-8EGv7smEUzvaA4jJX9KXrx" type="h3">
            Ge landsbygderna förutsättningar att bli motorn i klimatomställningen
          </head>
          <p xml:id="i-XgukfKn8QXENijciBFty7Q">
            Hela Sverige behöver ställa om till fossilfrihet. För boende
            på landsbygden kan det vara dyrare och svårare att ställa om där
            avstånden till service och handel är långa. Landsbygderna behöver
            därför erbjudas stärkt stöd i omställningen. Bilen ska användas
            där den behövs mest, och där ska man också kunna köra på el. Vi
            vill bygga 100 000 nya laddstolpar. Elbilsbonusen ska vara högre
            på landsbygden än i resten av Sverige. En skrotningspremie ska
            införas för att ge incitament att byta bort de mest energislukande
            fordonen.
          </p>
          <head xml:id="i-qvJuo4fCN164dfdbCBPkr" type="h3">
            Öka Sveriges och EU:s självförsörjning
          </head>
          <p xml:id="i-WeyUxZS63cnfBjzfJWrJve">
            Den senaste tidens förändring av säkerhetsläget har med tydlighet
            visat hur beroende vi är av handel för att tillgodose grundläggande
            behov i samhället. Samtidigt ser vi att förutsättningarna för
            jordbrukare att klara sig ekonomiskt blir allt sämre. Miljöpartiet
            vill att livsmedelsstrategin ska revideras och utvecklas så att
            inte bara självförsörjnings­graden av livsmedel kan öka utan också
            självförsörjningsgraden av de resurser som behövs för jordbruket,
            som energi, gödsel, foder, utsäde och arbetskraft. Satsningen
            på Eldrimner, centrum för mathantverk, måste utökas. För att främja
            en robust och resilient livsmedelsförsörjning i hela landet behövs
            regionala insatser för ökad livsmedels­förädling. Miljöpartiet
            vill modernisera vattenförsörjningen i hela landet genom ett statligt
            va-kliv, riktat till små kommuner på landsbygden. Att minska sårbarheten
            i jordbruket är inte en fråga enbart för Sverige. Det behövs samlade
            strategier för att hela EU ska klara av att ersätta den fossila
            energi och konstgödsel som importerats från Ryssland och Belarus.
          </p>
          <head xml:id="i-DVxJzHE8sTouNGTyJuXHdP" type="h2">
            Lika rätt, antidiskriminering och nationella minoriteter
          </head>
          <p xml:id="i-MQjwVCk5CtvyMsh2MijSqP">
            Många människor i Sverige drabbas av rasism och främlingsfientlighet
            i sin vardag. Det har vuxit fram ett debattklimat där fördomar
            och enskilda personers handlingar läggs till grund för slutsatser
            och generaliseringar om hela grupper. Rasistiska kommentarer,
            hot och hat som tidigare endast fördes fram i extrema sammanhang
            sprids nu dagligen i kommentarsfält i sociala medier. Det är oacceptabelt
            och måste motverkas så att vi får ett bättre samtalsklimat och
            ett likvärdigt samhälle för alla.
          </p>
          <p xml:id="i-8WAM3875iN7BjVjmfDZzVW">
            Lika rättigheter för alla borde vara en självklarhet. För Miljöpartiet
            är det grundläggande att alla människor ska behandlas lika, oavsett
            kön, könsidentitet eller könsuttryck. Oavsett din ålder, var du
            kommer ifrån, vem du älskar, vad du tror på eller om du har en
            funktionsnedsättning – allas rätt är lika rätt.
          </p>
          <p xml:id="i-Mj9sie7jzP7CxQUXoLRCVD">
            I Sverige har vi ett urfolk, samerna, och ytterligare fyra nationella
            minoriteter – judar, romer, tornedalingar och sverigefinnar. Det
            betyder ett särskilt åtagande från samhällets sida att se till
            att barnen kan lära sig sitt språk i skolan eller att äldre får
            tala sitt språk när svenskan inte räcker till. Att ha tillgång
            till sitt språk och sin kultur är en rättighet som ska vara självklar.
            Vi vill införa nationella minoritetsspråk i skolan, permanenta
            medlen till språkcentrum, öka finansieringen till kultursatsningar
            och ge Giron Sámi Teáhter ett nationellt uppdrag. Vi är positiva
            till utredningen om en tornedalsk kulturinstitution. Vi vill också
            se kunskapshöjande insatser och inrätta informationscentrum om
            judar, romer, sverigefinnar och tornedalingar.
          </p>
          <head xml:id="i-5TQLSwWUwsrocWnqC5xeER" type="h3">
            Återbördande av samiska kvarlevor och offergåvor
          </head>
          <p xml:id="i-XZpW5AHSwuKdaomsGVKcqb">
            Samerna har rätt till sin kultur och sin historia. Kvarlevor
            och offergåvor finns i olika samlingar och på museer runt om i
            landet. Processen för återbegravning och repatriering är komplicerad
            och kostsam. Det stora problemet med repatriering av såväl samiska
            kvarlevor som samiska föremål är ekonomiska resurser. Det är orimligt
            att det samiska folket ska behöva finansiera det staten har tagit
            ifrån dem under villkor vi aldrig skulle acceptera i dag. Det
            behöver göras möjligt för även mindre museer att ta emot och tillgängliggöra
            samiska föremål för en bredare allmänhet. Våren 2022 riktade riksdagen
            ett tillkännagivande till regeringen om att den bör utreda förutsättningarna
            för att ta fram ett sammanhållet regelverk för repatriering. Det
            är viktigt att detta genomförs och att staten tar ett stort ansvar
            för att finansiera insatserna.
          </p>
          <head xml:id="i-EoeVjpvkvcCa8iTCwBDmgo" type="h3">
            Stärk hbtqi-personers rättigheter
          </head>
          <p xml:id="i-XPwg3WhCSpZ8g83PTh3EaF">
            Alla barn ska ha samma rätt till trygghet, möjligheter och respekt,
            oavsett hur deras familj ser ut. Heteronormen råder fortfarande
            alltför ofta i familjepolitiken. Vi vill anpassa familjepolitiken
            så att den blir mer könsneutral och stärka rättigheterna för stjärnfamiljer
            liksom för hbtqi-personers familjer.
          </p>
          <p xml:id="i-968Daqgx9xPmDo6QX77Lon">
            I dag är lagstiftningen fortfarande inte anpassad för transpersoner
            och icke-binära personer. Det är bedrövligt att regeringen förhalar
            den nya könstillhörighetslag som utretts noga och vars lagförslag
            lades fram medan Miljöpartiet ännu var i regering. Lagen behöver
            verkligen komma på plats. En ny lag skulle vara positivt livsförändrande
            för transpersoner, i motsats till dagens utdragna processer som
            ofta innebär att livet sätts på paus och medför ett stort lidande
            under lång tid. Det ska inte krävas medicinsk behandling eller
            utredning för att få sin könsidentitet erkänd juridiskt; detta
            ska baseras på självbestämmande. Utöver en ny könstillhörighetslag
            vill Miljöpartiet också införa ett tredje juridiskt kön, så att
            de som varken identifierar sig som man eller kvinna ska få ett
            erkännande i juridisk mening.
          </p>
          <head xml:id="i-WNZHK2iwxdJrekYtuyabgE" type="h1">
            En stark och trygg välfärd
          </head>
          <head xml:id="i-TfDWBuanurBu5CeHnqqGiB" type="h2">
            Folkhälsa och sjukvård
          </head>
          <p xml:id="i-GWpCyuTbZhPNsQdHAEDb3n">
            I dag finns stora hälsoskillnader i befolkningen. Var i Sverige
            du bor, var i världen du är född och vilken utbildningsnivå du
            har avgör risken för att drabbas av sjukdomar. Många gånger får
            kvinnor sämre vård och behandling än män. Det är oacceptabelt.
          </p>
          <p xml:id="i-QKcVgj7ZBUgHFXMWqYVYVw">
            Personalen inom vården gav allt under coronapandemin och mer
            därtill. En redan ansträngd vård har fått än mer utmaningar med
            uppskjuten vård. Stress och personal­brist fortsätter att skapa
            stora problem. Arbetsvillkoren måste förbättras för att se till
            att fler vill arbeta inom vården. Bättre stödstrukturer behövs
            men också tydligare regelverk, inte minst för den digitala utvecklingen
            som har viktiga bidrag om den används rätt. Vinst ska inte vara
            drivkraften i vården och gå ut över prioriteringsordningen i hälso-
            och sjukvårdslagen. De långa köerna till behandling måste bort.
            Den nära vården måste stärkas och ska vara navet i en framtida
            sjukvård där patienten sätts i centrum.
          </p>
          <head xml:id="i-Gxrj8bpGWqnRtc8k9L1PKu" type="h3">
            Ett permanent lyft för arbetsmiljö och arbetsvillkor i vården
          </head>
          <p xml:id="i-5ztqeePBjKr5grfahLRABy">
            Miljöpartiet vill se ett utökat statligt ansvar och ett permanent
            stort tillskott för bättre arbetsmiljö och arbetsvillkor för personal
            i hälso- och sjukvård, vård och omsorg. En mångmiljardsatsning
            ska årligen vikas för nyanställningar och högre löner. Den återhämtningsbonus
            som Miljöpartiet medverkat till vill vi utöka. Personalgrupper
            i vård och äldreomsorg ges utökade möjligheter att söka medel
            för att testa egna utvecklingsidéer för bättre arbetsmiljö, även
            arbetstidsmodeller. Vi vill också införa en nollvision för arbetsrelaterad
            ohälsa med vården som första fokusområde.
          </p>
          <head xml:id="i-4bXg3mwivjzht75tfqLZtZ" type="h3">
            Förbättra sjukförsäkringen
          </head>
          <p xml:id="i-exuArzYmTH8BfHbqtbx8B">
            Sjukförsäkringen måste förbättras och förstärkas. Vi ska alla
            kunna känna oss säkra på att få stöd från sjukförsäkringen den
            dag vi behöver. Den som drabbas av sjukdom och inte kan arbeta
            måste kunna lita på sjukförsäkringen. Sjukdom ska inte vara lika
            med fattigdom i Sverige. Miljöpartiet anser att det behöver bli
            möjligt att bli sjukskriven och återgå till arbete i den utsträckning
            som behövs. Det är inte minst viktigt för bra rehabilitering.
            Vi vill avskaffa karensdagen.
          </p>
          <p xml:id="i-NNxAD2LDZC18RpBxDUPNA1">
            Miljöpartiet vill på sikt se en annan försäkring där systemen
            för ersättning vid sjukdom och arbetslöshet slås samman och handhas
            av en och samma myndighet, detta för att kunna ge mer individanpassat
            stöd med ett system som inte är fixerat vid att utreda arbetsförmåga
            på fyrkantigt vis.
          </p>
          <head xml:id="i-4o5dWJJpMrGAuVMv466MZJ" type="h3">
            Inflationssäkra ersättningar
          </head>
          <p xml:id="i-XMUP7kUnsDKBzNnF9BjaB1">
            Miljöpartiet vill inflationssäkra barnbidraget, underhållsstödet
            och bostadsbidraget så att de inte urholkas när de behövs som
            mest.
          </p>
          <head xml:id="i-D1sPGVFWADjoxJrLkX1PXD" type="h3">
            Höjd lägstanivå i sjuk- och aktivitetsersättningen
          </head>
          <p xml:id="i-QDb2Us2ZG69Urb22Dj2EAy">
            Miljöpartiet vill höja lägstanivån i sjuk- och aktivitetsersättningen.
            I dag beskattas sjuk- och aktivitetsersättningen på en högre nivå
            än motsvarande inkomst från arbete. Denna orättvisa skatteklyfta
            vill vi ta bort. Den s.k. funkisskatten ska avskaffas.
          </p>
          <head xml:id="i-4dyuKmzq2tBxoTWUDEiDhT" type="h3">
            Tänderna är en del av kroppen
          </head>
          <p xml:id="i-QwH4juKB6g4W1joRokNGud">
            Många människor kan i dag inte gå till tandläkaren på grund av
            de kostnader det medför. Det är oacceptabelt i ett välfärdsland
            som Sverige att inte tillgängliggöra en god munhälsa för alla.
            I dag ser vi hur ojämlikhet och klasskillnader gör att människor
            går med dåliga tänder. Det finns inga goda skäl att särbehandla
            en del av kroppen i den allmänna sjukförsäkringen. Regeringen
            har aviserat att de vill se över tandvårdens högkostnadsskydd
            för att det mer ska efterlikna det högkostnadsskydd som finns
            för annan vård. Vi vill dock gå ett steg längre för att på allvar
            jämställa tandvård med övrig vård. Sverige har råd med en god
            tandvård för alla. Miljöpartiet vill därför att tandvården ska
            omfattas av samma högkostnadsskydd som all annan sjukvård.
          </p>
          <head xml:id="i-KawaihFoRNBsscgPHEvYDR" type="h3">
            Förbättra villkoren för personer med sällsynta sjukdomar och
            funktionsnedsättning
          </head>
          <p xml:id="i-DmnCc1M5HKBLtPDbhGqCWt">
            Om strukturer och stödsystem inte är tillräckligt bra riskerar
            ny ohälsa att skapas, helt i onödan. En nationell strategi behövs
            för personer med sällsynta sjukdomar och situationen för personer
            med funktionsnedsättning behöver förbättras. Schablon­ersättningen
            för personlig assistans är en nyckel för välfungerande assistans
            och måste höjas.
          </p>
          <head xml:id="i-JEvSELXLxjVkvuZcPZM3e5" type="h3">
            Förstärk förlossningsvården
          </head>
          <p xml:id="i-E8UGxJBhGopVcQggjKhg3c">
            Att man ska kunna föda barn på ett tryggt sätt i hela landet
            tycker vi är en självklarhet. Det är därför oacceptabelt att förlossningsvården
            för vissa är otillgänglig och under­bemannad. Vi vill se en förstärkning
            av förlossningsvården med fler vårdmodeller, vårdalternativ och
            vårdmiljöer. Arbetet mot förlossningsskador måste skalas upp.
            En del förbättringar är på gång och det är väldigt angeläget att
            barnmorskor i vården känner tilltro till en förändring och stannar
            kvar i yrket. Den permanenta riktade satsning för bättre arbetsmiljö
            och arbetsvillkor för personal i hälso- och sjukvård som vi vill
            se kommer att förbättra barnmorskors villkor.
          </p>
          <head xml:id="i-9EJwMsCcHRBPxtybuBhWT9" type="h3">
            Inför en folkhälsolag
          </head>
          <p xml:id="i-LiiM3841npyRvuCDia3xNY">
            Vi vill se ett starkt folkhälsoarbete för en god livskvalitet
            genom hela livet. Det är viktigt att förebygga ohälsa, både genom
            att förbättra livsvillkor såsom utbildning och minskade luftföroreningar
            och genom bättre levnadsvanor. I dag finns stora hälso­skillnader
            i befolkningen. Var i landet du bor, var i världen du är född
            och vilken utbildningsnivå du har avgör risken att drabbas av
            sjukdomar. Många gånger får kvinnor sämre vård och behandling
            än män. Det är hög tid att Sverige inför en folkhälsolag för att
            förstärka folkhälsoarbetet och utjämna olikheterna samt tydliggöra
            de olika beslutsnivåernas ansvarsområden för folkhälsa.
          </p>
          <head xml:id="i-3MTKaPc8cdM27eMVAzAAZ8" type="h3">
            Bättre samordning mellan BVC och socialtjänst
          </head>
          <p xml:id="i-6Zw46YnDf5V1a2dcYQfadt">
            Vi vill stärka det förebyggande arbetet hos alla de samhällsaktörer
            som tidigt möter barn och unga för att identifiera riskfaktorer
            och kunna sätta in åtgärder tidigt. Det är viktigt att nå en effektiv
            samverkan mellan MVC, BVC, förskola, skola och socialtjänst i
            detta arbete.
          </p>
          <head xml:id="i-HSmN9c4ESrNJBzTvBkhbsU" type="h3">
            Utrota barnfattigdomen
          </head>
          <p xml:id="i-EwJ9YSXro4Q79CQcPZnfXE">
            Barnfattigdom är ett av de största samhällsproblemen i Sverige.
            För att vända utvecklingen vill vi tillsätta en nationell kommission
            för bekämpning av barnfattigdom. Kommissionen ska utgå från ett
            barnrättsperspektiv och behandla både trygghets­systemen och kompensatoriska
            åtgärder direkt riktade till barnen. Vi vill att barn ska få utrymme
            att vara delaktiga i processen och att barns åsikter ska beaktas
            i framtagandet av åtgärder.
          </p>
          <head xml:id="i-2sSS5rLAS53NSWYwRA5nSF" type="h3">
            Förstärk vårdkompetensrådet
          </head>
          <p xml:id="i-7BuzCDkN1TLy6m97csJPJv">
            Sedan 2019 finns ett nationellt vårdkompetensråd med uppdrag
            att långsiktigt samordna, kartlägga och verka för att effektivisera
            kompetensförsörjning av personal inom vården. De har nyligen fått
            i uppdrag att ta fram förslag till nationell plan för att förbättra
            hälso- och sjukvårdens kompetensförsörjning. Det är bra, men vi
            ser att de även behöver ökade resurser framöver och en ny modell
            för samverkan så att även yrkes- och professions­organisationerna
            involveras i högre grad.
          </p>
          <head xml:id="i-WDTTDQ33TU9RnUViXb9gx7" type="h2">
            Skola och utbildning
          </head>
          <p xml:id="i-SYagdADhyoDdHiJWCTeCGz">
            Skolan ska ge alla elever lika goda möjligheter, oavsett var
            de kommer ifrån, oavsett vilka föräldrar de har och oavsett elevernas
            styrkor och intressen. Miljöpartiet vill ge skolan mer resurser
            och se till att resurserna i högre utsträckning fördelas efter
            behov.
          </p>
          <p xml:id="i-8gACH5ZUCwGbp6t6RTktEf">
            Man ska kunna studera på högskola eller universitet oavsett var
            man kommer ifrån i samhället och landet. Miljöpartiet vill göra
            det enklare att ta steget att studera vidare genom att förbättra
            studenters bostadssituation och ekonomiska trygghet. Vi värnar
            också om en likvärdig och hög kvalitet i utbildningen på landets
            alla lärosäten.
          </p>
          <p xml:id="i-E6u2pAy1javPq7QZArGYxH">
            Utbildningen behöver stärkas, men det ska inte ske på bekostnad
            av nödvändiga satsningar på kompetensutveckling för att klara
            omställningen och möta klimatkrisen.
          </p>
          <head xml:id="i-Fa2uuoT8Smh11j4ysrKiXR" type="h3">
            Nej till vinstutdelande aktiebolag i skolan
          </head>
          <p xml:id="i-QhPMbPs8MKjE5wjbDBXntp">
            Våra skattepengar ska inte gå till aktiebolags vinster. Vinster
            i välfärden ska stanna i välfärden. Därför hör aktiebolag med
            vinstsyfte inte hemma i skolan. Miljöpartiet vill att vinster
            i skolföretag bara ska kunna återinvesteras i verksamheten.
          </p>
          <head xml:id="i-WU2qm4StQUfmcxyHM1qxT4" type="h3">
            Ett fritt och rättvist skolval
          </head>
          <p xml:id="i-GybNCuNRN9wLxAbsgW7Tzj">
            Miljöpartiet vill inrätta ett gemensamt antagningssystem för
            alla skolor, där ingen ska kunna paxa plats på förhand. Alla barn
            ska få samma chans att gå i önskad skola, oavsett föräldrarnas
            inkomst, utbildningsnivå eller adress. För att komma till rätta
            med problemet att skolor väljer bort vissa elever tror vi att
            det är nödvändigt med ett gemensamt och transparent system som
            administreras av Skolverket. Vår utgångspunkt är att eleverna
            ska kunna välja skola, men skolor ska inte få välja elever.
          </p>
          <head xml:id="i-K5hP2Su8oar3tcsjYnryEM" type="h3">
            En bättre skola för alla
          </head>
          <p xml:id="i-AvzkaHcGW2BBR3eSFFthcV">
            Skolan ska vara en inkluderande miljö och ge förutsättningar
            för alla barn att lära sig. Vi vill bygga ut elevhälsan och se
            bemannade skolbibliotek på alla skolor. Vi vill även förstärka
            undervisningen i modersmål, inte minst i de nationella minoritetsspråken.
          </p>
          <head xml:id="i-CrRUqsH6Fsdzj1Mo2GrhWS" type="h3">
            Jämlikhetsmiljarder till förskolan
          </head>
          <p xml:id="i-Nkjm7EidVGdrdWthQutGt3">
            Miljöpartiet vill inrätta ett likvärdighetsbidrag för förskolan,
            liknande det vi redan har drivit igenom för skolan. Fullt utbyggt
            ska det komma alla förskolor till del men fördelas utifrån ett
            socioekonomiskt index. Dessa jämlikhetsmiljarder som måste till
            ska kunna användas till att både anställa fler pedagoger, höja
            lönerna, erbjuda personalen bättre kompetensutveckling och öka
            tillgången på specialpedagoger, allt utifrån de lokala behoven.
          </p>
          <head xml:id="i-DZjvz7aLKTRq25WuqmCqx6" type="h3">
            Alla barn ska ha rätt till fritis
          </head>
          <p xml:id="i-BZb9qVQC3jThUDB3g5xc1r">
            Fritidshemmet är ett viktigt komplement till skolan. Det ger
            barnet stöd i lärandet och både social och språklig träning. Fritis
            kan fylla en viktig roll i att stötta de barn som har tuffast
            förutsättningar att klara skolan. Men de barn som har störst nytta
            av fritis saknar ofta rätten att gå där. Ett barn med långtidsarbetslösa
            föräldrar eller som av andra skäl befinner sig i en utsatt miljö
            riskerar att gå miste om fritidshemmets stöd eftersom det i dag
            enbart är barn vars föräldrar arbetar som har rätt att gå där.
            Miljöpartiet vill ge alla barn rätt till fritis och samtidigt
            stärka kvaliteten och likvärdigheten.
          </p>
          <head xml:id="i-G1jEwdC54ih5mDWQaSKHP1" type="h3">
            Bättre ekonomi för studenter
          </head>
          <p xml:id="i-455roDNbZ9Lary68wkCtSJ">
            Den som väljer att plugga vidare ska kunna klara sig ekonomiskt.
            När Miljöpartiet satt i regering drev vi igenom en höjning av
            studiebidraget med 300 kronor och såg till att studenter med särskilda
            skäl får sjukskriva sig på deltid. Vi vill jobba vidare för att
            alla studenter ska omfattas av a‑kassa och sjukförsäkring på samma
            villkor som de som jobbar. Vi vill höja studiemedlen med ytterligare
            300 kronor i månaden. Det ska också gälla över sommaren i år för
            att ge studenter bättre möjligheter att klara de snabbt stigande
            priserna.
          </p>
          <head xml:id="i-ApSURA7q4qSN4icQQ3dq1b" type="h3">
            Livslångt lärande
          </head>
          <p xml:id="i-HFwYq2tB81gYrDEP99RKnN">
            En arbetsmarknad i förändring kräver en utbildnings- och arbetsmarknadspolitik
            som ger människor goda möjligheter att välja en ny väg i karriären
            mitt i livet. Utöver det omställningsstudiestöd som parterna har
            kommit överens om vill Miljöpartiet utöka antalet studiemedelsberättigade
            veckor för dem som återvänder till studier senare i livet.
          </p>
          <head xml:id="i-16ce3VwmP9puomLW3bhbeN" type="h3">
            Grönt kompetenslyft
          </head>
          <p xml:id="i-Y9oZuBxZG8h3StxMHt6rCL">
            Att ge arbetstagare chansen till utbildning och omställning för
            att ta de jobb som skapas i den gröna omställningen är en nyckel
            för en rättvis omställning. Den gröna omställ­ningen kommer skapa
            många nya jobb och Miljöpartiet vill därför rusta arbetstagare
            så de kan ta framtidens jobb. Vi ser väldigt allvarligt på att
            regeringen nu tar bort det gröna kompetenslyftet i ett läge när
            det verkligen behövs.
          </p>
          <head xml:id="i-WFUTdARhDVPKpgfJJX6gAU" type="h3">
            Stöd till vuxenutbildning och yrkeshögskolan
          </head>
          <p xml:id="i-LeVj8r7imaJfFxN6wM98yz">
            Alla behövs på svensk arbetsmarknad. Med hög arbetslöshet och
            branscher som inte hittar sökande till sina tjänster behövs alla
            möjligheter att byta yrke eller öka sin kompetens.
          </p>
          <p xml:id="i-5sDDWVD6aW4Qg9LXVrtKWz">
            Vuxenutbildningen och yrkeshögskolan är bärande komponenter för
            det livslånga lärandet. Komvux erbjuder sfi samt grund- och gymnasieutbildningar
            till den som behöver stärka sin position på arbetsmarknaden. Särskilt
            viktiga är de olika yrkes­paketen som leder till branschcertifieringar.
            Komvux är också en utbildningsform som öppnar dörren till högre
            studier.
          </p>
          <p xml:id="i-9Lx2tLtPKKhvvzoPXYtU88">
            Yrkeshögskolan erbjuder eftergymnasiala utbildningar över hela
            landet med nära anknytning till arbetsmarknadens behov och där
            studenterna i hög grad får jobb direkt efter avslutade studier.
            Det är en viktig utbildningsform för att motverka kompetensbrist
            inom viktiga yrkesområden, och det finns potential för utbyggnad.
          </p>
          <head xml:id="i-R6npUKtyb8J9Y3dx145wKi" type="h2">
            Bostad
          </head>
          <p xml:id="i-8pMHkwFJ9p4gPaQdGTDoVY">
            Alla har rätt till en bostad, ett tryggt hem. Miljöpartiets bostadspolitik
            motverkar segregation och hemlöshet och minskar klimatutsläppen.
            Bostadsbristen är ett stort problem både för individen och för
            samhället i stort. Vi vill att det byggs bostäder som kan efterfrågas
            av fler, inte minst av unga, studenter, äldre och stora familjer.
            Det befintliga beståndet av bostäder kan också utnyttjas mycket
            mer effektivt genom att vi gör det lättare för människor att flytta.
            Den som har för låga inkomster för att efterfråga en bostad på
            marknadens villkor ska få möjlighet till det genom bostadsbidrags­systemet.
            Bostadsbidraget behöver även vara ett verktyg i arbetet för att
            undvika att barnfamiljer vräks.
          </p>
          <head xml:id="i-8kKuLuDqFzCjaLeLF2C1j3" type="h3">
            Bygg mer bostäder för fler människor
          </head>
          <p xml:id="i-4Ru5rgFnsxcyJAegLno8nX">
            Bygg mer bostäder till fler genom statliga stöd med särskilt
            fokus på bra hyresrätter med rimliga hyror. Vi vill införa ett
            startlån för unga, stimulera byggemenskaper och kollektiva boendelösningar,
            förenkla så att fler kontor kan omvandlas till bostäder och ge
            statliga lånegarantier till byggande i delar av landet där bostadsmarknaden
            är svagare. Vi vill även återinföra energieffektiviseringsstödet
            för flerbostadshus samt återinföra och utveckla investeringsstödet
            med minimikrav utifrån livscykelperspektiv. Dessa verktyg är inte
            minst viktiga när lågkonjunkturen leder till ett minskat byggande,
            för att stärka arbetet med hållbara och energieffektiva bostadsbestånd,
            samtidigt som arbetsmarknaden för byggsektorn kan fortleva. Samtidigt
            är det viktigt att möjligheterna stärks att fortbilda sig till
            bristyrken för att säkra framtiden inom byggsektorn när arbetsmarknaden
            sviktar.
          </p>
          <head xml:id="i-PWdPgY6vMRtxpgzeeBAVYd" type="h3">
            Ett tryggt hem
          </head>
          <p xml:id="i-DmRMG7sgLdZjvxTkJ9Jz7Q">
            Vi behöver sänka tröskeln till en god bostad så att fler utifrån
            egen förmåga klarar av att efterfråga en egen bostad. Vi behöver
            också se till att det i vårt samhälle finns tillfällen när den
            enskilde inte har förutsättningarna. I båda fallen behövs ett
            nationellt ansvar; det räcker inte med att olika aktörer jobbar
            vidare på sitt håll. Vi vill ha en nationell strategi som samlar
            relevanta aktörer likt modellen som finns i Finland. Vi behöver
            se till att fler kommuner tar sitt bostadsförsörjningsansvar,
            att boendemodellen Bostad först ges långsiktiga förutsättningar
            och att man utreder möjligheterna att tillskapa en nationell bostadsstiftelse
            för dem som riskerar att drabbas av strukturell hemlöshet.
          </p>
          <p xml:id="i-FZ2qsSboviyAw9x3MyzeRx">
            Vi behöver också tillförlitlig statistik som tydligt visar på
            hur situationen för hemlösa utvecklas över tid. Vi vill att bostadsbidragen
            blir ändamålsenliga och att de går att söka också som inneboende.
            Vi vill utreda systemet för boplikt för att unga människor ska
            kunna bo kvar i turistsamhällen där husen annars blir alltför
            dyra.
          </p>
          <head xml:id="i-Bg4qjjHAfNoki7MThYPPce" type="h3">
            Minska klimatpåverkan från byggsektorn
          </head>
          <p xml:id="i-QE4uBtNto4MXsZ2WSDsrgD">
            Byggsektorn står för en femtedel av utsläppen av växthusgaser
            inom Sverige. Vi vill göra det lättare att bygga fler hus i trä.
            För att kraftigt minska klimatpåverkan och användningen av nya
            naturresurser från byggsektorn vill vi sätta bindande krav på
            minskade utsläpp från byggnadens hela livstid, dvs. under byggtid,
            användning och rivning. Klimatdeklarationer är bra, men gränsvärden
            måste införas omgående och de måste utökas så att mer omfattas.
            Vi vill stimulera såväl småskaligt som storskaligt återbruk i
            byggsektorn och vill ställa krav på minskade avfallsmängder vid
            både rivning och nybyggnation.
          </p>
          <p xml:id="i-7DrnX5jbPFK5iNemBVjmcc">
            Det är samtidigt av stor vikt att våra bostadsområden klimatanpassas
            för att skydda boende från både översvämningar och värmeböljor.
            Detta gäller inte minst för att skydda våra mest känsliga grupper
            som äldre och små barn. Att arbeta med att skydda natur och bygga
            in ekosystemtjänster i den bebyggda miljön är viktiga delar för
            att öka livskvaliteten och stärka den biologiska mångfalden men
            även för att öka skyddet mot klimatrelaterade risker. Detta är
            viktiga delar i den miljöpartistiska stadsplaneringen.
          </p>
          <head xml:id="i-4qDo6m9sstoqiRhCuLcxRf" type="h2">
            Trygghet och rättssäkerhet
          </head>
          <p xml:id="i-X9M7GuZS6oUYEqS5QUcuC2">
            Även om det totalt är färre som utsätts för brott har den grova
            brottsligheten i Sverige blivit mer synlig och påtaglig – inte
            minst den organiserade brottsligheten och det grova våldet. Vi
            vill angripa kriminaliteten från två håll. Tryggheten ska öka,
            brottsbekämp­ningen måste skärpas och kriminella ska ställas till
            svars för sina brott. Samtidigt ska vi strypa gängens återväxt
            genom att satsa på förebyggande arbete där hela samhället involveras.
          </p>
          <p xml:id="i-DToNdofaYvYUnh1RutpeKc">
            Införande av visitationszoner är inte ett bra sätt att bekämpa
            gängens våld. Polisen kan redan visitera alla man behöver. De
            riskerar i stället att underminera polisens förebyggande arbete
            och riskerar att ställa polisen mot hela det hederliga lokalsamhället.
          </p>
          <p xml:id="i-VcFYM5aaUUrk1itWYz6Ho7">
            Regeringens satsningar på brottsförebyggande arbete är alldeles
            för svaga och otillräckliga för att vända utvecklingen med ökat
            våld i det svenska samhället.
          </p>
          <head xml:id="i-PiLNVoU3PWuhw6bneLr79B" type="h3">
            Rätt polis på rätt plats
          </head>
          <p xml:id="i-Lb1mQ6dSiwpZwLdzveGhuQ">
            Polisens kompetens ska användas på ett förnuftigt sätt. Uppgifter
            som kan utföras av civila handläggare ska inte belasta polisutbildad
            personal. Vi ser att det behövs mer pengar för att anställa administrativ
            personal inom polisen. Vi vill därför göra en riktad satsning
            på detta så länge behovet finns. En sådan satsning ger även bättre
            förutsätt­ningar för att bygga upp särskild kompetens och inriktning,
            t.ex. hatbrottsutredare och specialister som driver myndighetens
            utvecklingsarbete mot hatbrott i samspel med organisationer som
            företräder de särskilt utsatta grupperna.
          </p>
          <head xml:id="i-Byz7TZ9s7axZHetqxXMUff" type="h3">
            Insatser för barn i riskzonen för kriminalitet
          </head>
          <p xml:id="i-EeUHn4csUvKr9SZvFkgRye">
            Kriminalitet stoppas bäst långt innan någon kommit i närheten
            av att begå brott. En samhällsekonomiskt effektiv åtgärd för att
            komma till rätta med kriminalitet är att satsa på sociala insatser
            för barn som befinner sig i riskzonen. Det finns framgångsrika
            satsningar såväl i Sverige som utomlands som vi behöver sprida
            och utveckla, där staten ska vara med och delfinansiera.
          </p>
          <head xml:id="i-EZ1KhZh9XrbtfC8zTLSZPm" type="h3">
            Tidiga insatser för föräldrar
          </head>
          <p xml:id="i-UNDk6cTNprjiRXrQ5TBFDz">
            Alla barn har rätt till en trygg uppväxt och hemmiljö. Det behövs
            ökad samverkan mellan förskola, BVC och socialtjänst för att tidigt
            upptäcka behov och sätta in insatser. Vi vill sprida och utöka
            den s.k. Rinkebymodellen, där socialtjänsten tillsammans med en
            barnmorska från BVC gör ett antal hembesök hos förstagångsföräldrar.
            Det behövs fler hembesök som görs under en längre period. Programmet
            bör dessutom inkludera förskolepersonal och vårdpersonal.
          </p>
          <head xml:id="i-3Xd5JmprVS9pdp6rE3BLHm" type="h3">
            Förstärk kommunernas brottsförebyggande ansvar
          </head>
          <p xml:id="i-UeY63cinUFr6ZhioGwjWBC">
            Kommunerna behöver förstärka sitt brottsförebyggande arbete.
            Samtidigt behöver kommunerna ökade resurser för att arbeta uppsökande
            för att förebygga brott. Vi behöver skapa lokala samarbeten under
            ledning av kommunen, där kommunens socialtjänst, skola, polis,
            civilsamhälle, fritidsverksamhet m.fl. ingår.
          </p>
          <head xml:id="i-QfhNEi1MYbY158CevVH8TP" type="h3">
            Mer stöd till brottsoffer
          </head>
          <p xml:id="i-2nMqWz81C7UfPEaBcQwVQ5">
            Den som har utsatts för brott ska möta kompetenta myndigheter
            och ha en rak väg till brottsskadeersättning. Miljöpartiet vill
            se över systemet för ersättning och stöd till brottsoffer för
            att stärka offrets ställning. Detta gäller inte minst unga och
            de som utsatts för våld i nära relation, sexualbrott och hedersbrott.
            Vi vill också att staten ska ta ett större ansvar för att driva
            in skadestånd och brottsskadeersättning, så att brottsoffret kan
            fokusera på sin rehabilitering. En samlad brottsofferlag behövs
            så att det blir lättare för brottsoffer, anhöriga och yrkespersoner
            att förstå vilka rättigheter och möjligheter till stöd som finns.
          </p>
          <head xml:id="i-75B228B1YUjGRszhNWUNN6" type="h3">
            Slå mot pengarna
          </head>
          <p xml:id="i-QqrRovPBS4LGtCvBgK976C">
            Stoppa finansieringen av de kriminella gängen genom att stärka
            myndighetssamverkan så att myndigheterna kan slå till mot den
            organiserade brottslighetens företag från flera håll: svartklubbar
            och gästarbetarbostäder utan bygglov, restauranger som missköter
            hygien, skattebrott och varenda spelautomat som saknar tillstånd.
            Det ska vara dyrt, jobbigt och svårt att vara kriminell.
          </p>
          <head xml:id="i-AYKEJkeFzVggR5LxPdYJ6D" type="h3">
            Ny nationell stödlinje för anhöriga till kriminella
          </head>
          <p xml:id="i-Fj5CEX23GwccwHudvpDB5x">
            I dag finns verksamheter t.ex. inom vissa kommuner som riktar
            sig till anhöriga till personer som begår brott eller är i riskzonen
            för att hamna i gängkriminalitet. Men det finns ingen nationell
            stödlinje som riktar sig särskilt till den här målgruppen. Det
            tycker vi behövs för att erbjuda ett likvärdigt stöd över hela
            landet. Stödlinjen bör ha personal som kan flera språk och möjligheter
            att ge psykologiskt och praktiskt stöd av olika slag.
          </p>
          <head xml:id="i-YYoTpCi4iQKLw919ndau5d" type="h3">
            Stärk kriminalvården och rehabiliteringen
          </head>
          <p xml:id="i-KMbBFbhhTfxHs6Vem6w7Jj">
            Vi måste stärka kriminalvårdens kapacitet för att möta behoven
            och nå bättre behandlingsresultat. Det behövs också en bättre
            utslussning när straffet är avtjänat och en förstärkt koppling
            till avhopparverksamheter. Ett nationellt avhopparprogram bör
            inrättas.
          </p>
          <head xml:id="i-WqshssJQYNr7Jbcze6ATuM" type="h2">
            Pension
          </head>
          <p xml:id="i-KnzqN4mCophELgSFkX9G4X">
            Befolkningen i Sverige blir allt äldre, vilket ställer högre
            krav på pensionssystemet. Samtidigt är det tydligt att man inom
            vissa yrken orkar jobba längre upp i åldrarna, medan man inom
            andra yrken behöver gå i pension tidigare. Oavsett ska man kunna
            leva på sin inkomst när man går i pension. Den allmänna pensionen
            behöver höjas, med fokus på de lägsta pensionerna. Vi vill, utan
            att höja de totala arbetsgivaravgifterna, höja pensionsavgiften
            för att höja pensionerna.
          </p>
          <head xml:id="i-2dE2kESbgrtFSeUmLELnxD" type="h3">
            Mer jämställda pensioner
          </head>
          <p xml:id="i-M2qY8waVZDbGQMbYebXfd5">
            Kvinnor har lägre pensioner än män och det är en följd av ett
            ojämställt arbetsliv. Det är där de långsiktiga insatserna behöver
            göras. Som en konsekvens av de ojämställda pensionerna är en stor
            andel pensionärer med låg inkomst kvinnor. Att höja de lägsta
            pensionerna är därför en viktig jämställdhetsreform som underlättar
            livet för många kvinnor med låga inkomster. Miljöpartiet vill
            att garantitillägget görs om till en permanent höjning av garantipensionerna.
            Ett sätt att hantera en ojämställd arbets­marknad som rör på sig
            för långsamt är att medge möjligheten att skriva över pensionsrätter
            mellan partner. Vi vill utöka denna rättighet till sambor för
            att fler ska kunna göra sina pensioner mer jämställda.
          </p>
          <head xml:id="i-Eg51AjbDvAY7aGbmEfuRaC" type="h3">
            Hållbara pensioner
          </head>
          <p xml:id="i-QtDF3JZn6fajLG6NwcD1gp">
            AP-fonderna förvaltar tusentals miljarder kronor, och hur dessa
            pengar placeras spelar stor roll. Våra pensionspengar ska förvaltas
            föredömligt och inte bidra till att förstöra miljön, värma upp
            klimatet eller exploatera människor. Under tiden Miljöpartiet
            satt i regeringen gjordes kraftiga förbättringar, men vi vill
            se ytterligare skärpta och enhetliga krav för alla AP-fonderna
            för att nå längre. Hållbarhet ska vara likställt med kravet på
            avkastning.
          </p>
          <head xml:id="i-NHAy1oGrTES5oi1c6Pfjb3" type="h1">
            En fredlig och rättvis omvärld
          </head>
          <p xml:id="i-8Y6uYGVBUAyTKYrc1bN8NJ">
            Klimatet, miljöförstöringen, utrotningen av den biologiska mångfalden,
            pandemier, krig och konflikter – vår tids stora utmaningar är
            ofta globala och gränsöverskridande och kräver gemensamma ansträngningar
            för att stoppas. Det säkerhetspolitiska läget är instabilt och
            konfliktfyllt och det är oroligt på flera platser i världen.
          </p>
          <p xml:id="i-Qk5ZXY1A7TyZdHRBikCwHt">
            Rysslands invasion av Ukraina gör att säkerhetsläget försämrats
            dramatiskt i vårt närområde. Den europeiska säkerhetsordningen
            är hotad. Ett demokratiskt land i Europa har blivit invaderat
            av en auktoritär stat som försöker frånta landet sin rätt till
            frihet och självbestämmande. Putins krigföring har också redan
            nu resulterat i att miljontals människor tvingats på flykt, antingen
            inom Ukrainas gränser eller till närliggande länder, däribland
            Sverige. Vi ser redan hur bränslepriser och matpriser stiger.
            Ryssland och Ukraina är världens största exportörer av vete, och
            vi riskerar nu en global svältkatastrof. De länder som drabbas
            är ofta de som redan är hårt ansatta av konflikter, fattigdom
            och klimatförändringar, där människor som redan är på gränsen
            till svält nu drabbas av ännu högre matpriser. Tyvärr ser vi att
            klyftorna i världen bara ökar nu när ekonomin tar fart igen. Nu
            mer än någonsin behöver världen kraftsamla för att tillsammans
            möta utmaningarna.
          </p>
          <p xml:id="i-6MH17bYgg9RRmyXiRHCKXi">
            Utöver att världens välståndsutveckling nu har stannat av är
            demokratin i världen satt under stark press. En stor del av världens
            människor lever i dag i länder där demokratin är på tillbakagång.
            Journalister, politiker och människor som försvarar miljön och
            mänskliga rättigheter trakasseras, förföljs och mördas. Hets och
            hat förgiftar samhällsdebatten. Polariseringen ökar. Demokratiska
            processer undergrävs och de ekonomiska klyftorna ökar. Mänskliga
            rättigheter, jämställdhet och inte minst sexuell och reproduktiv
            hälsa och rättigheter (SRHR) begränsas alltmer.
          </p>
          <p xml:id="i-JiXKwKjYSVEBfi6DKYi1MH">
            Samtidigt ser vi hur människor världen över, ofta med kvinnor
            och unga i främsta ledet, samlas på gatorna och organiserar sig
            kring gemensamma krav på mer inkludering, mänskliga rättigheter,
            hejdade klimatförändringar, ansvar från ledare, minskad korruption
            och mer demokrati.
          </p>
          <p xml:id="i-GGtKC91rvWJB7gG96sS299">
            Vi måste i utrikes- och utvecklingspolitiken möta dessa utmaningar
            på bästa sätt. Sverige ska vara en internationell röst för demokrati,
            fred och mänskliga rättigheter. Nu är inte tiden för att backa
            från våra internationella åtaganden – tvärtom. De globala hållbarhetsmålen
            i Agenda 2030 och Parisavtalet om klimatet ger politiken vägledning
            och innehåll. Det är mål vi satt upp tillsammans och som vi måste
            öka ansträngningarna för att nå.
          </p>
          <head xml:id="i-5msyxnuTvWqoTtyyQ28HeZ" type="h2">
            Fred och säkerhet
          </head>
          <p xml:id="i-7SST3XAgSDxXUM3xBsWkqZ">
            Fred och säkerhet skapas främst genom satsningar på demokrati,
            jämställdhet, jämlikhet, fungerande välfärd och starkt civilsamhälle.
            Sverige ska vara en internationell röst för demokrati, fred och
            mänskliga rättigheter. Vi ska bidra till global nedrustning och
            inte exportera krigsmateriel till krigförande länder, diktaturer
            eller länder som kränker mänskliga rättigheter.
          </p>
          <p xml:id="i-3qZxYCybXbYvo5R7FUxpgh">
            Rysslands olagliga, folkrättsvidriga och fullskaliga invasion
            förändrar dramatiskt ett redan försämrat säkerhetsläge i Europa
            och innebär ett dramatiskt skifte med långt­gående följdverkningar,
            också för Sverige. Det ryska anfallskriget manifesterar riskerna
            med auktoritära ledare, militarism och massförstörelsevapen, liksom
            vikten av att omvärlden står enad i sitt försvar av folkrätten,
            människovärdet och freden. Miljöpartiet stöder nu en snabbare
            och mer omfattande återuppbyggnad av såväl det militära som det
            civila försvaret än vi tidigare sett behov av. Vi stöder också
            att Sverige solidariskt hjälper Ukraina, inte bara med humanitärt
            bistånd utan också med vapen. Den politik som rör totalförsvar
            och säkerhet bör förankras i breda överenskommelser.
          </p>
          <head xml:id="i-GwHZntXPQfUfcffa2KPjRe" type="h3">
            Säkerhetsutmaningar
          </head>
          <p xml:id="i-T4VDPfK6vwaK1oFXnp75ca">
            Miljöpartiet vill att försvaret ska kunna möta olika typer av
            hot. Sverige som land behöver bli mer motståndskraftigt. Naturkatastrofer,
            miljöförstöring, teknologiska katastrofer som härdsmältor och
            cyberattacker är exempel på sådana hot. För att stärka vår motståndskraft
            vill Miljöpartiet prioritera det civila försvaret, som länge fått
            stå tillbaka för det militära.
          </p>
          <head xml:id="i-ASrJEnh3qqQ64byJLf4hsz" type="h3">
            Det militära försvaret
          </head>
          <p xml:id="i-45kUD5TkmEM9GuY7HaAzAn">
            Vi behöver stärka vår militära försvarsförmåga över tid. Det
            innefattar alla delar som flygvapnet, armén, marinen och de gemensamma
            förbanden. Det är viktigt att fokusera på uthållighet över tid
            och att vår försvarsförmåga generellt höjs. Samtidigt är ett väl
            fungerande militärt försvar helt avhängigt ett väl fungerande
            civilt försvar. Det civila försvaret har under lång tid varit
            nedprioriterat och kommer fortfarande ofta i skymundan av det
            militära försvaret. Miljöpartiet anser därför att det är mycket
            viktigt att det civila försvaret tillförs mer medel och mer personal.
          </p>
          <head xml:id="i-55jsaaxYLdDYkden9xdgLC" type="h3">
            Satsa på det civila försvaret
          </head>
          <p xml:id="i-7p92rebqUYRoqekF2z7ByQ">
            Ett starkt civilförsvar ökar motståndskraften och möjligheten
            att stötta det militära försvaret. Vi vill satsa mer på att bygga
            upp en stark motståndskraft mot väpnade angrepp såväl som mot
            pandemier, effekterna av klimatförändringarna och natur­katastrofer.
            Vi vill också stärka Kustbevakningen.
          </p>
          <head xml:id="i-L2rxEWNBfVS1wonoGWM1MF" type="h3">
            Inför en civiltjänstgöring
          </head>
          <p xml:id="i-NT9HRz3Ra5do29pi6YbS6R">
            Miljöpartiet de gröna vill att en civilplikt med resilienstjänstgöring
            ska komplettera den militära värnplikten och på så sätt bredda
            rekryteringen till verksamhet också i det civila försvaret.
          </p>
          <head xml:id="i-DjShZwF3goGbKHkgc7yvEr" type="h3">
            Beredskap
          </head>
          <p xml:id="i-Q7zzKVskzpizKmacE698MX">
            I en föränderlig värld behöver samhället ha beredskap för en
            rad olika händelser. Vi vet inte när eller var effekterna av klimatförändringarna
            slår till eller när naturkatastrofer eller pandemier inträffar,
            men vi behöver vara beredda på att möta dem när så sker. Under
            en längre tid har beredskapen i Sverige monterats ned, och konsekvenserna
            blev förödande när det nya coronaviruset nådde Sverige. Det vi
            vill ska stå starkt i en kris måste byggas starkt i vardagen.
          </p>
          <p xml:id="i-Ropz5yWbAMqujhCq1eDXNK">
            Vi behöver ha beredskap för katastrofer i klimatförändringarnas
            spår, pandemier och andra tänkbara händelser samt en organisering
            som klarar oväntade händelser. Lager­hållning av kritiska varor,
            sjukvårdsmateriel bl.a., måste byggas upp igen. För att kunna
            hålla tillräckligt flexibla och omfattande lager behöver ansvaret
            för lagerhållningen ligga på nationell nivå och näringslivet behöver
            involveras.
          </p>
          <head xml:id="i-93E4QVfey2731WCkMQTi1G" type="h3">
            Vapenexport och ISP:s granskning
          </head>
          <p xml:id="i-5DCw45nZSR9SsrVcXTWVBr">
            Sverige ska bidra till militär nedrustning i världen. Dagens
            regler för vapenexport behöver skärpas så att möjligheten att
            exportera till diktaturer eller krigförande stater avskaffas eller
            begränsas mycket kraftigt. Dagens möjligheter till undantag för
            sådan export måste avskaffas eller begränsas mycket kraftigt.
            ISP kommer att behöva mer resurser för att hantera den ökade mängd
            ärenden som beror på den ökade efterfrågan på krigsmateriel när
            allt fler länder väljer att rusta upp i spåren av kriget i Ukraina.
            Även Sveriges medlemskap i Nato och det förändrade säkerhetspolitiska
            läget i världen kan komma att påverka efterfrågan på svensk krigsmateriel.
            Det är av yttersta vikt att ISP kan fortsätta göra en noggrann
            prövning av bl.a. demokratikriteriet, särskilt nu när Sveriges
            internationella åtaganden öppnar för export till länder som tidigare
            inte varit aktuella. Den svenska vapentillverkningen och vapenexporten
            får inte urholka arbetet för fred, demokratisering och mänskliga
            rättigheter.
          </p>
          <head xml:id="i-EL57spFKj9g58CquCMNuYw" type="h3">
            Nedrustningsfrågor
          </head>
          <p xml:id="i-WABrPyzPTjgHSWanLHYEy4">
            Svensk forskning om nedrustning och icke-spridning i detta nya
            säkerhetspolitiska läge måste öka. Ryssland hotar att använda
            kärnvapen mot Ukraina, och de senaste åren har vi sett hur kemiska
            vapen använts i krigföring i bl.a. Syrien. I och med ett svenskt
            Natomedlemskap förväntas regeringen ställa sig bakom Natos kärnvapenpolitik.
            För att väga upp dessa nya hot om användning av kemiska eller
            nukleära vapen och i ljuset av en eventuell ny kärnvapenlinje
            är det nödvändigt att forskning om nedrustning och icke-spridning
            stärks kraftigt. Vi vill därför se ökade anslag till Utrikespolitiska
            institutet, Alva Myrdal-centrum för kärnvapennedrustning, FOI:s
            CBRN-verksamhet och andra projekt, både i Sverige och utomlands,
            som genomförs på området. Särskilt inom kärnvapen, nedrustningspolitik
            generellt samt uppföljning kring följdleveranser och användning
            av artificiell intelligens i vapensystem.
          </p>
          <head xml:id="i-Morf5oc2UUpHjUWXzpN2QY" type="h2">
            Global utveckling och rättvisa
          </head>
          <p xml:id="i-YA9ZK495wzdv6YAtrUPJTa">
            De senaste decennierna har allt fler människor lyfts ur extrem
            fattigdom, människors hälsa har förbättrats och fler barn har
            fått tillgång till utbildning. Coronapandemins konsekvenser för
            världen har backat denna utveckling flera decennier i många länder.
            Världen behöver nu gemensamt hitta vägar till utveckling mot en
            värld som är mer jämlik, jämställd och hållbar.
          </p>
          <p xml:id="i-LDmNfN7drC2A3HS4RioP3T">
            Grunden till svenskt internationellt utvecklingssamarbete är
            att förbättra förutsättningarna för människor i fattigdom och
            förtryck. Det är vad internationell solidaritet innebär.
          </p>
          <p xml:id="i-QirvXNtPWXycPRnb6bPcHs">
            Miljöpartiet vill ställa skarpare krav på Sveriges och EU:s handelspolitik
            för att driva på det globala klimatarbetet, bevara biologisk mångfald,
            främja demokrati och mänskliga rättigheter och minska de globala
            klyftorna. Det ska vara en konkurrens­fördel, inte en nackdel,
            att bidra till att de globala hållbarhetsmålen nås. Vi vill införa
            en global, hög, koldioxidskatt.
          </p>
          <head xml:id="i-FP4w6hSx5BWx5ChEtwjd9o" type="h3">
            Mer pengar till det internationella biståndet
          </head>
          <p xml:id="i-6vVA6ABgL39Mx1cGZKjJ6S">
            Svenska biståndspengar gör stor skillnad för människor runt om
            i världen. De senaste årens kriser har varit allra tuffast mot
            redan fattiga länder och det är deras invånare som drabbats hårdast
            av pandemin och de ökade råvarupriserna. Mer stöd behövs och vi
            ska ha en biståndsbudget där målet är 1,25 procent av BNI. Genom
            ökat fokus på sänkta utsläpp och klimatanpassning kan krisberedskapen
            höjas och nöden lindras. Men i stället för att satsa mer har regeringen
            aviserat stora avräkningar på biståndet för att i stället betala
            svenska kommuner för mottagande av de som flyr från Ukraina. Det
            är självklart att vi ska ta emot de som flyr, men lika självklart
            är det att inte ta de pengarna från biståndet som behövs för att
            bygga en mer klimatsmart, jämställd, jämlik och fredlig väg. Avräkningarna
            från biståndet ska minimeras.
          </p>
          <head xml:id="i-9wZAeyppDgJJNpqF1GFWak" type="h2">
            Migration och integration
          </head>
          <p xml:id="i-W6vLs1bMi3wupMasBzL22e">
            Aldrig förr har så många människor varit på flykt i världen som
            nu. Miljöpartiets vision är en värld där alla människor har en
            möjlighet att flytta men ingen tvingas fly. Där är vi inte i dag.
            Krig och konflikter ökar när kampen om de otillräckliga resurserna
            hårdnar. Klimatförändringarna skapar nya orsaker till att människor
            måste fly. Rätten att söka asyl är en mänsklig rättighet och vi
            kommer att försvara den. Fler länder behöver ta ett större ansvar
            för att ta emot flyktingar och vi vill att Sverige tillsammans
            med andra EU-länder förbinder sig att öka antalet kvotflyktingar
            och att EU enas om en flykting­politik där alla länder hjälps
            åt med ett solidariskt flyktingmottagande. Människor som kommer
            till Sverige ska ges rätt att snabbt inkluderas i samhället. När
            människor som flyttar till Sverige snabbt kan komma i arbete och
            bidra är det bra, för dem, och det bygger också Sverige starkare
            som land. Nyanländas rättigheter behöver stärkas, inte begränsas,
            och barn på flykt behöver särskilt prioriteras.
          </p>
          <head xml:id="i-WMbvJsYhciHgJARDNtVNYy" type="h3">
            Höj dagersättningen för asylsökande och rätt till svenskundervisning
          </head>
          <p xml:id="i-Cs1YqgNw3caxahZCvf61f3">
            Miljöpartiet vill höja dagersättningen för asylsökande. Dagersättningen
            har inte höjts sedan 1994, samtidigt som hyrorna och priserna
            på varor har stigit. Dagens ersättning, 71 kronor per dag för
            en ensamstående vuxen, är orimligt låg. Asylsökande måste ha möjlighet
            att leva ett drägligt liv under tiden de väntar på beslut. Dagersättningen
            bör höjas så att den hamnar på samma nivå som riksnormen för försörjningsstöd.
            Vårt förslag är att dagersättningen räknas upp till nivån för
            riksnormen. Då skulle exempelvis en ensamstående vuxen i eget
            boende få ca 114 kronor per dag i stället för dagens 71 kronor.
            Vi vill också att svenskundervisningen ska sätta igång redan dag
            ett för asylsökande och att det ska vara möjligt att försörja
            sig.
          </p>
          <head xml:id="i-JHAW3WX9CgQUoTsNke4zmv" type="h3">
            Ge dem som flytt från Ukraina möjligheter till ett bra liv i
            Sverige
          </head>
          <p xml:id="i-HDkJQgU4QmTUvY8fyErpY3">
            Sverige är sämst i Norden på mottagande av ukrainska flyktingar.
            Miljöpartiet vill att de ukrainare som omfattas av massflyktsdirektivet
            och har fått tillfälligt uppehållstillstånd ska omfattas av samma
            regler som asylsökande som beviljas uppehållstillstånd. De ska
            ha samma rätt till vård. De ska också ha rätt till boende i en
            kommun och till etableringsinsatser såsom etableringsersättning,
            svenskundervisning genom sfi och hjälp med att hitta ett arbete
            och utbildning. Vi måste se till att människor lär sig svenska.
            Till skillnad från regeringen vill Miljöpartiet därför att denna
            målgrupp ska ha rätt till sfi – det ska inte bara vara något som
            kommunerna kan erbjuda. Medel för sfi ska inte heller dras av
            från kommunersättningar för flyktingmottagande, som regeringen
            föreslår.
          </p>
          <head xml:id="i-7PTNZtB25g4dtBZaWUqhm4" type="h3">
            Återställ antalet kvotflyktingar
          </head>
          <p xml:id="i-EvxVi9jrursCWrUbX4h7q5">
            UNHCR vädjade den 13 oktober 2022 till länderna i EU om att uppfylla
            målet om att vidarebosätta 40 000 kvotflyktingar. Över tid har
            antalet länder i EU som tar emot kvotflyktingar minskat. EU-länderna
            hade lovat att ta emot drygt 23 000 kvotflyktingar under 2022,
            men i slutet av augusti hade bara 7 800 fått en fristad i Europa,
            enligt UNHCR. Samtidigt har antalet flyktingar i världen ökat.
            Sverige ska fortsätta vara en humanitär stormakt och en förebild
            för global solidaritet. Regeringen meddelade i sin höstbudgetproposition
            att den vill minska antalet kvotflyktingar från 5 000 per år till
            900 per år, något vi beklagar djupt.
          </p>
          <head xml:id="i-Lob76eSbBAWgMVMZ3cTDUS" type="h3">
            Förläng etableringsprogrammet och stärk nyanlända kvinnors etablering
          </head>
          <p xml:id="i-YUwnS7MAWvTk6nBuwVBG2T">
            Människor är olika och har olika förutsättningar. För att skapa
            bättre förutsättningar för etableringen vill vi därför att det
            statliga ansvaret för nyanlända förlängs från två till fyra år
            för att fler ska komma i arbete snabbare och inte ramla ur fungerande
            program eller tvingas flytta samtidigt som man försöker få fotfäste
            i Sverige.
          </p>
          <p xml:id="i-Qj5SWJwS9ogGRAjVkK9KhY">
            Vi vill särskilt stärka nyanlända kvinnors etablering på arbetsmarknaden.
            Även om Sverige har hög andel kvinnor i arbete bland utrikes födda
            jämfört med många andra länder måste vi sikta betydligt högre.
            Att kunna försörja sig själv ger frihet och egenmakt. Utöver en
            förlängning av etableringsprogrammet och rätt till barnomsorg
            under sfi-tiden vill vi att Arbetsförmedlingen får bättre kunskap
            om nyanlända kvinnors behov och förutsättningar samt goda verktyg
            för att möta dessa.
          </p>
        </div>
        <div type="motSignatures">
          <list>
            <item xml:id="i-6mbCvUBrNCcAPDcdJdELT1" who="i-C2s3YhmmVmNkgvznmmnD4x">
              Per Bolund (MP)
            </item>
            <item xml:id="i-VNyBchxEvHhPxyvBY2QGBm" who="i-PjQgLPLrkyDV2oYQfyuWq2">
              Märta Stenevi (MP)
            </item>
            <item xml:id="i-Rvt7BQysz79RRi9rHW75M8" who="i-4K631U2FyQthafuME3cNGX">
              Janine Alm Ericson (MP)
            </item>
            <item xml:id="i-PxuAcBHYSwmqcsPacjgcUJ" who="i-XNt7eWTuNMW1Ce4R4bYMT">
              Leila Ali Elmi (MP)
            </item>
            <item xml:id="i-62Yfe1URK5aaRsPnPKmnt8" who="i-KTmTMYsoqjqixxDSAwcrPb">
              Emma Berginger (MP)
            </item>
            <item xml:id="i-75usPaMrq5us3Kdmnpep6U" who="i-9Hwwz2RnQnrJTjSv8uVmaM">
              Camilla Hansén (MP)
            </item>
            <item xml:id="i-8vcymX4xVhXPDNdzBgQ7n3" who="i-6EELQ8G6wLhYTcTKBKGQdF">
              Daniel Helldén (MP)
            </item>
            <item xml:id="i-YFZHFTNyXzWfZzLCMiXJHv" who="i-X9jqcGenibr5tWEbnZgddm">
              Annika Hirvonen (MP)
            </item>
            <item xml:id="i-5BytbaKeFHZ5cVqtVVok2z" who="i-JDd3G3miMyra3Ja6NFaSon">
              Marielle Lahti (MP)
            </item>
            <item xml:id="i-LF7ZpZq9TSd6DxiGqQrAEn" who="i-48Dg2ScegN8mpc2UJq5sE2">
              Rebecka Le Moine (MP)
            </item>
            <item xml:id="i-AdN11zcyjiknRyyeSY3EF9" who="i-PAgTpr3nkZRPEoiqjPKQAf">
              Amanda Lind (MP)
            </item>
            <item xml:id="i-GxGmJbYgw3Axa3ymkwQoDV" who="i-9N94VnavhL9irJidF3qceM">
              Katarina Luhr (MP)
            </item>
            <item xml:id="i-CNhFjKfgTmYewiK5oA9yae" who="i-FDkKvDMncsBnE8nzn8d1Re">
              Emma Nohrén (MP)
            </item>
            <item xml:id="i-Lu4Vfi52iSnPGSagwJsz7X" who="i-9fsFw1TuALNQWZGH3AZGpj">
              Jan Riise (MP)
            </item>
            <item xml:id="i-KhSTR1SVyLJfjkNBE1jD8H" who="i-PQe8EhNJDXHurGqmN1U5hD">
              Jacob Risberg (MP)
            </item>
            <item xml:id="i-Si8QrVzobk9uA5vp7dwwmw" who="i-U85daejCqiYzKs66ytTcz">
              Malte Roos (MP)
            </item>
            <item xml:id="i-Kzpuj6afw3yt59tNMUGgjA" who="i-DAzwuDmrMCAk4CXBrm86y5">
              Elin Söderberg (MP)
            </item>
            <item xml:id="i-NGq4Pj9UTnvxyLjWXHfeoz" who="i-XYorBBswJHmzvkzAvCFPDM">
              Ulrika Westerlund (MP)
            </item>
          </list>
        </div>
      </div>
    </body>
  </text>
</TEI>
