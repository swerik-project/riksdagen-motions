<?xml version="1.0" encoding="utf-8"?>
<TEI xmlns="http://www.tei-c.org/ns/1.0" xmlns:xi="http://www.w3.org/2001/XInclude" xml:id="mot-201819-SfU-00756">
  <teiHeader>
    <fileDesc>
      <titleStmt>
        <title>Rättighetsbaserat flyktingmottagande byggt på välfärd</title>
        <author corresp="i-WjgeYy5RFWngMB9NwFvFEY">av Christina Höj Larsen m.fl. (V)</author>
      </titleStmt>
      <publicationStmt>
        <authority>SWERIK PROJECT</authority>
      </publicationStmt>
      <sourceDesc>
        <bibl>
          <title>Motion 2018/19:756 av Christina Höj Larsen m.fl. (V)</title>
          <idno type="rdwebb">H602756</idno>
          <rs type="number">756</rs>
          <orgName type="comitteeAbbreviation">SfU</orgName>
          <ref type="dokument_url_text">http://data.riksdagen.se/dokument/H602756/text</ref>
          <ref type="dokument_url_html">http://data.riksdagen.se/dokument/H602756</ref>
          <ref type="dokumentstatus_url_xml">http://data.riksdagen.se/dokumentstatus/H602756</ref>
          <ref type="docx">http://data.riksdagen.se/fil/9B2259A9-A937-4501-AEE9-B5FF449B4AE9</ref>
          <ref type="pdf">http://data.riksdagen.se/fil/FF9EB544-8EAD-4445-9556-5F8C9A666ECD</ref>
        </bibl>
      </sourceDesc>
    </fileDesc>
    <profileDesc>
      <particDesc>
        <listPerson>
          <person gender="woman">
            <idno>i-WjgeYy5RFWngMB9NwFvFEY</idno>
            <name>Christina Höj Larsen</name>
            <state type="partyAffiliation" ref="Q110837">
              <desc>V</desc>
            </state>
          </person>
          <person gender="woman">
            <idno>i-M5o8cYSRJsbmZdvevomfQX</idno>
            <name>Ulla Andersson</name>
            <state type="partyAffiliation" ref="Q110837">
              <desc>V</desc>
            </state>
          </person>
          <person gender="woman">
            <idno>i-8voj19hLWTGJHkxNP79tRb</idno>
            <name>Nooshi Dadgostar</name>
            <state type="partyAffiliation" ref="Q110837">
              <desc>V</desc>
            </state>
          </person>
          <person gender="man">
            <idno>i-TxLwXp3MJemR8iGdYER2aZ</idno>
            <name>Ali Esbati</name>
            <state type="partyAffiliation" ref="Q110837">
              <desc>V</desc>
            </state>
          </person>
          <person gender="woman">
            <idno>i-DthTyR9U9R8S6NVcPNcNQA</idno>
            <name>Ida Gabrielsson</name>
            <state type="partyAffiliation" ref="Q110837">
              <desc>V</desc>
            </state>
          </person>
          <person gender="man">
            <idno>i-QhdbBfCQXCqPEr4GTwvK8F</idno>
            <name>Tony Haddou</name>
            <state type="partyAffiliation" ref="Q110837">
              <desc>V</desc>
            </state>
          </person>
          <person gender="man">
            <idno>i-Xbq1HVkxhCYVmfPLN63HRo</idno>
            <name>Daniel Riazat</name>
            <state type="partyAffiliation" ref="Q110837">
              <desc>V</desc>
            </state>
          </person>
          <person gender="woman">
            <idno>i-L3t2URPAv9iLWgdCvbz7Uv</idno>
            <name>Ilona Szatmari Waldau</name>
            <state type="partyAffiliation" ref="Q110837">
              <desc>V</desc>
            </state>
          </person>
          <person gender="woman">
            <idno>i-Yam9ii4K4HfneDbj5TzDJY</idno>
            <name>Ciczie Weidby</name>
            <state type="partyAffiliation" ref="Q110837">
              <desc>V</desc>
            </state>
          </person>
        </listPerson>
      </particDesc>
      <correspDesc>
        <correspAction type="status" subtype="closed"/>
        <correspAction xml:id="i-EC5cnojJJDCy2t6jWYJXTN" type="signed"/>
        <correspContext corresp="i-EC5cnojJJDCy2t6jWYJXTN">
          <note type="signatory" corresp="i-WjgeYy5RFWngMB9NwFvFEY"/>
          <note type="signatory" corresp="i-M5o8cYSRJsbmZdvevomfQX"/>
          <note type="signatory" corresp="i-8voj19hLWTGJHkxNP79tRb"/>
          <note type="signatory" corresp="i-TxLwXp3MJemR8iGdYER2aZ"/>
          <note type="signatory" corresp="i-DthTyR9U9R8S6NVcPNcNQA"/>
          <note type="signatory" corresp="i-QhdbBfCQXCqPEr4GTwvK8F"/>
          <note type="signatory" corresp="i-Xbq1HVkxhCYVmfPLN63HRo"/>
          <note type="signatory" corresp="i-L3t2URPAv9iLWgdCvbz7Uv"/>
          <note type="signatory" corresp="i-Yam9ii4K4HfneDbj5TzDJY"/>
        </correspContext>
        <correspAction xml:id="i-TER5DxtWG7o89zKCkZwpVS" type="submitted">
          <date when="2018-11-23"/>
          <time when="14:48:30"/>
        </correspAction>
        <correspAction xml:id="i-ALo2TTLwkTD4Ys6gxSpnrx" type="reviewed">
          <date when="2018-11-23"/>
          <time when="15:38:39"/>
        </correspAction>
        <correspAction xml:id="i-6EQG45XSzKrtritxaU2rMM" type="referred">
          <date when="2018-12-05"/>
        </correspAction>
        <correspAction xml:id="i-JNLJAfH5gwXpxmFP4yiGXc" type="assigned">
          <date when="2019-05-16"/>
          <time when="16:25:45"/>
        </correspAction>
        <correspContext corresp="i-JNLJAfH5gwXpxmFP4yiGXc">
          <ref type="assignedTo">Socialförsäkringsutskottet</ref>
        </correspContext>
        <correspAction xml:id="i-4p48PKuZm5D9vWGfv9VXPp" type="behandlas_i"/>
        <correspContext corresp="i-4p48PKuZm5D9vWGfv9VXPp">
          <ref type="uppgift">2018/19:UbU11</ref>
          <ref type="ref_dok_id">H601UbU11</ref>
          <ref type="ref_dok_typ">bet</ref>
          <ref type="ref_dok_rm">2018/19</ref>
          <ref type="ref_dok_bet">UbU11</ref>
          <ref type="ref_dok_titel">Gymnasieskolan</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction xml:id="i-MZPKEZJaXSoKNF5S5vzT6h" type="behandlas_i"/>
        <correspContext corresp="i-MZPKEZJaXSoKNF5S5vzT6h">
          <ref type="uppgift">2018/19:AU7</ref>
          <ref type="ref_dok_id">H601AU7</ref>
          <ref type="ref_dok_typ">bet</ref>
          <ref type="ref_dok_rm">2018/19</ref>
          <ref type="ref_dok_bet">AU7</ref>
          <ref type="ref_dok_titel">Integration</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction xml:id="i-92QzhsoHcEb8N4wvms3TPX" type="behandlas_i"/>
        <correspContext corresp="i-92QzhsoHcEb8N4wvms3TPX">
          <ref type="uppgift">2018/19:FiU25</ref>
          <ref type="ref_dok_id">H601FiU25</ref>
          <ref type="ref_dok_typ">bet</ref>
          <ref type="ref_dok_rm">2018/19</ref>
          <ref type="ref_dok_bet">FiU25</ref>
          <ref type="ref_dok_titel">Statlig förvaltning och statistikfrågor</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction xml:id="i-FvCw7g4n5koJLpJ5u4LNB5" type="behandlas_i"/>
        <correspContext corresp="i-FvCw7g4n5koJLpJ5u4LNB5">
          <ref type="uppgift">2018/19:SkU14</ref>
          <ref type="ref_dok_id">H601SkU14</ref>
          <ref type="ref_dok_typ">bet</ref>
          <ref type="ref_dok_rm">2018/19</ref>
          <ref type="ref_dok_bet">SkU14</ref>
          <ref type="ref_dok_titel">Skatteförfarande och folkbokföring</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction xml:id="i-6Stc6FbZFueohnjtdQWwYD" type="behandlas_i"/>
        <correspContext corresp="i-6Stc6FbZFueohnjtdQWwYD">
          <ref type="uppgift">2018/19:AU8</ref>
          <ref type="ref_dok_id">H601AU8</ref>
          <ref type="ref_dok_typ">bet</ref>
          <ref type="ref_dok_rm">2018/19</ref>
          <ref type="ref_dok_bet">AU8</ref>
          <ref type="ref_dok_titel">Jämställdhet och åtgärder mot diskriminering</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction xml:id="i-JykHgowtCcEZSBhhbVMc7q" type="behandlas_i"/>
        <correspContext corresp="i-JykHgowtCcEZSBhhbVMc7q">
          <ref type="uppgift">2018/19:SfU16</ref>
          <ref type="ref_dok_id">H601SfU16</ref>
          <ref type="ref_dok_typ">bet</ref>
          <ref type="ref_dok_rm">2018/19</ref>
          <ref type="ref_dok_bet">SfU16</ref>
          <ref type="ref_dok_titel">Migration och asylpolitik</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction xml:id="i-ArgrSSpAmgCNJdEwjyxNVk" type="behandlas_i"/>
        <correspContext corresp="i-ArgrSSpAmgCNJdEwjyxNVk">
          <ref type="uppgift">2018/19:SoU9</ref>
          <ref type="ref_dok_id">H601SoU9</ref>
          <ref type="ref_dok_typ">bet</ref>
          <ref type="ref_dok_rm">2018/19</ref>
          <ref type="ref_dok_bet">SoU9</ref>
          <ref type="ref_dok_titel">Socialtjänst- och barnfrågor</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction xml:id="i-UkQw7y5zCSSQmNS1m3YRCY" type="behandlas_i"/>
        <correspContext corresp="i-UkQw7y5zCSSQmNS1m3YRCY">
          <ref type="uppgift">2018/19:UbU9</ref>
          <ref type="ref_dok_id">H601UbU9</ref>
          <ref type="ref_dok_typ">bet</ref>
          <ref type="ref_dok_rm">2018/19</ref>
          <ref type="ref_dok_bet">UbU9</ref>
          <ref type="ref_dok_titel">Lärare och elever</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction xml:id="i-UcnszML57aoFWmcBPfDWDv" type="behandlas_i"/>
        <correspContext corresp="i-UcnszML57aoFWmcBPfDWDv">
          <ref type="uppgift">2018/19:UbU13</ref>
          <ref type="ref_dok_id">H601UbU13</ref>
          <ref type="ref_dok_typ">bet</ref>
          <ref type="ref_dok_rm">2018/19</ref>
          <ref type="ref_dok_bet">UbU13</ref>
          <ref type="ref_dok_titel">Högskolan</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction xml:id="i-WyrMqoQ71MaunTdEq21aSr" type="behandlas_i"/>
        <correspContext corresp="i-WyrMqoQ71MaunTdEq21aSr">
          <ref type="uppgift">2018/19:SoU8</ref>
          <ref type="ref_dok_id">H601SoU8</ref>
          <ref type="ref_dok_typ">bet</ref>
          <ref type="ref_dok_rm">2018/19</ref>
          <ref type="ref_dok_bet">SoU8</ref>
          <ref type="ref_dok_titel">Hälso- och sjukvårdsfrågor</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
      </correspDesc>
      <textClass>
        <catRef scheme="#docType" target="#mot"/>
        <catRef scheme="#motionType" target="#kommitte"/>
        <catRef scheme="#motionType" target="#fristående"/>
      </textClass>
    </profileDesc>
  </teiHeader>
  <text>
    <body>
      <div type="motHeader">
        <div type="motTitle">
          Motion till riksdagen 2018/19:756 av Christina Höj Larsen m.fl.
          (V) Rättighetsbaserat flyktingmottagande byggt på välfärd
        </div>
      </div>
      <div type="motBody">
        <div xml:id="i-XWJXcfUKwQ4oxoxfvosmNt" type="TOC">
          <head xml:id="i-PzXkuyXBfMKLfpLigbLhBw">
            1 Innehållsförteckning
          </head>
          <list>
            <item style="indent-level: 1">
              2 Förslag till riksdagsbeslut
            </item>
            <item style="indent-level: 1">
              3 Inledning
            </item>
            <item style="indent-level: 1">
              4 Hösten 2015
            </item>
            <item style="indent-level: 1">
              5 Ett mottagande baserat på rättigheter och välfärd
            </item>
            <item style="indent-level: 2">
              5.1 Bekämpa rasismen
            </item>
            <item style="indent-level: 1">
              6 Mottagandeutredningen
            </item>
            <item style="indent-level: 1">
              7 Feministisk migrationspolitik – feministiskt mottagande
            </item>
            <item style="indent-level: 2">
              7.1 Jämställdhetsintegrera mottagandet
            </item>
            <item style="indent-level: 2">
              7.2 Stärk kompetensen på asylboenden
            </item>
            <item style="indent-level: 2">
              7.3 Ge anhöriginvandrare rätt till introduktion
            </item>
            <item style="indent-level: 1">
              8 Ett samhälle fritt från diskriminering
            </item>
            <item style="indent-level: 2">
              8.1 Kriskommission mot diskriminering
            </item>
            <item style="indent-level: 2">
              8.2 Obligatoriska kravprofiler vid rekrytering
            </item>
            <item style="indent-level: 2">
              8.3 Flerspråkighet och tvärkulturell kompetens merit vid anställning
            </item>
            <item style="indent-level: 2">
              8.4 Skärp straffen för diskriminering
            </item>
            <item style="indent-level: 1">
              9 God hälsa för asylsökande
            </item>
            <item style="indent-level: 2">
              9.1 Förbättra primärvården för tortyr- och krigstraumatiserade
            </item>
            <item style="indent-level: 2">
              9.2 Utbilda fler traumaspecialister
            </item>
            <item style="indent-level: 2">
              9.3 Stärk kompetensen inom elevhälsan
            </item>
            <item style="indent-level: 2">
              9.4 Möjliggör för etableringsplaner utifrån hälsotillstånd
            </item>
            <item style="indent-level: 2">
              9.5 Utöka användning av IOP inom traumabehandling
            </item>
            <item style="indent-level: 1">
              10 Värdig och meningsfull sysselsättning under asyltiden
            </item>
            <item style="indent-level: 2">
              10.1 Stärk rätten att arbeta under asyltiden
            </item>
            <item style="indent-level: 2">
              10.2 Stärk möjligheterna för högskolestudier
            </item>
            <item style="indent-level: 2">
              10.3 Svenska från dag ett
            </item>
            <item style="indent-level: 1">
              11 Allas rätt till utbildning
            </item>
            <item style="indent-level: 2">
              11.1 Öka andelen asylsökande och nyanlända i förskolan
            </item>
            <item style="indent-level: 2">
              11.2 Grund- och gymnasieskolan
            </item>
            <item style="indent-level: 2">
              11.3 Reformera sfi
            </item>
            <item style="indent-level: 1">
              12 En arbetsmarknad för alla
            </item>
            <item style="indent-level: 2">
              12.1 Subventionerade anställningar
            </item>
            <item style="indent-level: 2">
              12.2 Valideringsår
            </item>
            <item style="indent-level: 2">
              12.3 Utöka vägarna till permanent uppehållstillstånd
            </item>
            <item style="indent-level: 2">
              12.4 Begränsa arbetsgivarens makt över vägen till permanent uppehållstillstånd
            </item>
            <item style="indent-level: 1">
              13 Ett värdigt boende
            </item>
            <item style="indent-level: 2">
              13.1 Alla kommuners ansvar
            </item>
            <item style="indent-level: 2">
              13.2 Stoppa vinsterna i flyktingmottagandet
            </item>
            <item style="indent-level: 1">
              14 Ett tryggt och värdigt mottagande av barn
            </item>
            <item style="indent-level: 2">
              14.1 Konsekvenser av den nya gymnasielagen
            </item>
            <item style="indent-level: 2">
              14.2 Säkerställ värdiga boenden för ensamkommande
            </item>
          </list>
        </div>
        <div type="motProposal" subtype="förslag">
          <head xml:id="i-PBycKWFE7B5ubDDPWQG7Ew">
            2 Förslag till riksdagsbeslut
          </head>
          <list style="ol">
            <item xml:id="i-SC4LBbG8W2t31reJdD7zJr">
              Riksdagen ställer sig bakom det som anförs i motionen om att
              regeringen bör återkomma med förslag på hur den grundläggande
              kapaciteten i asylmottagandet kan ökas och beredskapen för ytterligare
              tillfälliga påfrestningar stärkas och tillkännager detta för regeringen.
            </item>
            <item xml:id="i-NEZoVKheD2oRz3XDPNNzAo">
              Riksdagen ställer sig bakom det som anförs i motionen om att
              regeringen bör ge Jämställdhetsmyndigheten i uppdrag att jämställdhetsintegrera
              hela mottagande- och etableringsprocessen och tillkännager detta
              för regeringen.
            </item>
            <item xml:id="i-QjAEh7s9ZbtUcT7ubvP4jC">
              Riksdagen ställer sig bakom det som anförs i motionen om att
              regeringen bör återkomma med förslag på hur kompetensen i jämställdhets-
              och hbtq-frågor ska säkerställas på asylboenden och tillkännager
              detta för regeringen.
            </item>
            <item xml:id="i-5gqsybPkGQemXrjT7tsZLb">
              Riksdagen ställer sig bakom det som anförs i motionen om att
              regeringen bör tillsätta en kriskommission mot diskriminering
              och tillkännager detta för regeringen.
            </item>
            <item xml:id="i-AML8YEFgr4mZfmLHcRZkDJ">
              Riksdagen ställer sig bakom det som anförs i motionen om att
              regeringen bör återkomma med förslag på hur obligatoriska kravprofiler
              vid offentliga anställningar bör utformas och tillkännager detta
              för regeringen.
            </item>
            <item xml:id="i-TEy1qeKhZPgLwtnnzYFS65">
              Riksdagen ställer sig bakom det som anförs i motionen om att
              styrkt tvärkulturell kompetens och flerspråkighet bör räknas som
              merit vid alla offentliga anställningar och tillkännager detta
              för regeringen.
            </item>
            <item xml:id="i-Bk4uQCAHA5UCyWN3xNBsTv">
              Riksdagen ställer sig bakom det som anförs i motionen om att
              regeringen bör återkomma med förslag på höjda skadestånd i diskrimineringsmål
              och att arbetssökande som diskrimineras får rätt till skadestånd,
              och detta tillkännager riksdagen för regeringen.
            </item>
            <item xml:id="i-SycYFVMrGfwnU1iuJnWmpu">
              Riksdagen ställer sig bakom det som anförs i motionen om att
              regeringen bör se över hur man kan fördjupa och bredda kompetensen
              kring tortyr- och krigstraumatiserade i alla landets kommuner
              och landsting och tillkännager detta för regeringen.
            </item>
            <item xml:id="i-GRf9SreURMLpWxsuSH2TtX">
              Riksdagen ställer sig bakom det som anförs i motionen om att
              regeringen bör utreda möjligheten att säkerställa att fler traumaspecialister
              utbildas samt att kompetensen finns i hela landet och tillkännager
              detta för regeringen.
            </item>
            <item xml:id="i-D6W2ookyTUaSWNz2xBkths">
              Riksdagen ställer sig bakom det som anförs i motionen om att
              regeringen bör utreda möjligheterna att stärka elevhälsan och
              skärpa riktlinjerna för hur hälsoundersökningar av nyanlända barn
              ska gå till och tillkännager detta för regeringen.
            </item>
            <item xml:id="i-LWjqHkXeSbvDvCZ1cWgafi">
              Riksdagen ställer sig bakom det som anförs i motionen om att
              regeringen bör återkomma till riksdagen med förslag om hur projekten
              Premo och Inspira kan fungera som modeller för hela landet och
              tillkännager detta för regeringen.
            </item>
            <item xml:id="i-Y2z2jx7BNERGCBp83Dn7Ua">
              Riksdagen ställer sig bakom det som anförs i motionen om att
              regeringen bör återkomma med förslag på hur samarbetsformen IOP
              kan stärkas och spridas som föredöme för kommuner och landsting
              och tillkännager detta för regeringen.
            </item>
            <item xml:id="i-EUdmfp35vBYnUzunrdQB1E">
              Riksdagen ställer sig bakom det som anförs i motionen om att
              regeringen i Migrationsverkets regleringsbrev bör ge myndigheten
              i uppdrag att informera om möjligheterna till undantag från krav
              på arbetstillstånd i samband med att ansökan om uppehållstillstånd
              lämnas in och tillkännager detta för regeringen.
            </item>
            <item xml:id="i-AauYfAgRSpsQZomez8BqWS">
              Riksdagen ställer sig bakom det som anförs i motionen om att
              regeringen bör återkomma med förslag om att utvidga rätten till
              arbete så att den omfattar samtliga asylsökande och tillkännager
              detta för regeringen.
            </item>
            <item xml:id="i-ELMH1DXHAxQjzbBiXCrjMJ">
              Riksdagen ställer sig bakom det som anförs i motionen om att
              regeringen bör återkomma med förslag om hur asylsökande kan få
              tillgång till Arbetsförmedlingens tjänster och tillkännager detta
              för regeringen.
            </item>
            <item xml:id="i-A3u8y53EDWCVYeS2RoV3Db">
              Riksdagen ställer sig bakom det som anförs i motionen om att
              regeringen bör utreda möjligheterna att ge alla asylsökande samordningsnummer
              med utgångspunkt i Skatteverkets utredning och de frågor om sekretess
              som kvarstår, och detta tillkännager riksdagen för regeringen.
            </item>
            <item xml:id="i-GuQx1oHLN8pe1dtatAUSKC">
              Riksdagen ställer sig bakom det som anförs i motionen om att
              regeringen bör utreda möjligheten att utöka rätten att få undervisning
              på sitt eget språk och tillkännager detta för regeringen.
            </item>
            <item xml:id="i-XeFDMtG9CAMHQHpcGNdui4">
              Riksdagen ställer sig bakom det som anförs i motionen om att
              regeringen bör utreda möjligheterna att införa skolplikt för asylsökande
              barn för att säkerställa deras rätt till utbildning och tillkännager
              detta för regeringen.
            </item>
            <item xml:id="i-E9XWa3xUJjaR8KFNpVrnuW">
              Riksdagen ställer sig bakom det som anförs i motionen om att
              regeringen bör utreda möjligheten att göra det möjligt att läsa
              enstaka kurser på nationella program före avslutat introduktionsprogram
              och tillkännager detta för regeringen.
            </item>
            <item xml:id="i-Bt7QCu65hY9Yofnu566Bgg">
              Riksdagen ställer sig bakom det som anförs i motionen om att
              regeringen bör undersöka möjligheten att införa en ny utbildningsform
              enligt SKL:s förslag och tillkännager detta för regeringen.
            </item>
            <item xml:id="i-JVivVWCrzL3PbfgMDQnQqJ">
              Riksdagen ställer sig bakom det som anförs i motionen om att
              en utredning med syfte att ta fram en ny sfi-lärarutbildning bör
              tillsättas och tillkännager detta för regeringen.
            </item>
            <item xml:id="i-3NkREv3Cr8PuwCXZmZwNhQ">
              Riksdagen ställer sig bakom det som anförs i motionen om att
              regeringen bör utreda möjligheterna att införa ett valideringsår
              och tillkännager detta för regeringen.
            </item>
            <item xml:id="i-3CQ12Ao34URPR5wyr9LEtC">
              Riksdagen ställer sig bakom det som anförs i motionen om att
              regeringen bör återkomma med förslag om att införa en möjlighet
              till permanent uppehållstillstånd för dem som deltar i snabbspår,
              etableringsinsatser inom bristyrken eller subventionerade anställningar,
              och detta tillkännager riksdagen för regeringen.
            </item>
            <item xml:id="i-AH6SLFF7TSRTdMSrZPqMDk">
              Riksdagen ställer sig bakom det som anförs i motionen om att
              bestämmelsen om att en särskild underrättelse från arbetsgivaren
              till Skatteverket ska vara ett krav för att en person med tillfälligt
              uppehållstillstånd ska kunna få permanent uppehållstillstånd bör
              strykas och tillkännager detta för regeringen.
            </item>
            <item xml:id="i-8yzuxhdyv7XdCpQ4T2G55n">
              Riksdagen ställer sig bakom det som anförs i motionen om att
              regeringen bör genomföra en översyn av lagen (2016:38) om mottagande
              av vissa nyanlända invandrare för bosättning i syfte att åtgärda
              bristen på sanktionsmöjligheter mot de kommuner som inte följer
              lagen och förtydliga tidsgränsen i lagen och tillkännager detta
              för regeringen.
            </item>
            <item xml:id="i-W66GfyuwXz7GBSmvvAtio7">
              Riksdagen ställer sig bakom det som anförs i motionen om att
              regeringen bör återkomma med förslag som innebär att det sätts
              stopp för vinstjakten i flyktingmottagandet och tillkännager detta
              för regeringen.
            </item>
            <item xml:id="i-3cegfzHobAUJdBafX6Wq5F">
              Riksdagen ställer sig bakom det som anförs i motionen om att
              regeringen bör ge Migrationsverket i uppdrag att se över sina
              rutiner för upphandlingar av boenden så att myndighetens kravspecifikationer
              följs och tillkännager detta för regeringen.
            </item>
            <item xml:id="i-CjLkc3PgvBUYGBTGyZ6wAW">
              Riksdagen ställer sig bakom det som anförs i motionen om att
              regeringen bör återkomma med förslag om hur rätten till individuell
              bedömning vid placering av ensamkommande barn kan säkerställas
              med hänsyn till både boendeform och sammansättning av övriga boende
              och tillkännager detta för regeringen.
            </item>
            <item xml:id="i-QCXir39Qfd4P6DJCR5mTCK">
              Riksdagen ställer sig bakom det som anförs i motionen om att
              regeringen bör utreda möjligheterna att ta fram ett system för
              mottagande av ensamkommande barn som bygger på en mer långsiktig
              boendeplacering och tillkännager detta för regeringen.
            </item>
            <item xml:id="i-L3xbDN6716NLybWKGPpzVk">
              Riksdagen ställer sig bakom det som anförs i motionen om att
              regeringen bör återkomma med tydliga krav på personalens kompetenser
              och personaltäthet för samtliga boendeformer för ensamkommande
              barn och tillkännager detta för regeringen.
            </item>
          </list>
        </div>
        <div type="motContent">
          <head xml:id="i-XhHCoKRVgtrvqYAwH4BT2K" type="h1">
            3 Inledning
          </head>
          <p xml:id="i-TWnEb2Nbez5iCU8q8As9uK">
            Vänsterpartiet vill se en mänsklig och välkomnande flyktingpolitik
            i Sverige och Europa. En sådan politik tar sin utgångspunkt i
            ett rättighetsperspektiv och bygger på en stark och generell välfärd.
            Alla ska ha möjlighet att söka skydd undan krig, förtryck och
            förföljelse och kunna få sina asylskäl prövade på ett rättssäkert
            sätt. EU-länderna måste ta ett betydligt större ansvar för mottagandet
            av människor på flykt. Lagliga vägar måste ersätta dagens livsfarliga
            resor över Medelhavet.
          </p>
          <p xml:id="i-CLBX7d5RgZv3im4ZbBYGUC">
            Det svenska mottagandet av människor på flykt behöver utvecklas.
            Handläggningstiderna för asylärenden måste kortas ned. Etableringen
            av nyanlända måste gå snabbare och de nyanländas kompetenser måste
            bättre tas till vara. Utbildning och språkundervisning måste utvecklas
            och stärkas. Vänsterpartiet vill att staten ska ha det övergripande
            ansvaret för att ta emot flyktingar och migranter i Sverige. Flyktingmottagandet
            ska därför ha en tydlig nationell styrning och tillräcklig statlig
            finansiering.
          </p>
          <p xml:id="i-8oqf9WULppvNHArVt5e4GH">
            Flyktingpolitiken handlar både om att kunna ge människor skydd
            och ett nytt hem där de ska kunna känna sig välkomna och delaktiga
            i samhället. Varje människa ska ses som en tillgång och aldrig
            en belastning, men en människas bidrag till samhället ska aldrig
            avgöra hennes värde för det. Genom ett välfungerande mottagande
            kan de människor som söker sig hit få den trygghet och de verktyg
            de behöver för att etablera sig i samhället och bidra till det
            gemensamma fullt ut. Det är också endast så, genom att visa vägen,
            vi kan övertyga andra stater om att välkomna människor i nöd och
            att ta sitt fulla ansvar.
          </p>
          <head xml:id="i-6Qn9kx6Mj5csriYptpsdXc" type="h1">
            4 Hösten 2015
          </head>
          <p xml:id="i-CodP58k3g76kzzEumBTEQs">
            Under hösten 2015 sökte sig många människor till Sverige undan
            krig och förtryck, fler än någonsin tidigare. Det innebar givetvis
            ett ökat tryck på de myndigheter som ansvarar för mottagandet
            av människor på flykt samt för flera kommuner runt om i landet.
            Engagemang för människor på flykt, bland frivillorganisationer
            och enskilda ideella krafter, var stort och nödvändigt och det
            finns kvar än i dag.
          </p>
          <p xml:id="i-FCczd2TfW3Pc4t1wLyZwb5">
            S-MP-regeringens oförmåga att stå emot när högerpartierna och
            borgerliga ledarskribenter började skrika om systemkollaps och
            en hotad välfärd slutade i en historisk omläggning av den svenska
            migrationspolitiken. Lagar som försvårar möjligheterna att få
            skydd i Sverige och att ta sig in i landet och som gör livet svårare
            för dem som fått avslag instiftades baserade på politiska kompromisser
            och överenskommelser, utan normal beredning. I EU har regeringen
            drivit en politik som hindrar människor från att komma till Europa
            och håller kvar dem i flyktingläger och förvar under fasansfulla
            förhållanden. Resultatet syns i splittrade familjer, de ensamkommandes
            utsatthet och överfulla flyktingläger på grekiska öar där väntan
            upplevs som oändlig. Det syns i det rekordhöga antalet människor
            som drunknat i Medelhavet de senaste åren och i övergreppen och
            slavhandeln i Libyen. Det syns också hos de förtvivlade lärare,
            gode män och elever som håller på att förlora sina nya vänner
            och som säger ”vi står inte ut”.
          </p>
          <p xml:id="i-DQk6or6ciMi7C48Mxghifz">
            Möjligheten att få skydd undan krig och förtryck måste vara konstant
            och konsekvent och inte endast gälla när behoven är små. Det är
            under svåra tider som solidariteten verkligen sätts på prov. Detta
            är också syftet med och andemeningen i de internationella konventioner
            som reglerar rätten till asyl som tillkom efter andra världskrigets
            fasor.
          </p>
          <p xml:id="i-HPFFeWZFLUnhYBxerWwktD">
            Vänsterpartiet är starkt kritiskt till den omsvängning av migrationspolitiken
            som regeringen drivit igenom tillsammans med de borgerliga partierna.
            Vi röstade emot den tillfälliga lagen eftersom vi anser att den
            bygger på en felaktig verklighetsbeskrivning och skapar stort
            lidande för enskilda människor. De utvärderingar som gjorts –
            såväl regeringens egen utvärdering (SOU 2017:12) Att ta emot människor
            på flykt: Sverige hösten 2015 som Riksrevisionens granskning (RIR
            2017:4) Lärdomar av flyktingsituationen hösten 2015, Röda Korsets
            rapport Humanitära konsekvenser av den tillfälliga lagen och Rådgivningsbyråns
            rapport Migrationsrättens framtid – visade att vi hade rätt. Det
            blev ingen systemkollaps och lagen har inte uppfyllt sitt syfte
            – att få färre att söka asyl i Sverige. Det är i stället de stängda
            vägarna in i och genom Europa som gör att färre söker sig hit.
          </p>
          <p xml:id="i-RKBnSmpXp5EPhVZkH2WZft">
            Den tillfälliga lagen motiverades även med att Sverige behöver
            ett andrum. Detta för att kunna bygga ut vårt mottagande. Tre
            år senare är det svårt att se några tecken på något utbyggt mottagandesystem.
          </p>
          <head xml:id="i-6BvxRVyxssjZ7G9c9faWEt" type="h1">
            5 Ett mottagande baserat på rättigheter och välfärd
          </head>
          <p xml:id="i-GqRCFyE7d6Xgm41c7iv5bV">
            Vänsterpartiet vill se ett rättighetsbaserat flyktingmottagande
            som tar sin utgångspunkt i den generella välfärden. Mottagandet
            av människor på flykt ska, från asylprocessen – som vi beskriver
            närmare i motionen En mänsklig och välkomnande flyktingpolitik
            (2018/19:V230) – till boendesituationen och etableringen i samhället,
            präglas av ett rättighetsperspektiv där den enskilda människans
            rättigheter står i centrum och där det svenska samhället står
            upp för att människor som lever och verkar här ska ha samma rättigheter
            och möjligheter. Den generella välfärden är central för att upprätthålla
            de rättigheter som det är vår skyldighet att värna. Det är också
            genom dessa två byggstenar vi skapar de snabbaste och mest effektiva
            möjligheterna för nyanlända människor att komma in i det svenska
            samhället.
          </p>
          <p xml:id="i-RbadDm4L9QwNj3hK4xRUpg">
            Alliansen lämnade efter sina åtta år vid makten en välfärd urholkad
            av skattesänkningar efter sig. Som följd var Sverige dåligt rustat
            för att hantera att många människor sökte sig hit under hösten
            2015. I efterhand kan vi konstatera att vi klarade av prövningen,
            mycket tack vara stora insatser från ideella krafter. Den utmaning
            vi nu står inför handlar om att ge de människor som sökt sig till
            Sverige undan krig och förtryck goda möjligheter att starta sina
            nya liv här. Vi kommer att klara den också, men hur framgångsrika
            vi blir beror på de beslut som vi nu tar. Nyckeln till framgång
            för Sverige har aldrig varit lägre löner eller sämre villkor än
            i andra länder. Vår styrka har varit att investera i samhället
            och varandra – i utbildning, bostäder, hälsa och jämlikhet. Det
            är så Sverige utvecklas och växer. Det visar hela vår moderna
            historia. Tidigare generationer fick bättre utbildning och bättre
            jobb samtidigt som vi blev fler. Det var möjligt tack vare långsiktigt
            lönsamma satsningar. Det är en lärdom Sverige måste ta till sig
            även i dag.
          </p>
          <p xml:id="i-ToZemgQfaL7skdRdhEsbcx">
            I Vänsterpartiets Sverige har alla samma möjligheter att förverkliga
            sina drömmar och ambitioner. En stark välfärdsstat garanterar
            allas lika rätt till utbildning, till vård och trygghet, arbete
            och egen försörjning. I vårt Sverige är det inte din familj, släkt
            eller dina kontakter som avgör hur du lyckas i livet eller vad
            du ska göra med ditt liv. En aktiv omfördelningspolitik och ett
            robust välfärdsystem skapar jämlikhet och bryter beroendet av
            andras välvilja. Så skapas förutsättningarna för människor att
            leva fria och självständiga liv.
          </p>
          <head xml:id="i-4zdsaysM1tDopWPERNMT8X" type="h2">
            5.1 Bekämpa rasismen
          </head>
          <p xml:id="i-3w7tk8zVpassYRTuWyoun4">
            Vänsterpartiet strävar mot ett samhälle där ditt kön, var du
            är född och dina föräldrars klassbakgrund inte styr dina möjligheter
            i livet. Regeringens migrationspolitik under hösten 2015 kom dessvärre
            att inspireras av en annan politisk vision.
          </p>
          <p xml:id="i-XT7kjeV5MweVMpXFi9YA7z">
            En politik som säger att vissa grupper inte är välkomna här får
            konsekvenser. I första hand för dem som inte längre får rätt till
            skydd undan krig och förtryck men också för dem som har fått skydd.
            Så skapas skillnader i samhället, klassamhället upprätthålls och
            rasismen förstärks. När regeringsföreträdare och stora delar av
            borgerligheten säger att landet är fullt, att vi inte klarar av
            mer och står inför en stundande systemkollaps, utmålas de människor
            som söker sig hit som hot. När ledande företrädare för det dominerande
            regeringspartiet försvarar den restriktiva flyktingpolitiken med
            orden ”det här är en regering som är beredd att faktiskt se till
            att Sverige finns kvar” göder det rädsla och sår splittring. En
            sådan splittring drabbar alla som i någon mening ses som ”nya”
            i Sverige – även de som levt här i generationer. Konsekvenserna
            syns i brinnande asylboenden, hatbrott och en alltmer rå och rasistisk
            ton i samhällsdebatten. Asylsökande misstänkliggörs, mest tydligt
            blir det i debatten om ensamkommande barn och unga. Här bär regeringen
            ett stort ansvar.
          </p>
          <p xml:id="i-SRLBgfFUAVpUt7eeiwYAny">
            Det har alltid funnits röster för att sluta sig mot omvärlden
            och stänga Sveriges gränser för människor som flyr för sina liv.
            Ser vi tillbaka i svensk historia är det de stunder där Sverige
            öppnat sina dörrar för människor på flykt undan Nazitysklands
            förintelseläger eller folkmorden på Balkan som vi känner stolthet
            över. Skammen vilar tungt över de gånger då Sverige i stället
            gjorde det svårt för förföljda att nå trygghet. Det har funnits
            en politisk dragkamp om hur Sverige skulle agera vid dessa tillfällen.
            Utfallet har varit livsavgörande för många. Och definierande för
            Sverige som samhälle.
          </p>
          <p xml:id="i-EkQLJLZx7oYqCGRi4w2Ypb">
            Det blåser kalla och rasistiska vindar genom Sverige och Europa.
            Vänsterpartiet vill se ett annat Sverige och ett annat Europa.
            Vi vill att Sverige ska kunna gå ur dagens prövningar med stolthet
            och att vi i framtiden ska veta att vi gjorde allt som stod i
            vår makt för att ge skydd och trygghet åt dem som just nu kämpar
            för att fly undan krigets fasor. För Vänsterpartiet är det aldrig
            en fråga om vi ska ge skydd åt dem som behöver det. För oss är
            frågan hur vi skapar de bästa möjligheterna för människor att
            få skydd undan krig, förtryck och förföljelser och att inkluderas
            i vårt samhälle. På den frågan svarar denna motion.
          </p>
          <head xml:id="i-YPc6SirUo2LAGokfsGXMPP" type="h1">
            6 Mottagandeutredningen
          </head>
          <p xml:id="i-5fqFse1M27TK8Xm4aXeNBz">
            S-MP-regeringen beslutade den 5 november 2015 att ge en särskild
            utredare i uppdrag att föreslå åtgärder för att skapa ett sammanhållet
            system för mottagande och bosättning av asylsökande och nyanlända
            (dir. 2015:107). Vänsterpartiet ser ett stort behov av att reformera
            mottagandesystemet. Delar av de förslag som läggs fram kan bidra
            till ett mer effektivt mottagande, exempelvis den övergripande
            riktningen om ett mer långsiktigt tänkande kring boende i kommun
            och en kortare initial fas i statliga ankomstboenden.
          </p>
          <p xml:id="i-V3aFaniKttpq3Lx7BndWgi">
            Vänsterpartiets politik för mottagande, etablering och inkludering
            i samhället utgår från att de människor som sökt sig till Sverige
            undan krig och förtryck ska ges goda förutsättningar och möjligheter
            att komma in i samhället. Mottagandet ska baseras på ett starkt
            välfärdssystem och ett tydligt rättighetsperspektiv. Vi tror inte
            på en politik som domineras av sanktioner och indragna bidrag
            för dem som inte gör som staten vill. Vi tror att ett mottagande
            med insatser av hög kvalitet och tillgänglighet underlättar för
            människor att starta sina nya liv i Sverige.
          </p>
          <p xml:id="i-UoQ8HoAcotEGvkYmMqFyuk">
            Vänsterpartiet delar mottagandeutredningens bild av att ebo (eget
            boende) medför problem och stora belastningar i vissa delar av
            landet. Samtidigt menar vi att det kan vara en viktig möjlighet
            för asylsökande och nyanlända att komma in i samhället med hjälp
            av familj och släkt, om det hanteras rätt. Att asylsökande och
            nyanlända söker sig till ebo beror delvis på brister i de andra
            boendealternativ som erbjuds dem. Flera av de boenden som Migrationsverket
            upphandlat har hållit väldigt låg standard och drivits av oseriösa
            aktörer. De ligger också ofta avskärmat med långa avstånd till
            större samhällen. Diskussionen om ebo har också till stor del
            fokuserat på att pressa asylsökande och nyanlända att välja bort
            alternativet i stället för att försöka förstå varför många väljer
            det. Vänsterpartiet skulle vilja se ett annat grepp som tydligare
            fokuserar på att förbättra alternativen till ebo och utgår från
            en större förståelse för att många väljer ebo. Vänsterpartiet
            är därför mycket kritiskt till alla förslag om att dra in bistånd
            eller försämra förutsättningarna för dem som väljer att bo i ebo.
            Vi menar att det finns andra sätt att få asylsökande och nyanlända
            att välja de föredragna boendeformerna. Utredningen beskriver
            också på ett bra sätt hur en bra standard, trygghet och meningsfulla
            aktiviteter är de viktigaste medlen för att få asylsökande och
            nyanlända att bo där de anvisas. Vi ser också hur situationen
            för dem som bor i ebo försämrades när man drog in möjligheten
            att söka bostadsbidrag för denna grupp. Att göra ytterligare indragningar
            i ersättning skulle riskera att försämra situationen ytterligare
            och göra utsattheten ännu större.
          </p>
          <p xml:id="i-CkhyH6w1PByK77ArKUndqC">
            Vänsterpartiet avvisar alla förslag på avresecenter. Vi menar
            att det finns en överhängande risk för att dessa center i praktiken
            blir en typ av förvar där personer hålls, utan att det finns skäl
            i enlighet med nuvarande lagstiftning om förvarstagande. Vi bedömer
            också att utredningen överskattar effektiviteten i dessa anläggningar
            och hur tiden för återvändande skulle kortas tack vare dem. Risken
            att människor bor i dessa center under en längre tid och under
            mycket bristfälliga förhållanden är överhängande. Liknande försök
            från Danmark har t.ex. lett till att barn nekas skolgång under
            lång tid och lever under dåliga förhållanden.
          </p>
          <p xml:id="i-6WJ5W41TmBVnds3H1XB13t">
            Vänsterpartiet välkomnar förslaget om att så tidigt som möjligt
            i asylprocessen påbörja etableringsinsatser och erbjuda meningsfulla
            aktiviteter i väntan på asylbeslut. Vi är övertygade om att det
            gör asylprocessen mer uthärdlig och förbereder den asylsökande
            på det som väntar efter asylbeslut på ett bättre sätt.
          </p>
          <p xml:id="i-E4fotA3NgG8vMfyAove7Eu">
            Vänsterpartiet avvisar alla förslag på att villkora ersättningar
            med deltagande. Vänsterpartiet tror att det avgörande för att
            få asylsökande och nyanlända att delta i etableringsinsatser och
            andra aktiviteter är att se till att dessa håller en hög kvalitet
            samt att skapa goda förutsättningar för att delta. Det handlar
            delvis om tillgänglighet, men också om att undanröja eventuella
            hinder. En fungerande och omfattande barnomsorg som gör det möjligt
            för föräldrar med små barn att delta i svenskundervisning är ett
            exempel på hur man kan skapa förutsättningar för asylsökande och
            nyanlända att delta. De asylsökandes välmående är också en viktig
            del av deras möjligheter att delta. Därför är hälsoundersökningar
            och eventuell bearbetning av trauman och liknande samt individuellt
            anpassade etableringsplaner utifrån dessa förutsättningar centrala.
            Vi saknar resonemang i utredningen om just den enskildes hälsa
            och hur detta påverkar möjligheten att delta samt hur verksamheten
            kan anpassas individuellt utifrån detta.
          </p>
          <p xml:id="i-4dE124S4Ktf8Qybwt5pMCW">
            Vänsterpartiet menar till skillnad från utredningen att även
            ensamkommande barn bör tas emot i ankomstcenter. Dagens ordning
            med anvisning till en kommun inom två dygn riskerar att leda till
            rättsosäkra beslut eller att barnen tvingas omplaceras senare
            i processen. Den försvårar också möjligheterna att ta hänsyn till
            barnets eventuella anknytning till en viss del av landet. Vi menar
            dessutom att en ordning där ensamkommande placeras i ankomstcenter
            sannolikt skulle minska risken för att de avviker. Ett problem
            som varit stort de senaste åren och ofta har sin grund i bristande
            trygghet på boendena eller att de ensamkommande lovat saker till
            människor under flykten till Sverige. Vänsterpartiet menar vidare
            att ankomstcenter för ensamkommande barn behöver anpassas efter
            deras speciella behov. Det kan behöva vara mindre anläggningar
            än för vuxna och ha mer personal.
          </p>
          <p xml:id="i-3XimRAT8wGBLYjzfb2jWCo">
            Vänsterpartiet avvisar förslaget om att dela upp asylsökande
            i olika kategorier utifrån hur snabbt asylprocessen väntas gå.
            Det finns en uppenbar risk för att en sådan uppdelning påverkar
            rättssäkerheten i asylprocessen och att de asylsökande blir på
            förhand blir bedömda utifrån den första indelningen. Denna risk
            ökar vid hög arbetsbelastning hos Migrationsverket. Idén om snabba
            förfaranden bygger på idén om säkra länder. I praktiken finns
            inga säkra länder, asylrätten är individuell och det kan finnas
            individuella skyddsbehov oavsett nationalitet (under 2018 har
            exempelvis 3 amerikanska medborgare fått asyl i Sverige). Däremot
            finns det länder som bedöms som helt osäkra. Därför är väntade
            snabba bifall den enda indelning vi kan ställa oss bakom. Det
            skulle i så fall handla om personer av viss nationalitet med väldigt
            hög bifallsprocent, exempelvis syrier eller eritreaner där huvudfrågan
            blir att utreda nationaliteten.
          </p>
          <p xml:id="i-GiFfcUW3gnck1nggRgYjC7">
            Vänsterpartiet är mycket kritiskt till att regeringen inte använt
            det den själv kallat för ”andrum” för asylmottagandet till att
            förbättra kapaciteten i mottagandet så som utlovades när den tillfälliga
            lagen lades fram. När betänkandet från mottagandeutredningen ska
            beredas och omsättas till politiska förslag menar Vänsterpartiet
            att dessa förslag bör syfta till att öka kapaciteten i mottagandet
            och stärka beredskapen för den händelse att antalet människor
            som söker asyl i Sverige ökar på nytt. Regeringen bör återkomma
            med förslag på hur den grundläggande kapaciteten i asylmottagandet
            kan ökas och beredskapen för tillfälliga ytterligare påfrestningar
            stärkas. Detta bör riksdagen ställa sig bakom och ge regeringen
            till känna.
          </p>
          <head xml:id="i-BTVUi5pxfY6c5Wuh7gNAJc" type="h1">
            7 Feministisk migrationspolitik – feministiskt mottagande
          </head>
          <p xml:id="i-ThtQdiuPYuiUa7vYMAE2vt">
            Vänsterpartiet är ett feministiskt parti. Vi förespråkar en feministisk
            migrationspolitik och ett feministiskt mottagande av människor
            på flykt. Asyllagstiftningen och handläggningen av ansökningar
            bör reformeras så att de behandlar män och kvinnor lika och så
            att de bygger på större medvetenhet om de särskilda faror och
            problem som flickor och kvinnor möter under såväl flykten som
            asylprocessen, p.g.a. rådande könsmaktsordning. Våra reformer
            på det området beskriver vi i motionen En mänsklig och rättssäker
            flyktingpolitik (2018/19:297).
          </p>
          <p xml:id="i-S6f3JfWBWWKSoeSApgCHtP">
            Mottagandet måste bli mer jämställt. Sverige är ett av världens
            mest jämställda länder men vi har mycket kvar att göra. Löneskillnader,
            mäns våld mot kvinnor, diskriminering och obetalt arbete i hemmet
            är fortfarande stora utmaningar för det svenska samhället. Jämställdhet
            kan aldrig tas för given, feministiska kamper måste tas varje
            dag och överallt. Det är så vi har nått dit vi är i dag och det
            är så vi bygger ett rättvisare och mer jämlikt Sverige. Barnomsorg,
            särbeskattning och föräldraförsäkring är några av de viktigaste
            byggstenarna i den svenska jämställdhetpolitiken. Att peka finger
            åt andra som man anser är mindre jämställda gör inte Sverige mer
            jämställt. Vi måste i stället se politikens roll i skapandet av
            patriarkala mönster och strukturer.
          </p>
          <p xml:id="i-6huXtroZYUB9KJ36GZABow">
            Vänsterpartiet tar patriarkala strukturer och bristande jämställdhet
            på allvar. När de används som slagträ i debatten för att misstänkliggöra
            flyktingar skadar det arbetet för jämställdheten och spär på rasistiska
            strömningar. Med en feministisk migrationspolitik kan vi säkerställa
            ett värdigt och inkluderande mottagande där alla människor har
            samma möjligheter att ta sig till Sverige och samma möjligheter
            att etablera sig i samhället. Det är så vi har byggt ett av världens
            mest jämställda länder och det är så vi fortsätter att bygga ett
            mer rättvist och jämlikt Sverige.
          </p>
          <head xml:id="i-GHzQg2fcHSebSPSkyDRCZG" type="h2">
            7.1 Jämställdhetsintegrera mottagandet
          </head>
          <p xml:id="i-9UprLmY6Bg5hasB8gcrhVq">
            Sedan 2013 har utvecklingsprogrammet JiM (Jämställdhetsintegrering
            i myndigheter) bedrivits av Nationella sekretariatet för genusforskning,
            på uppdrag av regeringen. I januari 2018 tog Jämställdhetsmyndigheten
            över arbetet. Programmet syftar till att jämställdhetsintegrera
            arbetet i de 58 deltagande myndigheterna. Satsningen är planerad
            t.o.m. 2018. Två av de deltagande myndigheterna är Arbetsförmedlingen
            och Migrationsverket. Satsningen har visat på stora förbättringsbehov
            inom dessa myndigheter. Migrationsverket har konstaterat att den
            heterosexuelle mannen är normen i deras insatser. Akterna upprättas
            på männen när familjer kommer, männen får kreditkort och är kontaktpersoner.
            Arbetsförmedlingens analyser visar att kvinnor tar del av myndighetens
            etableringsuppdrag i lägre utsträckning än män.
          </p>
          <p xml:id="i-XNC1scomGugkBQz27j8Ur3">
            Patriarkala strukturer i myndighetsutövande stärker patriarkala
            strukturer i samhället. Att dessa myndigheters verksamheter analyseras
            och granskas för att bli mer jämställda är viktiga steg mot ett
            mer jämställt mottagande. 2016 gav regeringen, efter påtryckningar
            från Vänsterpartiet, Migrationsverket i uppdrag att genomföra
            kompetenshöjande åtgärder för ökad genusmedvetenhet i asylprövningen.
            Enligt myndighetens egen redovisning finns nu små skillnader mellan
            hur män och kvinnor behandlas i asylprövningen. När programperioden
            för JiM tar slut vid årsskiftet bör nästa steg bli en översyn
            av hela mottagande- och etableringsprocessen. Genom att jämställdhetsintegrera
            hela mottagande- och etableringsprocessen kan vi säkerställa att
            samtliga myndigheter och kommuners arbete gynnar jämställdheten,
            från Migrationsverket till sfi-utbildningen och polisen. Det kan
            också leda till större enhetlighet i processen. Regeringen bör
            ge Jämställdhetsmyndigheten i uppdrag att jämställdhetsintegrera
            hela mottagande- och etableringsprocessen. Detta bör riksdagen
            ställa sig bakom och ge regeringen till känna.
          </p>
          <head xml:id="i-C64aNS2pE3LxQpY4SJa5Ad" type="h2">
            7.2 Stärk kompetensen på asylboenden
          </head>
          <p xml:id="i-Gq4FrvSLmYNRPMN1rQkYPZ">
            Att jämställdhetsintegrera hela mottagningsprocessen är ett ambitiöst
            och tidskrävande arbete som syftar till långsiktig förändring.
            Flera åtgärder behöver genomföras snabbare än vad den processen
            tillåter. Bland annat måste de brister som identifierats inom
            Migrationsverket och Arbetsförmedlingen åtgärdas. Det krävs också
            en kunskapshöjning och förstärkt kompetens inom mottagandesystemet
            när det gäller både jämställdhets- och hbtq-frågor. Detta är extra
            viktigt för personal på asylboenden, där asylsökande spenderar
            en stor del av sin tid. Samtliga boende måste kunna känna sig
            trygga. Personalen ska kunna förebygga och hantera olika former
            av otrygghet och hantera diskriminering, kränkningar och trakasserier.
            Regeringen bör återkomma med förslag på hur kompetensen kring
            jämställdhets- och hbtq-frågor ska säkerställas på asylboenden.
            Detta bör riksdagen ställa sig bakom och ge regeringen till känna.
          </p>
          <head xml:id="i-TH3R5W5cdwU6TKxLMVPDoL" type="h2">
            7.3 Ge anhöriginvandrare rätt till introduktion
          </head>
          <p xml:id="i-Xz2zLufWAbUDKfejJJkC3E">
            En starkt bidragande orsak till att Sverige är ett relativt jämställt
            land är att politiken ofta tar sikte på individen framför familjen.
            Särbeskattning är ett tydligt exempel på detta. Föräldraförsäkringen
            är ett annat exempel där politiken ännu inte nått hela vägen fram,
            vilket får tydliga konsekvenser. Detta perspektiv behöver bli
            tydligare i mottagandet av nyanlända, exempelvis i att reglerna
            för samhällsorientering och etableringsinsatser inte fullt ut
            omfattar personer som fått uppehållstillstånd genom anknytning.
          </p>
          <p xml:id="i-3vKgoYUgn6RXvVkRvWsntf">
            När etableringslagen förändrades 2017 genom proposition 2016/17:175
            Ett nytt regelverk för nyanlända invandrares etablering i arbets-
            och samhällslivet valde riksdagen att bara delvis åtgärda dessa
            brister. Därför omfattas de som har uppehållstillstånd p.g.a.
            anknytning till svenska medborgare eller p.g.a. anknytning till
            personer som kommunplacerades för sex år sedan eller tidigare
            inte av det nya regelverket för etableringsinsatser. Denna begränsning
            baseras på antaganden om att personer som invandrar p.g.a. anknytning
            till en person som varit här länge nog får det stöd den behöver
            från anknytningspersonen. Det är ett problematiskt antagande som
            inte tar hänsyn till att det stödet kan variera. Det riskerar
            också att stärka en eventuell beroendesituation mellan den nyanlände
            och anknytningspersonen. Det är vanligtvis kvinnor som invandrar
            p.g.a. anknytning till män. Att neka dessa kvinnor en individuell
            rätt till etableringsinsatser skulle innebära att försämra förutsättningarna
            för en mer jämställd etablering på arbetsmarknaden. Vänsterpartiet
            anser att regelverket för etableringsinsatser bör omfatta alla
            som invandrar p.g.a. anknytning.
          </p>
          <head xml:id="i-NL6GsM1Xms5U1eu56c3bu8" type="h1">
            8 Ett samhälle fritt från diskriminering
          </head>
          <p xml:id="i-3s8CAvBHirtjir642L23At">
            Diskriminering är ett stort strukturellt problem som hindrar
            människor från att bli delaktiga i samhället fullt ut. För att
            komma till rätta med diskrimineringen krävs ett systematiskt och
            långsiktigt arbete. Det måste vara kostsamt att diskriminera,
            men även förebyggande åtgärder och insatser för att beivra diskriminering
            behövs.
          </p>
          <p xml:id="i-4fkHXqmnhGrgCfXfjv53n9">
            Det kanske mest effektiva sättet att mäta diskriminering är att
            göra s.k. korrespondenstest, dvs. att skicka i väg två identiska
            jobbansökningar där bara namnet skiljer sig åt. Resultatet av
            sådana tester i Sverige är skrämmande. Sammantaget har en person
            med ett svenskklingande namn över 50 procent större chans att
            bli kallad på intervju än en person med mellanöstern- eller nordafrikanskklingande
            namn. I en del studier är skillnaden 100 procent.
          </p>
          <p xml:id="i-CBtsxXkZiMUPs7atWHM28Z">
            En avhandling från Lunds Universitet, publicerad 2017, visar
            hur arbetssökande också bedöms olika vid anställningsintervjuer
            beroende på bakgrund. Studien visar att de som har utländsk bakgrund
            i större utsträckning får frågor om hur de kommer att passa in
            i arbetsgruppen, medan personer med ”svensk” bakgrund får frågor
            om sin kompetens och sina färdigheter. Avhandlingen visar också
            att dessa effekter kan minskas genom mer systematiserade och strukturerade
            rekryteringsprocesser som fokuserar på kunskaper och kompetenser.
          </p>
          <p xml:id="i-VyTNYTVHeyxTa7fWRUpqtW">
            Diskrimineringen är som störst i yrken med låga kvalifikationskrav,
            alltså de yrken som för många nyanlända är första steget in på
            arbetsmarknaden. Diskriminering är djupt orättvist. Dessutom är
            det ineffektivt. Diskriminering leder till att matchningen försämras
            genom att arbetsgivare ratar arbetssökande p.g.a. egenskaper som
            är helt irrelevanta för det arbete som ska utföras. Diskriminering
            sker inte bara i arbetslivet, utan i hela samhället och är en
            konsekvens av fördomar och rasism. För att komma åt diskrimineringens
            rötter måste man göra upp med fördomar och bekämpa rasismen.
          </p>
          <head xml:id="i-5xCoktVmaZ66FPXAzvm389" type="h2">
            8.1 Kriskommission mot diskriminering
          </head>
          <p xml:id="i-6rHJRwNif2Th7RBNMP2WAL">
            Högerpartiernas recept på nyanländas etablering på arbetsmarknaden
            och inkludering i samhället handlar om att sänka lönerna och rikta
            udden mot dem som sökt sig till Sverige. De bärande idéerna är
            att de nyanlända endast kan få enklare arbeten med låg ersättning
            och att de själva måste anstränga sig mer för att komma in i samhället.
            Majoritetsbefolkningen har inget ansvar och den diskriminering
            som nyanlända utsätts för har ingen plats i denna världsbild.
            Därför har den allmänna debatten dominerats av resonemang om s.k.
            enkla jobb, dvs. tunga arbeten med låg produktivitet och låg lönenivå.
          </p>
          <p xml:id="i-CRSrncyiPRNrLuBnVApJpL">
            Vänsterpartiet menar att denna debatt leder till fel lösningar
            på felformulerade problem. Sverige behöver fler jobb och förbättrad
            produktivitet inom olika sektorer, inte fler låglönejobb. Och
            det behövs ett stopp för diskriminering. Vänsterpartiet vill ta
            kraftfulla tag mot diskrimineringen i samhället. Diskrimineringsfrågor
            är komplexa. Det är ofta svårt att bevisa att diskriminering förekommit
            och svårt att motverka den. Därför vill Vänsterpartiet tillsätta
            en kriskommission mot diskriminering som kan arbeta för en samlad
            lösning på försörjningsbehov och mot strukturell diskriminering.
            En sådan kommission bör ta till vara den omfattande akademiska
            kunskapen om diskrimineringsfrågor och arbetsmiljöfrågor och lämna
            förslag på en konkret och framsynt politik för att säkra de långsiktiga
            försörjningsbehoven på arbetsmarknaden med särskild fokus på de
            sektorer som är ett direkt offentligt ansvar. Regeringen bör tillsätta
            en kriskommission mot diskriminering. Detta bör riksdagen ställa
            sig bakom och ge regeringen till känna.
          </p>
          <head xml:id="i-FaF7zdtzgPZBLYVLSGugjz" type="h2">
            8.2 Obligatoriska kravprofiler vid rekrytering
          </head>
          <p xml:id="i-VbU9qETX3Bi6i3WRwzBQ8b">
            För att skapa likvärdiga möjligheter till arbetsmarknadsinträde
            för nyanlända och övriga personer med utländsk bakgrund måste
            riskerna för diskriminering minimeras i rekryteringsprocesserna.
            Ett sätt att minska riskerna att godtyckligt utestänga arbetssökande
            med utländsk bakgrund är att i befattningsbeskrivningar och annonser
            tydligt formulera de krav som ställs, de meriter som är nödvändiga
            och tillräckliga samt de urvalsprinciper som kommer att användas
            genom rekryteringsprocessen. Offentliga myndigheter och företag
            har ett särskilt ansvar för att motverka diskriminering och föregå
            med gott exempel. Regeringen bör återkomma med förslag på hur
            obligatoriska kravprofiler vid offentliga anställningar bör utformas.
            Detta bör riksdagen ställa sig bakom och ge regeringen till känna.
          </p>
          <p xml:id="i-SCVW2dyPX6QKzoSNRra4Ho">
            Vänsterpartiet anser att positiv särbehandling p.g.a. etnicitet
            ska vara möjlig inom arbetslivet under specifika former. Arbetsgivare
            bör aktivt kunna söka upp nya medarbetare i en underrepresenterad
            grupp för anställning genom att särskilt efterfråga personer med
            utländsk bakgrund. Utöver detta bör aktivt främjande åtgärder
            införas i lagen. Exempelvis bör det vara obligatoriskt för arbetsgivare
            att upprätta handlingsplaner för etnisk mångfald i fråga om rekrytering.
          </p>
          <head xml:id="i-8AkARYcSYrAK2vM3M3hnHf" type="h2">
            8.3 Flerspråkighet och tvärkulturell kompetens merit vid anställning
          </head>
          <p xml:id="i-HJepcoHTxk7gCzgxUPi5Gk">
            I dagens debatt reduceras de som kommer till Sverige ofta till
            flyktingar. Deras kompetenser och kunskaper osynliggörs därmed.
            Samtidigt ställer en ökad internationalisering högre krav på tvärkulturell
            kompetens inom arbetslivet. Den som talar ytterligare språk utöver
            majoritetsspråket har stora fördelar av det i sitt arbete och
            det blir allt viktigare för företag och myndigheter att ha flerspråkiga
            anställda. Styrkt tvärkulturell kompetens och flerspråkighet bör
            räknas som merit vid alla offentliga anställningar. Detta bör
            riksdagen ställa sig bakom och ge regeringen till känna.
          </p>
          <head xml:id="i-X3vrt1tsP9Z4brszusWSwg" type="h2">
            8.4 Skärp straffen för diskriminering
          </head>
          <p xml:id="i-Lfs5H56cFxmZvqVX7fmF9">
            Diskriminering är svår att komma åt eftersom den kan vara svår
            att upptäcka och svår att bevisa. I de fall som leder till fällande
            dom är straffen ofta låga och en arbetsgivare kan tycka att kostnaden
            är värd att betala för att inte anställa en viss person. Samtidigt
            får diskriminering stora och svåra konsekvenser för den som drabbas.
            Synen på diskriminering som brott behöver uppgraderas. Det gäller
            inte bara i arbetslivet. Diskriminering måste bekämpas i alla
            delar av samhället. Regeringen bör återkomma med förslag på höjda
            skadestånd i diskrimineringsmål och att arbetssökande som diskrimineras
            får rätt till skadestånd. Detta bör riksdagen ställa sig bakom
            och ge regeringen till känna.
          </p>
          <head xml:id="i-Qk6GvsVSqrDGgWmMKw9Drz" type="h1">
            9 God hälsa för asylsökande
          </head>
          <p xml:id="i-FNzgoXNAsxv7D4PTtfZtz8">
            Landstingen ska enligt lagen om hälso- och sjukvård åt asylsökande
            m.fl. erbjuda asylsökande en hälsoundersökning, om det inte är
            uppenbart obehövligt. Undersökningarna är viktiga för att kunna
            upptäcka bl.a. skador från tortyr och trauman under flykten. Konsekvenserna
            av att inte behandla trauman är svåra. Posttraumatisk stress leder
            ofta till att koncentrations- och minnesförmågan försämras efter
            nätter med mardrömmar och oförmåga att vila, av påträngande minnesbilder
            och en ständig vaksamhet som skapar kronisk smärta.
          </p>
          <p xml:id="i-gqfKE7RmJSFjtuqHPZXrg">
            Trots att antalet hälsoundersökningar ökade kraftigt fick inte
            ens hälften av de asylsökande en undersökning 2014. Frågor om
            psykisk hälsa saknades också ofta i undersökningarna. Därför inledde
            SKL hösten 2015 en satsning på att stärka arbetet med att möta
            ohälsa hos asylsökande och nyanlända. Mellan 2015 och 2016 ökade
            antalet hälsoundersökningar med 29 procent. Efter att antalet
            asylsökande i Sverige har minskat anser de flesta landsting och
            regioner vid årsskiftet 2016/17 att de kan möta behovet av hälsoundersökningar
            hos nyanlända. SKL bedömer också att kvaliteten på hälsoundersökningarna
            har förbättrats, däribland förmågan att identifiera psykisk ohälsa.
            Vänsterpartiet har länge lyft frågan om att vården måste kunna
            behoven av hälsoundersökningar hos nyanlända på ett mer tillfredsställande
            sätt. Det är därför mycket välkommet att se den utveckling som
            SKL beskriver.
          </p>
          <head xml:id="i-TFY3JboFB8HvqYyg31iC6y" type="h2">
            9.1 Förbättra primärvården för tortyr- och krigstraumatiserade
          </head>
          <p xml:id="i-XLGHDjXZuyEV4oZnasXp38">
            Många av dem som flyr undan krig och förföljelser bär på svåra
            minnen. Dessa trauman påverkar inte bara dem som själva bär på
            minnet av upplevelserna, utan även deras omgivning. Inte minst
            barn riskerar att drabbas av s.k. sekundärtraumatisering. Röda
            Korsets skrift Med fokus på barnen – Årspresentation och aktuell
            debatt om migranthälsa 2012 konstaterar att ”många undersökningar
            visar att första generationens barn i alltför stor utsträckning
            blir bärare av sina föräldrars trauma”.
          </p>
          <p xml:id="i-THS6RWrkyvu2hh9YPmRtzQ">
            Det finns även brister i kompetens kring tortyr- och krigsskador
            bland dem som möter drabbade i primärvård, på mödravårdscentraler
            (MVC) och barnavårdscentraler (BVC) varför tillstånden ibland
            upptäcks först efter många år i Sverige. Det är avgörande att
            traumaproblematik upptäcks tidigt. För att nå dit krävs en satsning
            på kompetenshöjning inom vården och myndigheterna så att rätt
            behandling kan sättas in så tidigt som möjligt. Kompetensen kring
            dessa frågor behöver bli rikstäckande. Regeringen bör se över
            hur man kan fördjupa och bredda kompetensen kring tortyr- och
            krigstraumatiserade i alla landets kommuner och landsting. Detta
            bör riksdagen ställa sig bakom och ge regeringen till känna.
          </p>
          <head xml:id="i-VyVNuenSuGwKkek8pnn1qz" type="h2">
            9.2 Utbilda fler traumaspecialister
          </head>
          <p xml:id="i-Mo4oTounTUtF9113ptnTSX">
            I och med att det har kommit många människor till Sverige på
            flykt undan krig och förtryck under de senaste åren är behoven
            av specialister på traumabehandling stora. Samtidigt vet vi att
            många som behöver behandling inte söker vård. Tillgången till
            traumabehandling ser dessutom olika ut i olika delar av landet.
            Sammantaget behövs fler specialister inom traumabehandling och
            kompetensen behöver spridas bättre i landet. Regeringen bör utreda
            möjligheten säkerställa att fler traumaspecialister utbildas samt
            att kompetensen finns i hela landet. Detta bör riksdagen ställa
            sig bakom och ge regeringen till känna.
          </p>
          <head xml:id="i-6PmzYK8YZZZYkr9T3qNzRA" type="h2">
            9.3 Stärk kompetensen inom elevhälsan
          </head>
          <p xml:id="i-4nmH6kh5fcVR6vWk28oaTC">
            För de barn som kommer till Sverige på flykt från krig och förtryck
            är skolan en mycket viktig plats för att rota sig och kunna skapa
            en fungerande vardag. Skolan har också en central roll för dessa
            barns välbefinnande och hälsotillstånd. I skolan synliggörs elevernas
            välbefinnande och tecken på oro och stress blir påtagliga. Genom
            fungerande elevhälsa kan trauman, och andra bristande hälsotillstånd
            uppmärksammas och behandlas på ett tidigt stadium.
          </p>
          <p xml:id="i-Uakrv7h4jMKsPEosKoZeAq">
            Barnombudsmannen har släppt flera rapporter om situationen för
            barn på flykt. Under 2015 träffade de över 450 ensamkommande barn
            mellan 9 och 18 år och under 2016 höll de samtal med ytterligare
            145 barn, både ensamkommande och barn som kommit hit tillsammans
            med sina familjer. De har också genomfört en enkätstudie med 1
            000 skolsköterskor.
          </p>
          <p xml:id="i-btqaXdqH5P52F82RiXa2v">
            Utifrån studien konstaterar BO att det vanligaste hälsoproblemet
            hos nyanlända barn är psykisk ohälsa. Problemen som nyanlända
            barn har är av allvarlig karaktär och kan vara exempelvis posttraumatiska
            stressyndrom, trauma, depressioner och självskadebeteenden. Rapporten
            visar också att barns tillstånd riskerar att förvärras under asylprocessen
            i Sverige. Utifrån barnens berättelser är det tydligt att alla
            inte fått tillgång till hälso- och sjukvård. Fyra av tio skolsköterskor
            bedömer att endast ett fåtal eller inga av de nyanlända barnen
            har genomgått en hälsoundersökning innan de träffar elevhälsan.
          </p>
          <p xml:id="i-V9X6u7D9BQUvqdSqiqZNbr">
            Hur barnen tas emot och i vilken grad hälsoundersökningar genomförs
            skiljer sig mellan olika delar av landet. Enligt en enkät till
            skolhälsovården menar 54 procent av skolsköterskorna att psykisk
            ohälsa är ett av de största hälsoproblemen vid ankomst. I Skolinspektionens
            tillsyn 2017 får elevhälsan skarp kritik. Mer än var tredje grundskola
            och varannan gymnasieskola får anmärkningar om brister i elevhälsan
            när det gäller att möta elever som mår dåligt. Ofta saknas en
            fast psykolog och det är bara vid akuta situationer som en skolpsykolog
            tas in utifrån. Regeringen bör utreda möjligheterna att stärka
            elevhälsan och skärpa riktlinjerna för hur hälsoundersökningar
            av nyanlända barn ska gå till. Detta bör riksdagen ställa sig
            bakom och ge regeringen till känna.
          </p>
          <head xml:id="i-DyypTGQEeZvryRKd1YfrtC" type="h2">
            9.4 Möjliggör för etableringsplaner utifrån hälsotillstånd
          </head>
          <p xml:id="i-AvT6q6pfXS55DATfd7p4ak">
            Röda Korset har i samarbete med Arbetsförmedlingen, länsstyrelsen
            i Skåne, ett antal kommuner och civilsamhället under flera år
            drivit projektet Premo – Integrerad preventionsmodell för psykosocialt
            stöd. I Uppsala finns ett likande projekt under namnet Inspira.
            Satsningarna går ut på att tidigt kartlägga nyanländas hälsotillstånd
            och prestationsförmåga för att anpassa etableringsplaner utifrån
            dessa faktorer. Etableringsplanerna kan inom projekten också innehålla
            både traumabehandling och föreningslivsaktiviteter om det anses
            nödvändigt för att förbättra möjligheterna till etablering för
            den nyanlända. Beroende på vilka upplevelser en person som flytt
            till Sverige har varit med om kan hen ha behov av olika insatser.
            För vissa krävs regelbunden och omfattande traumabehandling för
            att klara av vardagen. För andra handlar det om att kunna få ett
            socialt sammanhang. Ofta kan de kombineras med andra etableringsinsatser.
            Det krävs en mer flexibel syn på vad som kan ingå i en etableringsplan.
            Regeringen bör återkomma till riksdagen med förslag om hur projekten
            Premo och Inspira kan fungera som modeller för hela landet. Detta
            bör riksdagen ställa sig bakom och ge regeringen till känna.
          </p>
          <head xml:id="i-JTTdFAYNamwWLL7NMUURW7" type="h2">
            9.5 Utöka användning av IOP inom traumabehandling
          </head>
          <p xml:id="i-Fy8okPVsUsawX9U1c1ysSi">
            Röda Korset har bedrivit behandlingscenter för traumabehandling
            sedan 1980-talet och behandlar i dag ca 1 500 personer per år.
            Enligt deras erfarenheter fungerar arbetet som bäst när de har
            ett nära samarbete med kommunerna och landstingen. Allra bäst
            fungerar det där de har ett s.k. idéburet offentligt partnerskap
            (IOP). Trots det är samarbetsformen okänd hos vissa kommuner och
            landsting som tror att de måste upphandla samarbetet med Röda
            Korset enligt lagen om offentlig upphandling (LOU). I andra fall
            väljer de medvetet bort IOP som arbetsform. Regeringen bör återkomma
            med förslag på hur samarbetsformen IOP kan förstärkas och spridas
            som föredöme till kommuner och landsting. Detta bör riksdagen
            ställa sig bakom och ge regeringen till känna.
          </p>
          <head xml:id="i-2DPxwxhZqVwyeaTohMYwKY" type="h1">
            10 Värdig och meningsfull sysselsättning under asyltiden
          </head>
          <p xml:id="i-EWtYUMs5VUEXSsVb58qHb7">
            Tiden mellan att asylansökan lämnas in och den sökande får besked
            har under flera år ökat som konsekvens av att många människor
            kom till Sverige under 2015. Under 2018 är handläggningstiderna
            fortsatt långa, omkring 14 månader, men väntas sjunka kraftigt
            kommande år. För många asylsökande innebär väntan på beslut isolering
            och passivitet vilket i sig försämrar förutsättningarna inför
            det fortsatta livet i Sverige. Vänsterpartiet vill se flera insatser
            för att asylsökande snabbare ska kunna ägna sig åt meningsfulla
            aktiviteter. Dels för att sysselsättning förbättrar hälsotillståndet,
            vilket också påverkar situationen och stämningen på boendena,
            men också för att ta till vara tiden och se till att människor
            snabbare kommer in i samhället, ut i arbetslivet och lär sig språket.
          </p>
          <p xml:id="i-X14bwi8mA7Qjyqs6vw5c3t">
            Vänsterpartiet har länge argumenterat kraftfullt för att inkluderingsarbetet
            måste inledas dag ett, direkt efter ankomsten till Sverige. Kommunerna
            har ansvar för att skapa en meningsfull tillvaro för alla invånare.
            Detta gäller även de asylsökande som finns i eget boende. Tillsammans
            med S-MP-regeringen har Vänsterpartiet genomfört flera satsningar
            som möjliggör en meningsfull sysselsättning under asyltiden. Från
            och med 2017 fick länsstyrelserna i uppdrag att samordna och organisera
            tidiga insatser för asylsökande. Stödet till kommuner avseende
            beredskap för mottagande samt verksamhet med flyktingguider och
            familjekontakter har utvidgats till att utöver nyanlända också
            i viss mån omfatta asylsökande och Arbetsförmedlingen har genomfört
            en satsning på kompetenskartläggning. Satsningar har också gjorts
            på ideella organisationer – både på nationell och på lokal nivå
            – för att möjliggöra ytterligare insatser för språkträning vid
            asylboenden, ökad sysselsättning och inkludering i lokalsamhället.
            Föreningslivet har en viktig roll att spela i att erbjuda meningsfulla
            aktiviteter på asylboendena. Avstånden mellan asylboenden och
            närmaste större samhälle med ett fungerande föreningsliv är i
            många fall långa. Alla dessa satsningar är mycket välkomna, men
            Vänsterpartiet anser att mer kan göras och att flera stora utmaningar
            kvarstår.
          </p>
          <head xml:id="i-61XUyXi5csXWciWirVvEJ4" type="h2">
            10.1 Stärk rätten att arbeta under asyltiden
          </head>
          <p xml:id="i-9Mky5gVpJG8gUcdneVCN9H">
            Enligt en bestämmelse i utlänningsförordningen (4 kap. 3 a §
            UtlF) har Migrationsverket möjlighet att bevilja asylsökande undantag
            från kravet på arbetstillstånd. Denna bestämmelse har tillkommit
            för att ge asylsökande möjlighet till meningsfull sysselsättning
            under väntetiden i Sverige. Denna rättighet har efter krav från
            Vänsterpartiet utvidgats för personer som har fått ett avvisningsbeslut
            som inte kunnat verkställas p.g.a. omständigheter i deras hemländer.
            Trots det lever endast omkring 30 procent av de asylsökande upp
            till förutsättningarna för att få ett sådant undantag. Vänsterpartiet
            menar att Migrationsverket i betydligt högre utsträckning än i
            dag bör använda sig av denna möjlighet att bevilja asylsökande
            undantag från kravet på arbetstillstånd. Enligt vår mening bör
            Migrationsverket vara skyldigt att informera den asylsökande om
            denna möjlighet redan när ansökan om uppehållstillstånd inlämnas.
            Regeringen bör i Migrationsverkets regleringsbrev ge myndigheten
            i uppdrag att informera om möjligheterna till undantag från krav
            på arbetstillstånd i samband med att ansökan om uppehållstillstånd
            inlämnas. Detta bör riksdagen ställa sig bakom och ge regeringen
            till känna.
          </p>
          <p xml:id="i-UabweMaFAxDK2DhruqkZTg">
            I och med reglerna för utomeuropeisk arbetskraftsinvandring som
            trädde i kraft i december 2008 har möjligheten att arbeta under
            asyltiden begränsats. Asylsökande som saknar identitetshandlingar
            eller som inte medverkar till att klargöra sin identitet ska inte
            längre undantas från kravet på arbetstillstånd. Orsaken sägs vara
            att den ordning som gäller i dag innebär en stor arbetsbörda för
            Migrationsverket som man härigenom avser underlätta. Vänsterpartiet
            är kritiskt till detta och menar tvärtom att möjligheterna att
            arbeta under asyltiden måste stärkas jämfört med i dag. Rätten
            att arbeta ska vara regel snarare än undantag. Detta är viktigt
            inte minst för att stärka asylsökandes möjligheter på arbetsmarknaden
            och underlätta deras fortsatta liv i Sverige. Regeringen bör återkomma
            med förslag om att utvidga rätten till arbete så att den omfattar
            samtliga asylsökande. Detta bör riksdagen ställa sig bakom och
            ge regeringen till känna.
          </p>
          <p xml:id="i-8Bek9tgXM5sLRWDC1vEanm">
            För att stärka asylsökandes möjligheter att arbeta under asyltiden
            bör de få tillträde till Arbetsförmedlingens tjänster. I dagsläget
            kan de inte skriva in sig som arbetssökande hos Arbetsförmedlingen
            och få samma stöd som andra som söker jobb. Eftersom asylsökande
            dessutom ofta saknar nätverk och tillräcklig kännedom om arbetsmarknaden
            i Sverige hamnar de i ett svårt läge på arbetsmarknaden. Med bristande
            kunskap om och erfarenheter från arbetsmarknaden finns en risk
            att bli utnyttjad av oseriösa arbetsgivare. Asylsökande befinner
            sig också ofta i sårbara situationer, inte minst ekonomiskt. För
            att fler ska kunna komma i arbete och för att undvika utnyttjande
            av asylsökande måste det finnas möjlighet för asylsökande att
            få stöd från Arbetsförmedlingen. Regeringen bör återkomma med
            förslag om hur asylsökande kan få tillgång till Arbetsförmedlingens
            tjänster. Detta bör riksdagen ställa sig bakom och ge regeringen
            till känna.
          </p>
          <p xml:id="i-TumURQkVKdVgFovgH1bkmK">
            För att kunna betala skatt när man arbetar krävs ett samordningsnummer
            från Skatteverket. Det får man när man kan visa upp ett anställningskontrakt.
            Problemet är att det också ofta krävs ett samordningsnummer för
            att få ett anställningskontrakt. Detta skapar ett moment 22. Västerpartiet
            anser att detta problem borde kunna åtgärdas och föreslår en översyn
            av möjligheterna att ge asylsökande ett samordningsnummer vid
            inlämnad asylansökan.
          </p>
          <p xml:id="i-MUzzTPb8K7d9BZG1FSHvJ6">
            Skatteverket har på uppdrag av S-MP-regeringen utrett frågan
            om att ge alla asylsökande samordningsnummer. Utredningen menar
            att om alla asylsökande får samordningsnummer skulle det underlätta
            deras förutsättningar att komma i arbete, kontakten mellan myndigheter
            när det gäller t.ex. placering i kommuner och vid vård och utbildning.
            För de asylsökande ökar patientsäkerheten och möjligheterna att
            få adekvat utbildning och omsorg. Utredningen lämnar därför förslag
            om att alla asylsökande bör få samordningsnummer.
          </p>
          <p xml:id="i-JghvNZCVboHNyFb5mNJ8XS">
            Vid fortsatt beredning av Skatteverkets förslag har ytterligare
            frågor kring kraven på sekretess uppkommit. Vänsterpartiet menar
            att dessa frågor behöver utredas närmare för att komma vidare
            med förslaget. Regeringen bör utreda möjligheterna att ge alla
            asylsökande samordningsnummer med utgångspunkt i Skatteverkets
            utredning och de frågor om sekretess som kvarstår. Detta bör riksdagen
            ställa sig bakom och ge regeringen till känna.
          </p>
          <head xml:id="i-uzszvX7kbURqXJrC2bR6p" type="h2">
            10.2 Stärk möjligheterna för högskolestudier
          </head>
          <p xml:id="i-XnwehgJzje1fbZb6hfacVd">
            I dag hindras asylsökande från att studera på högskola eller
            universitet medan de väntar på beslut om uppehållstillstånd, eftersom
            de omfattas av kravet på studieavgifter som gäller för utländska
            studenter. Vissa svenska lärosäten har gjort det möjligt att söka
            stipendier för att finansiera avgifterna. Vänsterpartiet anser
            att högskoleutbildning ska vara avgiftsfri för alla studenter
            oavsett var de kommer ifrån. Vår generella utgångspunkt är att
            studieavgifterna bör tas bort. Det skulle också underlätta för
            asylsökande att snabbare kunna påbörja högskolestudier i Sverige.
          </p>
          <head xml:id="i-BBGCB3qCx2H35w69e6VSQW" type="h2">
            10.3 Svenska från dag ett
          </head>
          <p xml:id="i-4tgvXm83MoVNQGT1oo5f26">
            Språket är en nyckel för att komma in i samhället. De utrikesfödda
            som trots många år i Sverige inte pratar tillräckligt bra svenska
            har svårt att få ett arbete. Samtidigt går många asylsökande sysslolösa
            under asyltiden. Att se till att de får möjlighet att lära sig
            svenska är en smart investering på flera sätt. Det är därför välkommet
            att regeringen efter överenskommelser med Vänsterpartiet gett
            studieförbunden och folkhögskolorna rätt att bedriva svenskundervisning
            för asylsökande. Vänsterpartiet skulle också vilja se att asylsökande
            fick möjlighet att läsa svenska för invandrare, sfi. Under rubriken
            11.3 Reformera sfi beskriver vi några möjliga steg på vägen dit.
            Även om en del av de asylsökande inte kommer att stanna kvar i
            Sverige leder en ökad kunskap om språket till en närmare koppling
            till Sverige och en bättre bild av vårt land som bara kan gynna
            oss.
          </p>
          <head xml:id="i-Cc4KujVtBhVrtmPKNrKtHK" type="h1">
            11 Allas rätt till utbildning
          </head>
          <p xml:id="i-K3Fmbv8MHw7cBr7R19f9nA">
            En god utbildning är en central förutsättning för att få arbete,
            men också grunden för att komma in i samhället, tillägna sig nya
            kunskaper samt få sina rättigheter tillgodosedda och aktivt kunna
            delta i det demokratiska samtalet. Vänsterpartiet tror på en politik
            som möjliggör för människor att skaffa sig relevant utbildning
            inom det område de själva önskar. Det är genom kunskap och kompetens
            vi bygger en fungerande och stark arbetsmarknad, inte genom låga
            löner och osäkra villkor.
          </p>
          <p xml:id="i-AxKRe9YdXyuz4YKnqzWSwT">
            Kommunernas kostnader inom utbildningsområdet har ökat de senaste
            åren. Det gäller framför allt kostnader för skolgång för de nyanlända,
            studiehandledning på modersmål, modersmålsundervisning, sfi samt
            svenska som andra språk. De 10 miljarder kronor i ökade statsbidrag
            till kommunsektorn som Vänsterpartiet drivit fram är ett viktigt
            bidrag för en förbättrad skola.
          </p>
          <p xml:id="i-NyZGiyGZTMgH2hKyQHr915">
            Det finns grundläggande problem med den svenska skolan i dag
            som hindrar en rättvis och jämlik skolgång för alla elever. Den
            svenska skolan dras isär och elever med olika bakgrund samlas
            på olika skolor. Gruppen elever som det går dåligt för blir allt
            större och klyftorna i skolan växer.
          </p>
          <p xml:id="i-E88dHVALbHtagcZ9nV4ENB">
            För att komma åt dessa problem krävs en ny modell för fördelningen
            av resurser till skolan som anpassas efter skolornas och elevernas
            behov. Därför vill Vänsterpartiet förstatliga skolan. Vänsterpartiet
            vill avskaffa det fria skolvalet i grundskolan och ta bort möjligheten
            att driva skolor som företag med vinstintresse. Det fria skolvalet
            är starkt bidragande till att öka segregationen i samhället. Eleverna
            ska kunna lita på att den skola som ligger närmast hemmet har
            goda förutsättningar att ge eleverna den kunskap de har rätt till.
            Vänsterpartiets skolpolitik utvecklas i motionen För en likvärdig
            skola (2016/17:1988).
          </p>
          <head xml:id="i-NSEhx4QvF5QToW213381Rt" type="h2">
            11.1 Öka andelen asylsökande och nyanlända i förskolan
          </head>
          <p xml:id="i-XQ6edNDJbMpRtkk2uGCtWV">
            Rätten till förskola är begränsad för barn till arbetslösa föräldrar.
            Detta gäller även asylsökande och nyanlända barn. Från höstterminen
            det året ett barn fyller tre år har det rätt till allmän förskola
            som omfattar 15 timmar per vecka, kostnadsfritt. Det gäller alla
            barn. I praktiken gör flera kommuner undantag från dessa regler
            och erbjuder förskola i större utsträckning. Förskolan är en viktig
            plats för barns lärande och utveckling. Tidiga utbildningsinsatser
            är kostnadseffektiva och ju yngre barnen är när insatserna sätts
            in desto större kompensatorisk effekt har de. Därför är det viktigt
            att asylsökande och nyanlända barn tidigt får tillgång till förskola.
          </p>
          <p xml:id="i-CWXvSUVAWkVDSUDr3WYaqB">
            En förskoleplats ger också möjligheter för föräldrarna att söka
            arbete, studieplats eller annan sysselsättning. Kvinnor tenderar
            att ta ett större ansvar än män för barnen i en familj. En förskoleplats
            kan därmed betyda mycket för jämställdheten. Den rätt till förskola
            från 3 års ålder som asylsökande och nyanlända barn har i dag
            utnyttjas dock inte fullt ut. Enligt vissa kommuner går endast
            cirka hälften av de asylsökande barnen i förskoleåldern i förskola.
            Orsakerna till detta behöver klarläggas tydligare för att kunna
            åtgärdas. Vänsterpartiet har drivit denna fråga i budgetförhandlingarna
            med regeringen. Regeringen har därför givit Skolverket i uppdrag
            att kartlägga deltagandet i förskolan i olika grupper i befolkningen
            och särskilt belysa gruppen nyanlända. Skolverket ska också analysera
            orsaken till lägre deltagande i vissa grupper samt föreslå åtgärder
            för att öka deltagandet. Uppdraget ska redovisas den 21 december
            2018.
          </p>
          <p xml:id="i-wpagA3HgvruXG7v2J74CS">
            Dessutom har regeringen kommit överens med SKL om en satsning
            på öppen förskola kombinerad med språkinsatser. Överenskommelsen
            innebär att SKL ska kartlägga hur kommuner redan i dag bedriver
            öppen förskola enligt syftet i satsningen samt identifiera kommuners
            behov och förutsättningar att driva sådan verksamhet. SKL ska
            också kartlägga och sprida exempel på hur kommuner kan samordna
            öppen förskola och vara ett stöd i språkinlärning samt stöd till
            etablering i arbets- och samhällslivet samt sprida information
            om det statsbidrag som finns att söka för kommuner.
          </p>
          <head xml:id="i-LQCrs2gTfYRTCupbM51YRz" type="h2">
            11.2 Grund- och gymnasieskolan
          </head>
          <p xml:id="i-DtnDTqvV92fcYzYF5abX54">
            Flera studier och undersökningar pekar på att en förenklad bild
            av asylsökande och nyanlända barns kunskaper och språkfärdigheter
            dominerar den svenska skolans syn på gruppen. Detta påverkar givetvis
            deras förutsättningar att lyckas med skolgången och tillägna sig
            de kunskaper de behöver. Skolan lyfts också ofta fram i forskningen
            som en viktig plats för nyanlända barn och ungdomars utveckling.
            Skolan är viktig för att den skapar struktur i vardagen och ger
            barn och unga möjlighet att skapa sociala nätverk samt möjlighet
            att lära sig det svenska språket. En lång väntan på en skolplats
            riskerar därför att påverka asylsökande barns välmående.
          </p>
          <p xml:id="i-W7e9AjMKL65q9JYkDNA1QM">
            Samtidigt är asylsökande och nyanlända barn och deras skolgång
            områden som inte har beforskats i tillräcklig utsträckning och
            situationen varierar mellan olika delar av landet. En av bristerna
            i den svenska undervisningen av nyanlända är att många nya elever
            upplever svårigheter med att bli inkluderade och att de står och
            stampar eller i värsta fall riskerar att gå baklänges på vägen
            från grundskola till gymnasiets språkintroduktion. Ett av problemen
            med skolans syn på de nyanlända är att man i alltför hög grad
            fokuserar på vad eleverna saknar, snarare än vad de har med sig.
            Skolan måste bli bättre på att ta vara på deras längtan att lära
            sig och vara mer flexibel. I Fortes rapport Nyanlända barn och
            den svenska mottagningsstrukturen beskrivs problemet så här: ”Nyanlända
            elever blir en grupp som framställs utifrån brister och svårigheter
            i skolan och de som klarar sig bra lyfts fram som individuella
            undantag.”
          </p>
          <p xml:id="i-4N9PzBF5xtRRitTEbBrgnf">
            Förberedelseklasserna utgör också ett problem enligt flera forskare,
            dels p.g.a. den fysiska avskildheten i det större skolsammanhanget
            och dels för att många blir kvar för länge i förberedelseklassen
            innan de får gå över till ordinarie undervisningsformer. Det verkar
            som att placeringar i förberedelseklass baseras på organisatoriska
            behov snarare än elevernas. Ett annat problem är synen på språket
            och att det är den enskilda läraren som får bestämma på vilket
            språk elever ska redovisa sina kunskaper. Att inte få möjlighet
            att tänka, skriva och läsa på sitt starkaste språk kan begränsa
            inlärningen avsevärt. Det är viktigt att nyanlända lär sig svenska,
            men den starka fokuseringen på det svenska språket riskerar att
            hämma det övriga lärandet. Regeringen bör utreda möjligheten att
            utöka rätten att få undervisning på sitt eget språk. Detta bör
            riksdagen ställa sig bakom och ge regeringen till känna.
          </p>
          <p xml:id="i-NAGkFY383JGAWRssvn1Ai9">
            Barns rätt till utbildning är en grundläggande rättighet. Den
            är fastställd i flera konventioner om mänskliga rättigheter. När
            barn under lång tid inte går i skolan utgör det därför ett stort
            problem, oavsett vad det beror på. I dagsläget tas asylsökande
            barns skolfrånvaro inte på samma allvar som andra barns frånvaro,
            eftersom de asylsökande barnen inte har skolplikt. För att stärka
            barnens rätt till utbildning behöver skolplikten utökas. Regeringen
            bör utreda möjligheterna att införa skolplikt för asylsökande
            barn för att säkerställa deras rätt till utbildning. Detta bör
            riksdagen ställa sig bakom och ge regeringen till känna.
          </p>
          <p xml:id="i-ADQQWACeKjM7BxG5pftMut">
            Avsaknad av gymnasiekompetens utgör i dag ett stort hinder för
            möjligheten att etablera sig på arbetsmarknaden. Den aktuella
            gruppen har många år framför sig i arbetslivet och att låsa in
            dem i dåligt betalda jobb med osäkra anställningar vore skadligt
            både för dem och för samhället i stort. Vänsterpartiet är övertygat
            om att vi måste höja utbildningsnivån hos dem som saknar tillräckliga
            kunskaper för de jobb som finns på arbetsmarknaden, snarare än
            att skapa jobb med lägre kvalifikationer. De stora problemen i
            dag handlar om att utbildningssystemet inte är anpassat för dem
            som sökt asyl i Sverige. För att kvalificera sig för ett nationellt
            gymnasieprogram behöver en nyanländ eller asylsökande först gå
            igenom ett introduktionsprogram. Eleverna på introduktionsprogrammen
            är i många fall separerade från dem som läser de nationella programmen
            och många av eleverna som läser dem upplever att de står och stampar
            utan att komma vidare. En möjlighet att kunna läsa enstaka kurser
            på ett nationellt program i väntan på att helt kvalificera sig
            för programmen skulle kunna vara ett sätt att mer effektivt förkorta
            studietiden, förbättra inkluderingen och stärka känslan av utveckling
            och framsteg hos eleverna. Regeringen bör utreda möjligheten att
            göra det möjligt att läsa enstaka kurser på nationella program
            innan avslutat introduktionsprogram. Detta bör riksdagen ställa
            sig bakom och ge regeringen till känna.
          </p>
          <p xml:id="i-MvLcM9adiSizof6bRzonrp">
            SKL har föreslagit en ny utbildningsform för gruppen 18–29 år
            med en utbildningsbakgrund kortare än gymnasium. Förslaget innebär
            att de ska erbjudas en utbildning på längst sex år som ska innehålla
            olika yrkesprogram som matchar regional efterfrågan på arbetskraft
            samt vara en del av de insatser som Arbetsförmedlingen erbjuder
            alla nyanlända. Under utbildningen får deltagarna behålla sin
            etableringsersättning i stället för att tvingas ta studielån,
            vilket visat sig avskräcka från de utbildningsformer som finns
            i nuvarande system. Studieplanerna inom utbildningsformen är individuella
            utifrån utbildningsnivå, språkkunskaper och tidigare arbetslivserfarenhet
            och utbildningen bör bekostas av staten. En kommun eller flera
            kommuner i samverkan föreslås vara huvudman, då de har kunskap
            av att bedriva utbildningsverksamhet. Vänsterpartiet står bakom
            SKL:s förslag och menar att det kan möta behov som dagens gymnasieskola
            och vuxenutbildning inte kan fylla. Vi anser dock att en sådan
            utbildningsform måste ge gymnasiekompetens och att den ska fungera
            som ett komplement till gymnasiestudier och inte en ersättning.
            Regeringen bör undersöka möjligheten att införa en ny utbildningsform
            enligt SKL:s förslag. Detta bör riksdagen ställa sig bakom och
            ge regeringen till känna.
          </p>
          <head xml:id="i-6uAoosVeUiYkad7yGB755W" type="h2">
            11.3 Reformera sfi
          </head>
          <p xml:id="i-PedkbY4EwZ2KMUCfHobW3o">
            Svenska för invandrare (sfi) är en kvalificerad språkutbildning
            inom den kommunala vuxenutbildningen. Sfi syftar till att ge vuxna
            personer med annat modersmål än svenska grundläggande kunskaper
            i svenska språket samt möjligheten att lära sig och utveckla ett
            funktionellt andraspråk. Sfi ska också ge språkliga redskap för
            kommunikation och ett aktivt deltagande i vardags-, samhälls-
            och arbetsliv.
          </p>
          <p xml:id="i-Sz63W6JMUcV1nSvEGqmqb8">
            Det finns många brister med dagens sfi och utbildningen kritiseras
            ofta. Samtidigt finns många exempel på välfungerande verksamhet
            runt om i landet och hur sfi spelat en avgörande roll för att
            inkludera människor i samhället. I grunden bottnar kritiken i
            att sfi-utbildningen har en svår uppgift att genomföra samt att
            området inte har varit tillräckligt prioriterat eller finansierat.
            Lärarbehörigheten är låg bland sfi-lärare. Det behövs en generell
            kompetenshöjning och fler lärare.
          </p>
          <p xml:id="i-GsnzTD7MBewysKksLTyivR">
            I debatten om sfi tydliggörs bl.a. synen på migration, bildning,
            kunskap, språk och arbete. Vänsterpartiet ser bildning, språk
            och kunskap som verktyg för att kunna leva ett fungerande liv,
            för att kunna få sina rättigheter tillgodosedda, för att kunna
            tillägna sig nya kunskaper, för att kunna arbeta och ta sig fram
            i livet samt för att aktivt kunna delta i det demokratiska samtalet.
            Vi vill att dessa ambitioner ska vägleda svenskundervisningen
            för människor som lever i Sverige oavsett om de är födda här eller
            har migrerat hit. På samma sätt som den svenska skolan har ett
            kompensatoriskt uppdrag ska sfi fungera kompensatoriskt och utjämna
            skillnader mellan olika grupper i samhället. Det är också de målen
            som ska vägleda undervisningen, enligt gällande lagar och förordningar.
            Tyvärr finns flera tecken på att det inte alltid fungerar så i
            praktiken. Det är inte ovanligt att kommunala mål – ofta sysselsättningspolitiska
            och för kommunerna högre prioriterade mål – eller målsättningar
            i de individuella etableringsplanerna styr verksamheten inom sfi.
          </p>
          <p xml:id="i-8ByxukAuwijJYje3YbyxSe">
            Som en följd av att många människor sökte asyl i Sverige 2014
            och 2015 har debatten om etablering av nyanlända hamnat högt upp
            på den politiska dagordningen. Diskussionen har kommit att fokusera
            på hur snabbt människor kommer i arbete, framför vilka typer av
            arbeten som behövs på dagens arbetsmarknad och hur ett fungerande
            arbetsliv kan säkerställas för dem som sökt skydd i Sverige undan
            krig och förtryck. I en debatt som domineras av förslag på sänkta
            löner och enkla jobb finns lite utrymme för en syn på sfi som
            har högre ambitioner än att nyanlända ska lära sig språket endast
            för att kunna arbeta. Vänsterpartiet menar att målsättningarna
            med sfi – att de studerande ska lära sig ett språk som möjliggör
            ett aktivt deltagande i vardags-, samhälls- och arbetsliv – måste
            värnas och vara överordnade andra sysselsättningspolitiska mål.
          </p>
          <p xml:id="i-DtCEM6UFmt692SvV83pPWJ">
            Vänsterpartiet menar att sfi måste reformeras och att en sfi-utredning
            bör tillsättas som sätter målen för utbildningen i centrum, utvecklar
            dem och låter dem styra utformningen av utbildningen. Utredningen
            bör syfta till att ta fram en ny och längre utbildning av sfi-lärare
            som inkluderar vuxenlärarutbildning och att se över formatet på
            sfi-utbildningen. En utredning med syfte att ta fram en ny sfi-lärarutbildning
            bör tillsättas utifrån beskrivningen ovan. Detta bör riksdagen
            ställa sig bakom och ge regeringen till känna.
          </p>
          <p xml:id="i-78eDCNJR3isbMVeugsmYvU">
            Vänsterpartiets förslag för att reformera sfi utvecklas i motionen
            Sfi (2017/18:527).
          </p>
          <head xml:id="i-QpAn3WAuv8NmDCvVtejx94" type="h1">
            12 En arbetsmarknad för alla
          </head>
          <p xml:id="i-UyJa73GD11qjwdMMgAAvxA">
            Arbete är en viktig förutsättning för att komma in i samhället,
            men inte vilket arbete som helst och aldrig till varje pris. Skäliga
            löner, goda arbetsvillkor och fungerande kollektivavtal måste
            vara centrala förutsättningar för alla jobbskapande insatser.
            Vänsterpartiet föreslår en rad åtgärder för att se till att asylsökande
            ska kunna komma i arbete så snabbt som möjligt utan att förstärka
            ojämlikheten på arbetsmarknaden.
          </p>
          <p xml:id="i-AqRHvps5nfaU23jy2x3o2d">
            Sedan en tid tillbaka minskar arbetslösheten i Sverige, så även
            för gruppen utrikes födda. Antalet sysselsatta bland utrikes födda
            ökade med 46 000 personer till 1 033 000 under tredje kvartalet
            2018 jämfört med samma kvartal 2017, enligt SCB:s arbetskraftsundersökning.
            Sysselsättningsgraden – andelen i befolkningen med sysselsättning
            – fortsatte att öka och var 69,3 procent. För inrikes födda var
            sysselsättningsgraden 71,3 procent och för utrikes födda var den
            62,9 procent. Kvinnliga flyktingar kommer snabbare in på arbetsmarknaden
            i Sverige än i jämförbara länder, enligt en studie från OECD.
            Etableringsuppdraget ger också bättre resultat i dag än tidigare.
            Hittills i år har 44 procent fått jobb eller börjat studera 90
            dagar efter det att de lämnat etableringsprogrammet. Samma period
            förra året var motsvarande siffra knappt 32 procent.
          </p>
          <p xml:id="i-FwvENRr6kM83jiCaT9dJ38">
            Bilden av nyanländas etablering på arbetsmarknaden är ofta överdrivet
            pessimistisk, vilket delvis beror på orimliga förväntningar och
            en bristande förståelse för utmaningarna med att komma in i ett
            nytt samhälle efter att ha flytt sitt hemland. Men det beror också
            på att det finns en politisk agenda bakom att överdriva problemen
            och utmaningarna. Vid jämförelser med andra länder klarar sig
            Sverige väldigt bra. Avgörande för nyanländas möjligheter att
            etablera sig på arbetsmarknaden är, utöver att motverka diskrimineringen,
            att det finns jobba att söka.
          </p>
          <head xml:id="i-KkDDrZga8vDAffbhZiY2n7" type="h2">
            12.1 Subventionerade anställningar
          </head>
          <p xml:id="i-YGXkAURxcwamkKYkdHPgGt">
            Inom ramen för arbetsmarknadspolitiken finns flera olika former
            av subventionerade anställningar. Syftet med dessa är att stimulera
            arbetsgivare att anställa personer som står långt från arbetsmarknaden
            – långtidsarbetslösa, nyanlända eller personer med funktionsnedsättning.
            Subventionerade anställningar kompenserar arbetsgivaren ekonomiskt
            om de anställer en arbetssökande som uppfyller de kriterier som
            ställs för de olika stöden. Antalet utrikes födda med olika former
            av subventionerade anställningar har ökat de senaste åren. Mellan
            första halvåret 2017 och samma period 2018 ökade de subventionerade
            jobben bland utrikes födda från 38 777 till 43 072 under perioden.
          </p>
          <p xml:id="i-PjndZWstFV9NhW1G5uutqS">
            Vänsterpartiet anser att subventionerade anställningar är en
            bra och nödvändig åtgärd för att hjälpa nyanlända att få en fastare
            anknytning till arbetsmarknaden. Det är positivt med arbetsgivare
            som i hög utsträckning välkomnar personer som av olika skäl står
            långt från arbetsmarknaden. Användandet av subventionerade anställningar
            har även stöd i forskningen. Studier visar att personer som haft
            en subventionerad anställning i allmänhet snabbare får ett jobb
            utan stöd jämfört med dem som varit öppet arbetslösa (IFAU rapport
            2011:7, IFAU rapport 2018:14).
          </p>
          <p xml:id="i-UjW3HXCguZP34tLUvKfhMg">
            Vänsterpartiet kan dock konstatera att nuvarande system med subventionerade
            anställningar under lång tid har varit behäftade med risker och
            problem. Oseriösa arbetsgivare kan exempelvis utnyttja systemet
            på sätt som sätter de nyanlända i en svår situation. Vänsterpartiets
            politik när det gäller subventionerade anställningar utvecklas
            i motionen Ett tryggt och hållbart arbetsliv (2018/19:330).
          </p>
          <head xml:id="i-C4B9VFGqimZbtvK8eg8i7p" type="h2">
            12.2 Valideringsår
          </head>
          <p xml:id="i-PgzHL2Hb9Jtz8KL6XRz841">
            Nyanlända som tar ett jobb som inte matchar deras kompetens möter
            svårigheter att avancera till ett jobb som motsvarar deras kvalifikationer.
            En av anledningarna till detta är, enligt Sacos undersökningar,
            att dörrarna mellan ett jobb och rätt jobb ofta är stängda. Arbetsbelastningen
            för handläggare på Arbetsförmedlingen är redan alltför stor. Den
            som kommer in på ett av förmedlingens kontor och säger att den
            har ett jobb men skulle vilja ha ett nytt kan inte förvänta sig
            särskilt mycket stöd och vägledning. Detta drabbar utlandsfödda
            akademiker extra hårt, då de uppskattas ha åtta gånger högre risk
            att ha ett okvalificerat arbete jämfört med en svenskfödd akademiker.
          </p>
          <p xml:id="i-HnCQfKNPFFUoPFjM66X9hR">
            En nyligen publicerad forskningsrapport från Jusek – Rätt jobb
            åt utrikes födda akademiker – visar att utrikes födda akademiker
            är överrepresenterade bland dem som har ett arbete under sin kvalifikationsnivå.
            Antalet överkvalificerade har dessutom ökat och uppgår i dag till
            55 000. Av dessa har 10 000 ett arbete som endast kräver grundskola.
            Rapporten visar att de offentliga finanserna skulle stärks med
            13 miljarder kronor per år om utrikes födda akademiker skulle
            ha samma ställning på arbetsmarknaden som inrikes födda akademiker.
          </p>
          <p xml:id="i-BYqKQ6vAstZtjNaLLEDEW7">
            Ett sätt att förbättra rörligheten, och matchningen, skulle kunna
            vara att införa ett valideringsår. Valideringsåret innebär att
            en person som har ett jobb som inte matchar hens kvalifikationer
            skulle få möjlighet att under tre till tolv månader upplåta sin
            tjänst till någon som är arbetslös. Under valideringsperioden
            skulle individens utbildningsbakgrund kartläggas, utbildningen
            kompletteras samt individen erbjudas praktik för att få in en
            fot i rätt bransch. På detta sätt skapas en flexibel lösning för
            att i efterhand rätta till matchningen för personer som har ett
            arbete som de är överkvalificerade för. Regeringen bör utreda
            möjligheterna att införa ett valideringsår. Detta bör riksdagen
            ställa sig bakom och ge regeringen till känna.
          </p>
          <head xml:id="i-71MHKeeodZLFbnUheJ74Wz" type="h2">
            12.3 Utöka vägarna till permanent uppehållstillstånd
          </head>
          <p xml:id="i-Txwo7NCXzNzqXXCiibryXR">
            Vänsterpartiet är emot lagen om tillfälliga begränsningar av
            möjligheterna att få uppehållstillstånd i Sverige. Lagen innehåller
            bl.a. en bestämmelse som gör att arbete är den enda vägen till
            permanent uppehållstillstånd. För dem som har tillfälligt uppehållstillstånd
            under 13 månader blir arbete också den enda säkra vägen att få
            rätt till familjeåterförening. Det innebär att arbete får större
            betydelse än skyddsbehov för den asylsökandes rätt att få stanna
            i Sverige och återförenas med sin familj. Det är en mycket märklig
            ordning som sätter lönsamhet framför humanism. Vänsterpartiet
            är starkt kritiskt till denna koppling mellan permanenta uppehållstillstånd
            och möjligheter på arbetsmarknaden. Bestämmelsen skapar dessutom
            incitament för asylsökande och nyanlända att välja arbete framför
            utbildning, validering eller snabbspår. Det innebär att nyanlända
            och asylsökandes kompetenser riskerar att gå förlorade och de
            kan tvingas ta arbeten som de är överkvalificerade för.
          </p>
          <p xml:id="i-8zDDkZHdnUMjSq4spZtuGk">
            Vänsterpartiet vill att lagen om tillfälliga begränsningar av
            möjligheterna att få uppehållstillstånd i Sverige dras tillbaka,
            men så länge lagen gäller vill vi förändra den incitamentsstruktur
            som gör att asylsökande och nyanlända väljer arbete framför olika
            typer av etableringsinsatser inom bristyrken, snabbspår eller
            subventionerade anställningar. Kontrollen av de subventionerade
            anställningarna måste samtidigt vara noggrann och omfattande för
            att undvika risken för utnyttjande. Regeringen bör återkomma med
            förslag om att införa en möjlighet till permanent uppehållstillstånd
            för dem som deltar i snabbspår, etableringsinsatser inom bristyrken
            eller subventionerade anställningar. Detta bör riksdagen ställa
            sig bakom och ge regeringen till känna.
          </p>
          <head xml:id="i-RGKpBpYxJwvLf8Z3c1S3sh" type="h2">
            12.4 Begränsa arbetsgivarens makt över vägen till permanent uppehållstillstånd
          </head>
          <p xml:id="i-DyAg7aa5XNy85jUFNQRQgD">
            Enligt den tillfälliga lagen om begränsningar av möjligheterna
            att få asyl i Sverige krävs ett arbete för att få permanent uppehållstillstånd.
            Enligt lagen måste anställningen ha anmälts till Skatteverket
            av arbetsgivaren månaden efter kalendermånaden då anställningen
            påbörjats. Permanent uppehållstillstånd får endast utfärdas om
            anmälan gjorts innan Migrationsverket fattar sitt beslut. Detta
            är en särskild anmälningsplikt som alltså går utöver det som arbetsgivare
            i övriga fall måste anmäla till Skatteverket då man har anställda.
            Anmälningsplikten för arbetsgivare som anställer en utlänning
            finns sedan tidigare i svensk lagstiftning (7 kap. 1 b § utlänningsförordningen)
            och har sin bakgrund i EU:s direktiv om sanktioner mot arbetsgivare
            som anställer personer utan arbets- eller uppehållstillstånd.
          </p>
          <p xml:id="i-RRp7v9cY79Lw9bULHxa2YE">
            Att koppla arbetstagarens möjlighet att få permanent uppehållstillstånd
            till att arbetsgivaren har gjort en sådan anmälan är olämpligt
            av flera skäl. Det innebär att en omständighet som den nyanlände
            arbetstagaren inte kan råda över och som denne svårligen kan kontrollera
            får avgörande betydelse för arbetstagarens möjlighet att få permanent
            uppehållstillstånd. En enkel administrativ miss av arbetsgivaren
            när anställningen inleds får stora konsekvenser för arbetstagaren.
            Regeringen borde dra tydliga lärdomar av de problem som uppstått
            efter ändringarna i regleringen av arbetskraftsinvandring som
            infördes av den tidigare högerregeringen och Miljöpartiet.
          </p>
          <p xml:id="i-JkuVjUQZiDbNqdLLiWQq55">
            Underlåtenhet att anmäla skulle även kunna användas som ett instrument
            av oseriösa arbetsgivare som av olika anledningar vill ha arbetskraft
            med en svag rättslig ställning och därför inte vill att deras
            anställda ska få permanent uppehållstillstånd.
          </p>
          <p xml:id="i-Q2tgjwb2SWUsKwzq8eFS5p">
            Oavsett om en arbetsgivare medvetet eller omedvetet avstår från
            att anmäla anställningen är det arbetstagaren som drabbas hårdast
            av konsekvenserna. Arbetsgivaren riskerar att förlora en anställd,
            medan arbetstagaren riskerar att förlora möjlighet att få permanent
            uppehållstillstånd.
          </p>
          <p xml:id="i-8nuAL4YaGo66M2JkzQew7Q">
            Syftet med den föreslagna regeln, att det inte ska röra sig om
            skenanställningar, kan dessutom uppnås på annat sätt. I propositionen
            bakom den tillfälliga lagen beskriver regeringen hur Migrationsverket
            för att kunna kontrollera att kraven är uppfyllda i stor utsträckning
            bör kunna använda sig av rutiner som har utarbetats vid förlängning
            av arbetstillstånd, t.ex. begära att sökande uppvisar lönespecifikationer
            eller i förekommande fall kontrolluppgifter. Den ytterligare kontroll
            som den särskilda anmälan till Skatteverket innebär är därför
            onödig.
          </p>
          <p xml:id="i-NaLkeF8pfybvuRKC9DuHDk">
            Bestämmelsen om att en särskild underrättelse från arbetsgivaren
            till Skatteverket ska vara ett krav för att en person med tillfälligt
            uppehållstillstånd ska kunna få permanent uppehållstillstånd bör
            strykas. Detta bör riksdagen ställa sig bakom och ge regeringen
            till känna.
          </p>
          <head xml:id="i-Uj6f9gYvr46uZ7voFAEqa5" type="h1">
            13 Ett värdigt boende
          </head>
          <p xml:id="i-QKRnEsAoCRPmbEsXSVMCYK">
            Till följd av det höga antalet asylsökande 2014 och 2015 var
            boendesituationen för asylsökande och nyanlända länge ansträngd.
            Många boenden som användes levde inte upp till de krav som ställs
            och platserna räckte inte alltid till. Detta berodde framför allt
            på att mottagandet av människor på flykt var underdimensionerat
            och att det saknades beredskap för ett högre antal asylsökande.
          </p>
          <p xml:id="i-137CJCuL2vyo4DzTvavx7M">
            För att komma till rätta med bostadssituationen för asylsökande
            krävs fler reformer. Vänsterpartiet vill se att kommunerna och
            Migrationsverket tar ett större ansvar för asylsökandes boende,
            men problemen hänger också nära samman med den bostadsbrist som
            råder i hela landet. Den övertro på marknaden inom bostadssektorn
            och politikens tillbakaträdande som har dominerat under en längre
            tid har skapat den bostadssegregation vi ser i dag. En segregation
            som påverkat skolornas kvalitet och tillgången till tillräcklig
            vård. För att komma åt bostadssegregationen krävs ett utökat byggande
            av billiga hyresrätter genom utökade investeringsstöd samt att
            allmännyttan stärks. Vänsterpartiets bostadspolitik beskrivs närmare
            i motionen Bra bostäder åt alla (2018/19:410).
          </p>
          <head xml:id="i-KqEBwFbVRu9HaRUyA6AoZ4" type="h2">
            13.1 Alla kommuners ansvar
          </head>
          <p xml:id="i-599AgWu1AxLQ4gVKHHVVGM">
            Fördelningen av nyanlända mellan Sveriges kommuner har genom
            åren varit väldigt ojämn. Den 1 mars 2016 trädde lagen (2016:38)
            om mottagande av vissa nyanlända invandrare för bosättning i kraft.
            Lagen innebär att nyanlända anvisas till kommuner enligt en tvingande
            fördelning och syftade till att åtgärda den ojämna fördelningen.
            Den har också till viss del uppfyllt sitt syfte, men samtidigt
            visat sig ha vissa brister. Bland annat finns det inte några sanktionsmöjligheter
            för de kommuner som vägrar ta emot de nyanlända som anvisats till
            kommunen. Lagens otydliga tidsgräns har också lett till att vissa
            kommuner endast ordnat boende under en tvåårsperiod, utifrån den
            s.k. etableringstiden – då kommunen får särskilt statligt stöd
            för mottagande av nyanlända – med hemlöshet som följd. I Solna
            har de nyanlända tvingats tälta i mitten av november 2018. Efter
            att Lidingö fattat liknande beslut har det överklagats och ska
            nu avgöras i kammarrätten. Det är framför allt dessa välmående
            och borgerligt styrda kommuner som Lidingö, Solna, Nacka, Ekerö
            och Vellinge som tolkat lagen på detta sätt och/eller vägrat ta
            emot de nyanlända som anvisats dit.
          </p>
          <p xml:id="i-7wz77Vz5fwogL3btpsgPN8">
            Utöver att landets kommuner skulle ta ett gemensamt ansvar för
            mottagandet av nyanlända syftade lagen också till att ”förbättra
            etableringen av nyanlända på arbetsmarknaden och samhällslivet”.
            Det är svårt att se hur en osäker bostadssituation eller i värsta
            fall hemlöshet ska bidra till att uppfylla dessa syften.
          </p>
          <p xml:id="i-VnAoK361dyTiMtyo6A3pjj">
            De kommuner som endast erbjudit boende under två år har framför
            allt hänvisat till att det skulle strida mot likabehandlingsprincipen
            att ge nyanlända familjer förtur till bostäder. De menar att nyanlända
            inte ska särbehandlas, och att samma skyldigheter och rättigheter
            ska omfatta nyanlända som övriga. Likabehandlingsprincipen innebär
            dock att lika fall ska behandlas lika. De nyanlända i fråga har
            tilldelats bostäder med stöd av lagen (2016:38) om mottagande
            av vissa nyanlända invandrare för bosättning. Någon motsvarande
            lagstiftning finns inte för andra grupper. En jämförelse mellan
            den situation de nyanlända befinner sig i och andra grupper som
            är i behov av boende låter sig därför inte göras i en rättslig
            mening.
          </p>
          <p xml:id="i-2REV3RGFo98LCBiLma5c5e">
            Enligt socialtjänstlagen har den som inte själv kan tillgodose
            sina behov rätt till försörjningsstöd. Denna rätt omfattar alla,
            även människor som nyligen kommit till landet. Beslutet att avsluta
            hyreskontrakten för de nyanlända innebär därmed att socialtjänsten
            i dessa kommuner tar över ansvaret för gruppens behov.
          </p>
          <p xml:id="i-SN7i3btFc46x6cQAQjHgT9">
            Vänsterpartiet är mycket kritiskt till dessa kommuners ageranden.
            När kommunerna inte agerar enligt syftet med lagen bör lagen ses
            över. Regeringen bör genomföra en översyn av lagen (2016:38) om
            mottagande av vissa nyanlända invandrare för bosättning i syfte
            att åtgärda bristen på sanktionsmöjligheter mot de kommunerna
            som inte följer lagen och ett förtydligande av tidsgränsen i lagen.
            Detta bör riksdagen ställa sig bakom och ge regeringen till känna.
          </p>
          <head xml:id="i-EX3xN4hMVEcfA4UgRzGQYd" type="h2">
            13.2 Stoppa vinsterna i flyktingmottagandet
          </head>
          <p xml:id="i-SYKCkCenCBiBpfTzuYUWKD">
            Rapporterna om hur oseriösa företag tjänat stora pengar på flyktingmottagandet
            har avlöst varandra den senaste tiden. När antalet människor som
            sökte sig till Sverige ökade kraftigt under hösten 2015 blev behoven
            av boende större än väntat. Migrationsverket var då, utifrån rådande
            situation, arbetssätt och system, tvunget att vända sig till privata
            aktörer som kunde göra stora vinster. Flera av de boenden som
            Migrationsverket upphandlat har hållit väldigt låg standard och
            drivits av oseriösa aktörer. Att privata, och ibland oseriösa,
            företag kan tjäna stora pengar på människors utsatta situation
            är ohållbart och ovärdigt. Staten behöver ta ett större ansvar
            för flyktingmottagandet i allmänhet, och boendesituationen i synnerhet.
            På så vis kan vinstintresset inom flyktingmottagandet begränsas
            och på sikt stoppas helt.
          </p>
          <p xml:id="i-BQgaEVbRVXmpukLRDrEyvs">
            Vänsterpartiet och regeringen tillsatte 2015 en välfärdsutredning,
            Ordning och reda i välfärden. Utredningen fick i uppdrag att föreslå
            ett nytt regelverk för offentlig finansiering av privat utförda
            välfärdstjänster. Syftet med utredningen var att säkerställa att
            offentliga medel används till just den verksamhet de är avsedda
            för och att eventuella överskott som huvudregel ska återföras
            till den verksamhet där de uppstått. Under riksdagsåret 2017/18
            avslog riksdagen ett förslag som byggde på utredningen. Vänsterpartiet
            menar att det fortfarande finns ett behov av vinstbegränsningar
            inom välfärden. Resurser som avsätts för flyktingmottagande ska
            gå till flyktingmottagande. Regeringen bör återkomma med förslag
            som innebär att det sätts stopp för vinstjakten i flyktingmottagandet.
            Detta bör riksdagen ställa sig bakom och ge regeringen till känna.
          </p>
          <p xml:id="i-VJGNKrEps211ezxbvHCNNc">
            Riksrevisionen konstaterar i rapporten Asylboenden – Migrationsverkets
            arbete med att ordna boenden åt asylsökande att Migrationsverket
            klarade av utmaningen att ordna boende under hösten 2015, trots
            den stora belastningen till följd av att många människor sökte
            sig till Sverige under perioden. Samtidigt pekar Riksrevisionen
            på ett underdimensionerat system som resulterade i att verket
            tvingades använda kommunala evakueringsplatser till väldigt höga
            kostnader. Till den allvarligaste kritiken mot Migrationsverkets
            arbete med att ordna boende för asylsökande hör bristerna i upphandlingen
            av boenden som drivs av privata aktörer. De kravspecifikationer
            som verket har att arbeta efter följs inte och i flera fall har
            kontrakt förnyats trots omfattande brister. Att privata aktörer
            tjänar stora pengar på undermåliga boenden åt människor som söker
            skydd i Sverige utan att Migrationsverket agerar är fullkomligt
            oacceptabelt. Vänsterpartiet menar att Migrationsverkets rutiner
            och arbetssätt måste skärpas. Regeringen bör ge Migrationsverket
            i uppdrag att se över sina rutiner för upphandlingar av boenden
            så att myndighetens kravspecifikationer följs. Detta bör riksdagen
            ställa sig bakom och ge regeringen till känna.
          </p>
          <head xml:id="i-T8Z4NrmWueBzdPNSSaBnPM" type="h1">
            14 Ett tryggt och värdigt mottagande av barn
          </head>
          <p xml:id="i-A6JBj7qxGqch5r21Kqw5x7">
            2015 sökte omkring 70 000 barn asyl i Sverige. Ungefär hälften
            av dem var ensamkommande barn. Det går att jämföra med de övriga
            åren under perioden mellan 2010 och 2017 då i genomsnitt drygt
            3 200 ensamkommande barn per år sökte asyl i Sverige. Antalet
            asylsökande 2015 är unikt i ett historiskt perspektiv, men vi
            behöver alltid ha beredskap för speciella händelser. De som söker
            asyl i Sverige ska bli mottagna på ett välkomnande och humant
            sätt och ges bästa möjliga förutsättningar för att leva ett gott
            liv i Sverige, utbilda sig och utvecklas som människor. Rättssäkerheten
            i asylprocessen måste stärkas, och de svenska asylreglerna behöver
            reformeras. Det måste finnas en grundläggande hög kapacitet i
            mottagandet, som också kan växlas upp ytterligare vid större behov.
            Vänsterpartiets politik när det gäller ensamkommande barn och
            unga beskrivs i motionen Ett värdigt och välkomnande mottagande
            av ensamkommande barn (2017/18:1937).
          </p>
          <head xml:id="i-AAfzzhK7r7kEPZHf8zk6E7" type="h2">
            14.1 Konsekvenser av den nya gymnasielagen
          </head>
          <p xml:id="i-4W5K2ruBjQ8DKTK7SgNnNX">
            Till följd av den debatt som den svåra situationen för ensamkommande
            barn och unga vållade och det politiska tryck som följde, inte
            minst tack vare aktiva civilsamhällesorganisationer som #vistårinteut
            och Ung i Sverige, lade regeringen fram lagen om ny möjlighet
            till uppehållstillstånd, den nya gymnasielagen. Lagen ger dem
            som sökt asyl i Sverige som ensamkommande barn senast den 25 november
            2015 och väntat på besked i längre än 15 månader samt under tiden
            hunnit fylla 18 år eller skrivits upp i ålder möjlighet att få
            uppehållstillstånd för att studera. Lagen innebär en lättnad och
            en ny möjlighet för många ensamkommande att stanna i Sverige,
            men den exkluderar en stor grupp genom godtyckliga ålders-, datum-
            och tidsgränser. Den kräver också att man klarar av studierna
            under svåra förhållanden och hård press. Vänsterpartiet kritiserade
            också regeringen för att den inte gjorde något för att säkerställa
            att ensamkommande unga inte skulle utvisas i väntan på att lagen
            klubbades och trädde i kraft eller för att underlätta de ensamkommandes
            utsatta situation under väntan.
          </p>
          <p xml:id="i-R8ybD8Y8YrvSAD7r7ydWCy">
            Lagen mötte omfattande kritik när den presenterades, även från
            oss som ville se en lösning på de ensamkommandes svåra situation.
            Den är också symptomatisk för regeringen Löfvens agerande inom
            migrationsområdet där lag efter lag lagts fram utifrån dåliga
            politiska överenskommelser, utan att föregås av utredningar och
            ordentlig beredning och ofta i signalpolitiska syften. När lagen
            under sommaren 2018 underkändes av Migrationsdomstolen och Migrationsverket
            som följd av det valde att pausa alla bifallsbeslut innebar det
            ytterligare ett bakslag för den hårt prövade gruppen och en förlängd
            osäker väntan. Migrationsöverdomstolens utslag den 25 september
            som sade att lagen kan tillämpas innebar därför återigen en stor
            lättnad för gruppen. Vänsterpartiets syn på gymnasielagen utvecklas
            i motionen med anledning av prop. 2017/18:252 Extra ändringsbudget
            för 2018 – Ny möjlighet till uppehållstillstånd (2017/18:4174).
          </p>
          <p xml:id="i-7JFeGPH4RnJN4r69VCs58e">
            I väntan på att få sina ärenden prövade enligt gymnasielagen
            lever många ensamkommande unga fortsatt under svåra förhållanden.
            Väntan och osäkerheten är plågsam i sig. Till följd av ändringarna
            i LMA (lagen om mottagande av asylsökande) som säger att den som
            fått avslag på sin asylansökan inte längre har rätt till bistånd
            eller boende, undantaget barn eller vuxna i barnfamiljer, har
            många ensamkommande unga blivit av med rätten till boende och
            inkomst. De som fått avslag på sin asylansökan och nu söker uppehållstillstånd
            enligt gymnasielagen betraktas som tillståndssökande, inte asylsökande,
            och omfattas därför inte av LMA. Vänsterpartiet har kritiserat
            ändringarna av LMA sedan de presenterades. Vänsterpartiet menar
            vidare att kommunerna måste ta ansvar för de ensamkommandes situation
            och att de ska få statligt stöd för detta.
          </p>
          <head xml:id="i-SpVh1t5gTp5R8sP1NF4a8M" type="h2">
            14.2 Säkerställ värdiga boenden för ensamkommande
          </head>
          <p xml:id="i-Q8F2W79HNwaULu9XNZC2gS">
            Ensamkommande barn som söker asyl i Sverige erbjuds ett tillfälligt
            boende (ankomstboende) i den kommun (ankomstkommun) där barnet
            först kommer i kontakt med en svensk myndighet. Migrationsverket
            anvisar sedan barnet till den kommun (anvisningskommun) som ska
            ansvara för barnets boende, omsorg, skolgång m.m. I anvisningskommunen
            placeras barnet i grupphem/gruppboenden, hem för vård eller boende
            (HVB) eller i familjehem. Samtliga boendeformer har både fördelar
            och nackdelar.
          </p>
          <p xml:id="i-FG8wwcVbf7SmdNmUbYPZR">
            Placeringen av ensamkommande och valet av boendeform ska utgå
            från individens behov. Alltför ofta är det dock inte behovet som
            styr. Rutin och praxis – hur kommunen brukar hantera ensamkommande
            – eller ekonomiska avvägningar är ofta mer avgörande. Vänsterpartiet
            menar att det ensamkommande barnets individuella behov måste styra
            placeringen i större utsträckning och att barnets egna önskningar
            bör väga tungt vid placering med utgångspunkt i barnkonventionens
            bestämmelser om barnets rätt till inflytande och delaktighet.
            Regeringen bör återkomma med förslag om hur rätten till individuell
            bedömning vid placering av ensamkommande barn kan säkerställas
            både med hänsyn till boendeform och till sammansättning av övriga
            boende. Detta bör riksdagen ställa sig bakom och ge regeringen
            till känna.
          </p>
          <p xml:id="i-6uujtJkashpjAHAYCs7MNi">
            Ett annat stort problem är att ensamkommande tvingas flytta mellan
            boenden. Dels när de fyller 18 år och ska flyttas över till vuxenboenden
            och dels till följd av att Migrationsverket upphandlat boendeplatser
            och måste fylla dem utifrån upphandling. Det innebär att kontrakt
            med boenden där ensamkommande bor kan löpa ut eller sägas upp,
            vilket leder till att de ensamkommande måste flytta till andra
            boenden där det finns platser och där kontrakten fortfarande gäller,
            ibland i andra kommuner. På så vis prioriteras den enskilda ensamkommandes
            intressen ned till förmån för upphandlings­regler. Generellt sett
            är ensamkommande en grupp som är i stort behov av trygghet och
            kontinuitet. Att dras upp från den plats där man hunnit rota sig
            något i det nya landet efter en lång tid på flykt kan vara mycket
            traumatiskt och skadligt. Regeringen bör utreda möjligheterna
            att ta fram ett system för mottagande av ensamkommande barn som
            bygger på en mer långsiktig boendeplacering. Detta bör riksdagen
            ställa sig bakom och ge regeringen till känna.
          </p>
          <p xml:id="i-RDutAQxcGK2iP2zLcmTh1V">
            Olika grupper inom gruppen ensamkommande barn kan ha olika behov
            för att kunna känna trygghet. Det kan handla om ensamkommande
            flickor, religiösa grupper eller hbtq-personer. Västerpartiet
            ser generellt inte separata boenden som en optimal lösning, men
            menar att det kan vara ett alternativ i vissa specifika fall.
            Huvudprincipen måste vara att den individuella bedömningen som
            ligger till grund för placeringen av ensam­kommande barn tar hänsyn
            till dessas behov och att personalen på boendena har kun­skap
            och verktyg för att kunna tillgodose de behov som finns och garantera
            tryggheten för alla. Det bör exempelvis vara självklart att personal
            på samtliga boendeformer för ensamkommande barn är skyldiga att
            göra orosanmälningar till socialnämnden om de misstänker att barn
            far illa. Regeringen bör återkomma med tydliga krav på personalens
            kompetenser och personaltäthet för samtliga boendeformer för ensam­kommande
            barn. Detta bör riksdagen ställa sig bakom och ge regeringen till
            känna.
          </p>
        </div>
        <div type="motSignatures">
          <list>
            <item xml:id="i-TmKwm61rEoTLPJEdtkzVHg" who="i-WjgeYy5RFWngMB9NwFvFEY">
              Christina Höj Larsen (V)
            </item>
            <item xml:id="i-3wmLwYZTGhu1ENsbAr3AzE" who="i-M5o8cYSRJsbmZdvevomfQX">
              Ulla Andersson (V)
            </item>
            <item xml:id="i-RddgMMNHP3yZKRcxRq6Ccv" who="i-8voj19hLWTGJHkxNP79tRb">
              Nooshi Dadgostar (V)
            </item>
            <item xml:id="i-5mKGKZhardDexYWX5qChi4" who="i-TxLwXp3MJemR8iGdYER2aZ">
              Ali Esbati (V)
            </item>
            <item xml:id="i-TJ4FDyYWuAz2ScgEaWWvTi" who="i-DthTyR9U9R8S6NVcPNcNQA">
              Ida Gabrielsson (V)
            </item>
            <item xml:id="i-K9ngo2qPsta7naqNxdWf1V" who="i-QhdbBfCQXCqPEr4GTwvK8F">
              Tony Haddou (V)
            </item>
            <item xml:id="i-UWuKtvmLkkAvqcpoEWXHQG" who="i-Xbq1HVkxhCYVmfPLN63HRo">
              Daniel Riazat (V)
            </item>
            <item xml:id="i-MEDJ2NwqpjL1DfZou2ASUB" who="i-L3t2URPAv9iLWgdCvbz7Uv">
              Ilona Szatmari Waldau (V)
            </item>
            <item xml:id="i-BbLwRDJXb4CxD1smU3gQVm" who="i-Yam9ii4K4HfneDbj5TzDJY">
              Ciczie Weidby (V)
            </item>
          </list>
        </div>
      </div>
    </body>
  </text>
</TEI>
