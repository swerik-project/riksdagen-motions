<?xml version='1.0' encoding='utf-8'?>
<TEI xmlns="http://www.tei-c.org/ns/1.0" xmlns:xi="http://www.w3.org/2001/XInclude" xml:id="mot-202324-UbU-02482">
  <teiHeader>
    <fileDesc>
      <titleStmt>
        <title>En skola för livsresor</title>
        <author corresp="i-2B9CQsorTkxsV4aDV5kmNj">av Muharrem Demirok m.fl. (C)</author>
      </titleStmt>
      <publicationStmt>
        <authority>SWERIK PROJECT</authority>
      </publicationStmt>
      <sourceDesc>
        <bibl>
          <title>Motion 2023/24:2482 av Muharrem Demirok m.fl. (C)</title>
          <idno type="rdwebb">HB022482</idno>
          <rs type="number">2482</rs>
          <orgName type="comitteeAbbreviation">UbU</orgName>
          <ref type="dokument_url_text">https://data.riksdagen.se/dokument/HB022482/text</ref>
          <ref type="dokument_url_html">https://data.riksdagen.se/dokument/HB022482</ref>
          <ref type="dokumentstatus_url_xml">https://data.riksdagen.se/dokumentstatus/HB022482</ref>
          <ref type="pdf">https://data.riksdagen.se/fil/8BE7F1F5-D1DB-4801-AED4-478EC12C41EC</ref>
          <ref type="docx">https://data.riksdagen.se/fil/B80259A5-AB0C-414F-80AE-8E67013C1D7D</ref>
        </bibl>
      </sourceDesc>
    </fileDesc>
    <profileDesc>
      <particDesc>
        <listPerson>
          <person gender="man">
            <idno>i-2B9CQsorTkxsV4aDV5kmNj</idno>
            <name>Muharrem Demirok</name>
            <state type="partyAffiliation" ref="Q110832">
              <desc>C</desc>
            </state>
          </person>
          <person gender="man">
            <idno>i-HMEQZGcMqKo8y9F6jxfnev</idno>
            <name>Alireza Akhondi</name>
            <state type="partyAffiliation" ref="Q110832">
              <desc>C</desc>
            </state>
          </person>
          <person gender="man">
            <idno>i-546v5KE6tdv62FjUQAxwTc</idno>
            <name>Christofer Bergenblock</name>
            <state type="partyAffiliation" ref="Q110832">
              <desc>C</desc>
            </state>
          </person>
          <person gender="woman">
            <idno>i-X24CbizesfxM3nuznxPzAc</idno>
            <name>Malin Björk</name>
            <state type="partyAffiliation" ref="Q110832">
              <desc>C</desc>
            </state>
          </person>
          <person gender="man">
            <idno>i-W1SpeP85RXQTDYN2miQfXU</idno>
            <name>Daniel Bäckström</name>
            <state type="partyAffiliation" ref="Q110832">
              <desc>C</desc>
            </state>
          </person>
          <person gender="man">
            <idno>i-A4xHkoj5hLnWEChHnCCjS5</idno>
            <name>Jonny Cato</name>
            <state type="partyAffiliation" ref="Q110832">
              <desc>C</desc>
            </state>
          </person>
          <person gender="woman">
            <idno>i-DRqpu2aaHKSgAVbkTGg4rs</idno>
            <name>Catarina Deremar</name>
            <state type="partyAffiliation" ref="Q110832">
              <desc>C</desc>
            </state>
          </person>
          <person gender="woman">
            <idno>i-2SnUjYd3qzUQVBobN3u1Yc</idno>
            <name>Ulrika Heie</name>
            <state type="partyAffiliation" ref="Q110832">
              <desc>C</desc>
            </state>
          </person>
          <person gender="woman">
            <idno>i-TqkCALix3mzcE3yNqV7Nee</idno>
            <name>Martina Johansson</name>
            <state type="partyAffiliation" ref="Q110832">
              <desc>C</desc>
            </state>
          </person>
          <person gender="man">
            <idno>i-XQAzCv28W16uuk7HhQLdZZ</idno>
            <name>Anders W Jonsson</name>
            <state type="partyAffiliation" ref="Q110832">
              <desc>C</desc>
            </state>
          </person>
          <person gender="man">
            <idno>i-BE9rE88w7g6A9eUimJmA8D</idno>
            <name>Anders Karlsson</name>
            <state type="partyAffiliation" ref="Q110832">
              <desc>C</desc>
            </state>
          </person>
          <person gender="man">
            <idno>i-WG1giJMSibawsd4Nrc2c3k</idno>
            <name>Mikael Larsson</name>
            <state type="partyAffiliation" ref="Q110832">
              <desc>C</desc>
            </state>
          </person>
          <person gender="woman">
            <idno>i-VxX8uLJ6VUnSdeyZcXucoU</idno>
            <name>Stina Larsson</name>
            <state type="partyAffiliation" ref="Q110832">
              <desc>C</desc>
            </state>
          </person>
          <person gender="woman">
            <idno>i-P5ebaA4LxLzZVfc4JTiomh</idno>
            <name>Anna Lasses</name>
            <state type="partyAffiliation" ref="Q110832">
              <desc>C</desc>
            </state>
          </person>
          <person gender="woman">
            <idno>i-JfXYdmqhTQWYWTgjZHSGEn</idno>
            <name>Ulrika Liljeberg</name>
            <state type="partyAffiliation" ref="Q110832">
              <desc>C</desc>
            </state>
          </person>
          <person gender="woman">
            <idno>i-Wg4JiBuxTz9fesArDXiMko</idno>
            <name>Helena Lindahl</name>
            <state type="partyAffiliation" ref="Q110832">
              <desc>C</desc>
            </state>
          </person>
          <person gender="woman">
            <idno>i-H7qdW9GRQn7LaQ2UGGAvYC</idno>
            <name>Kerstin Lundgren</name>
            <state type="partyAffiliation" ref="Q110832">
              <desc>C</desc>
            </state>
          </person>
          <person gender="man">
            <idno>i-Qqu9byP8zwudzHA8ErxkRe</idno>
            <name>Rickard Nordin</name>
            <state type="partyAffiliation" ref="Q110832">
              <desc>C</desc>
            </state>
          </person>
          <person gender="man">
            <idno>i-QS3FCcuDyGgZdKgE3VDjZ9</idno>
            <name>Niels Paarup-Petersen</name>
            <state type="partyAffiliation" ref="Q110832">
              <desc>C</desc>
            </state>
          </person>
          <person gender="woman">
            <idno>i-Uwm3eggnWKqmERZ766iV6a</idno>
            <name>Anne-Li Sjölund</name>
            <state type="partyAffiliation" ref="Q110832">
              <desc>C</desc>
            </state>
          </person>
          <person gender="woman">
            <idno>i-AmkEPQHyLbWFNYdCQzmzAu</idno>
            <name>Elisabeth Thand Ringqvist</name>
            <state type="partyAffiliation" ref="Q110832">
              <desc>C</desc>
            </state>
          </person>
          <person gender="woman">
            <idno>i-LHNecLttGkFNptLa6AG81p</idno>
            <name>Helena Vilhelmsson</name>
            <state type="partyAffiliation" ref="Q110832">
              <desc>C</desc>
            </state>
          </person>
          <person gender="man">
            <idno>i-PYk1FHT5xHTWNczRYuGRJg</idno>
            <name>Anders Ådahl</name>
            <state type="partyAffiliation" ref="Q110832">
              <desc>C</desc>
            </state>
          </person>
          <person gender="man">
            <idno>i-2fr3vB32hz5Z6xAxeRqads</idno>
            <name>Martin Ådahl</name>
            <state type="partyAffiliation" ref="Q110832">
              <desc>C</desc>
            </state>
          </person>
        </listPerson>
      </particDesc>
      <correspDesc>
        <correspAction type="status" subtype="committeeProcessing"/>
        <correspAction xml:id="i-2nkpU5yPNAFdm4kyfePwhc" type="signed"/>
        <correspContext corresp="i-2nkpU5yPNAFdm4kyfePwhc">
          <note type="signatory" corresp="i-2B9CQsorTkxsV4aDV5kmNj"/>
          <note type="signatory" corresp="i-HMEQZGcMqKo8y9F6jxfnev"/>
          <note type="signatory" corresp="i-546v5KE6tdv62FjUQAxwTc"/>
          <note type="signatory" corresp="i-X24CbizesfxM3nuznxPzAc"/>
          <note type="signatory" corresp="i-W1SpeP85RXQTDYN2miQfXU"/>
          <note type="signatory" corresp="i-A4xHkoj5hLnWEChHnCCjS5"/>
          <note type="signatory" corresp="i-DRqpu2aaHKSgAVbkTGg4rs"/>
          <note type="signatory" corresp="i-2SnUjYd3qzUQVBobN3u1Yc"/>
          <note type="signatory" corresp="i-TqkCALix3mzcE3yNqV7Nee"/>
          <note type="signatory" corresp="i-XQAzCv28W16uuk7HhQLdZZ"/>
          <note type="signatory" corresp="i-BE9rE88w7g6A9eUimJmA8D"/>
          <note type="signatory" corresp="i-WG1giJMSibawsd4Nrc2c3k"/>
          <note type="signatory" corresp="i-VxX8uLJ6VUnSdeyZcXucoU"/>
          <note type="signatory" corresp="i-P5ebaA4LxLzZVfc4JTiomh"/>
          <note type="signatory" corresp="i-JfXYdmqhTQWYWTgjZHSGEn"/>
          <note type="signatory" corresp="i-Wg4JiBuxTz9fesArDXiMko"/>
          <note type="signatory" corresp="i-H7qdW9GRQn7LaQ2UGGAvYC"/>
          <note type="signatory" corresp="i-Qqu9byP8zwudzHA8ErxkRe"/>
          <note type="signatory" corresp="i-QS3FCcuDyGgZdKgE3VDjZ9"/>
          <note type="signatory" corresp="i-Uwm3eggnWKqmERZ766iV6a"/>
          <note type="signatory" corresp="i-AmkEPQHyLbWFNYdCQzmzAu"/>
          <note type="signatory" corresp="i-LHNecLttGkFNptLa6AG81p"/>
          <note type="signatory" corresp="i-PYk1FHT5xHTWNczRYuGRJg"/>
          <note type="signatory" corresp="i-2fr3vB32hz5Z6xAxeRqads"/>
        </correspContext>
        <correspAction type="submitted" xml:id="i-YBdknq5YVn1RZKZGxCkMJZ">
          <date when="2023-10-05"/>
          <time when="15:04:47"/>
        </correspAction>
        <correspAction type="reviewed" xml:id="i-N7Ro3LKavqohor9tniRRxG">
          <date when="2023-10-05"/>
          <time when="20:43:34"/>
        </correspAction>
        <correspAction type="referred" xml:id="i-pPvaTFvPzCGNd8U6gtwBA">
          <date when="2023-10-17"/>
        </correspAction>
        <correspAction type="assigned" xml:id="i-LGQTWWZwQCageTa8VrHVrW">
          <date when="2024-04-24"/>
          <time when="16:36:18"/>
        </correspAction>
        <correspContext corresp="i-LGQTWWZwQCageTa8VrHVrW">
          <ref type="assignedTo">Utbildningsutskottet</ref>
        </correspContext>
        <correspAction type="behandlas_i" xml:id="i-WGrz9k12DkszWgEh6k98y7"/>
        <correspContext corresp="i-WGrz9k12DkszWgEh6k98y7">
          <ref type="uppgift">2023/24:JuU12</ref>
          <ref type="ref_dok_id">HB01JuU12</ref>
          <ref type="ref_dok_typ">bet</ref>
          <ref type="ref_dok_rm">2023/24</ref>
          <ref type="ref_dok_bet">JuU12</ref>
          <ref type="ref_dok_titel">Unga lagöverträdare</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction type="behandlas_i" xml:id="i-Ltu2WWsCAbphq8wCDa2Mup"/>
        <correspContext corresp="i-Ltu2WWsCAbphq8wCDa2Mup">
          <ref type="uppgift">2023/24:JuU19</ref>
          <ref type="ref_dok_id">HB01JuU19</ref>
          <ref type="ref_dok_typ">bet</ref>
          <ref type="ref_dok_rm">2023/24</ref>
          <ref type="ref_dok_bet">JuU19</ref>
          <ref type="ref_dok_titel">Unga lagöverträdare</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction type="behandlas_i" xml:id="i-5vpUbX42JJCNjBoGokkrTd"/>
        <correspContext corresp="i-5vpUbX42JJCNjBoGokkrTd">
          <ref type="uppgift">2023/24:KrU4</ref>
          <ref type="ref_dok_id">HB01KrU4</ref>
          <ref type="ref_dok_typ">bet</ref>
          <ref type="ref_dok_rm">2023/24</ref>
          <ref type="ref_dok_bet">KrU4</ref>
          <ref type="ref_dok_titel">Folkbildning</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction type="behandlas_i" xml:id="i-F4gxytoo9e66ZLCbsJSZyQ"/>
        <correspContext corresp="i-F4gxytoo9e66ZLCbsJSZyQ">
          <ref type="uppgift">2023/24:SoU15</ref>
          <ref type="ref_dok_id">HB01SoU15</ref>
          <ref type="ref_dok_typ">bet</ref>
          <ref type="ref_dok_rm">2023/24</ref>
          <ref type="ref_dok_bet">SoU15</ref>
          <ref type="ref_dok_titel">Folkhälsa</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction type="behandlas_i" xml:id="i-S285pa23bkVkPZbXSsZ2e8"/>
        <correspContext corresp="i-S285pa23bkVkPZbXSsZ2e8">
          <ref type="uppgift">2023/24:UbU10</ref>
          <ref type="ref_dok_id">HB01UbU10</ref>
          <ref type="ref_dok_typ">bet</ref>
          <ref type="ref_dok_rm">2023/24</ref>
          <ref type="ref_dok_bet">UbU10</ref>
          <ref type="ref_dok_titel">Grundläggande om utbildning</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction type="behandlas_i" xml:id="i-EueEzjqkY6vJc2YafCe5DK"/>
        <correspContext corresp="i-EueEzjqkY6vJc2YafCe5DK">
          <ref type="uppgift">2023/24:UbU11</ref>
          <ref type="ref_dok_id">HB01UbU11</ref>
          <ref type="ref_dok_typ">bet</ref>
          <ref type="ref_dok_rm">2023/24</ref>
          <ref type="ref_dok_bet">UbU11</ref>
          <ref type="ref_dok_titel">Lärare och elever</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction type="behandlas_i" xml:id="i-QkeCfGqhAXdM2Lc8gmcEj1"/>
        <correspContext corresp="i-QkeCfGqhAXdM2Lc8gmcEj1">
          <ref type="uppgift">2023/24:UbU12</ref>
          <ref type="ref_dok_id">HB01UbU12</ref>
          <ref type="ref_dok_typ">bet</ref>
          <ref type="ref_dok_rm">2023/24</ref>
          <ref type="ref_dok_bet">UbU12</ref>
          <ref type="ref_dok_titel">Gymnasieskolan</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction type="behandlas_i" xml:id="i-NJmMadCSh932HTNEHaCUbV"/>
        <correspContext corresp="i-NJmMadCSh932HTNEHaCUbV">
          <ref type="uppgift">2023/24:UbU14</ref>
          <ref type="ref_dok_id">HB01UbU14</ref>
          <ref type="ref_dok_typ">bet</ref>
          <ref type="ref_dok_rm">2023/24</ref>
          <ref type="ref_dok_bet">UbU14</ref>
          <ref type="ref_dok_titel">Högskolan</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction type="behandlas_i" xml:id="i-KZd1QJ3MXCdJAQrLaY1BKU"/>
        <correspContext corresp="i-KZd1QJ3MXCdJAQrLaY1BKU">
          <ref type="uppgift">2023/24:UbU16</ref>
          <ref type="ref_dok_id">HB01UbU16</ref>
          <ref type="ref_dok_typ">bet</ref>
          <ref type="ref_dok_rm">2023/24</ref>
          <ref type="ref_dok_bet">UbU16</ref>
          <ref type="ref_dok_titel">Att lättare få läsa i snabbare takt och på en högre nivå</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction type="behandlas_i" xml:id="i-HcaVKLQKWKYrvgPTWGc2mg"/>
        <correspContext corresp="i-HcaVKLQKWKYrvgPTWGc2mg">
          <ref type="uppgift">2023/24:UbU6</ref>
          <ref type="ref_dok_id">HB01UbU6</ref>
          <ref type="ref_dok_typ">bet</ref>
          <ref type="ref_dok_rm">2023/24</ref>
          <ref type="ref_dok_bet">UbU6</ref>
          <ref type="ref_dok_titel">Stärkt tillgång till läromedel</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction type="behandlas_i" xml:id="i-V4o4bM5aJ73KoEG11DsS2p"/>
        <correspContext corresp="i-V4o4bM5aJ73KoEG11DsS2p">
          <ref type="uppgift">2023/24:UbU8</ref>
          <ref type="ref_dok_id">HB01UbU8</ref>
          <ref type="ref_dok_typ">bet</ref>
          <ref type="ref_dok_rm">2023/24</ref>
          <ref type="ref_dok_bet">UbU8</ref>
          <ref type="ref_dok_titel">Förskolan</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction type="behandlas_i" xml:id="i-Vv8Y8Hag5Fj2AsnyUSZcCJ"/>
        <correspContext corresp="i-Vv8Y8Hag5Fj2AsnyUSZcCJ">
          <ref type="uppgift">2023/24:UbU9</ref>
          <ref type="ref_dok_id">HB01UbU9</ref>
          <ref type="ref_dok_typ">bet</ref>
          <ref type="ref_dok_rm">2023/24</ref>
          <ref type="ref_dok_bet">UbU9</ref>
          <ref type="ref_dok_titel">Övergripande skolfrågor</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
      </correspDesc>
      <textClass>
        <catRef scheme="#docType" target="#mot"/>
        <catRef scheme="#motionType" target="#parti"/>
        <catRef scheme="#motionType" target="#fristående"/>
      </textClass>
    </profileDesc>
  </teiHeader>
  <text>
    <body>
      <div type="motHeader">
        <div type="motTitle">Motion till riksdagen 2023/24:2482 av Muharrem Demirok m.fl. (C) En skola för livsresor</div>
        <div type="motSubmissionInfo"/>
      </div>
      <div type="motBody">
        <div type="motProposal" subtype="förslag">
          <head xml:id="i-Kp2QqB8Pzn8VnLjr4izeYM">
            Förslag till riksdagsbeslut
          </head>
          <list>
            <item sortKey="Yrkande 1" xml:id="i-5UK21RSzvbD6WpG15btMPw">
              Riksdagen ställer sig bakom det som anförs i motionen om att
              utreda möjligheten till införande av allmän förskola från två
              års ålder och tillkännager detta för regeringen.
            </item>
            <item sortKey="Yrkande 2" xml:id="i-wvLKMVaQUifKK1ov3ju34">
              Riksdagen ställer sig bakom det som anförs i motionen om att
              underlätta för barnskötare att vidareutbilda sig till förskollärare
              och tillkännager detta för regeringen.
            </item>
            <item sortKey="Yrkande 3" xml:id="i-LUtYGXVFqgB1tY62mWgH6u">
              Riksdagen ställer sig bakom det som anförs i motionen om att
              skärpa kraven på pedagogisk omsorg och tillkännager detta för
              regeringen.
            </item>
            <item sortKey="Yrkande 4" xml:id="i-E7GD4qaNESfxECYwZ1nkTo">
              Riksdagen ställer sig bakom det som anförs i motionen om att
              utreda möjligheterna till språkkrav för personal i förskola och
              pedagogisk omsorg och tillkännager detta för regeringen.
            </item>
            <item sortKey="Yrkande 5" xml:id="i-SEKcX2sXPQuzyN7pHuYNof">
              Riksdagen ställer sig bakom det som anförs i motionen om att
              en bred utredning av förskolans förutsättningar bör tillsättas
              för en hållbar och likvärdig förskola i hela landet och tillkännager
              detta för regeringen.
            </item>
            <item sortKey="Yrkande 6" xml:id="i-ApuPaqX4gAHFY8uykhxTLt">
              Riksdagen ställer sig bakom det som anförs i motionen om att
              språkscreening i förskoleklass ska leda till stödinsatser vid
              behov och tillkännager detta för regeringen.
            </item>
            <item sortKey="Yrkande 7" xml:id="i-TrHpqsxGZvP49JHYcm4zmc">
              Riksdagen ställer sig bakom det som anförs i motionen om att
              utreda hur elever med svag svenska ska kunna erbjudas intensivspråkundervisning
              och tillkännager detta för regeringen.
            </item>
            <item sortKey="Yrkande 8" xml:id="i-B4NGq3wzBoKWziUMKGVHFR">
              Riksdagen ställer sig bakom det som anförs i motionen om att
              reglera rätten till läromedel och tillkännager detta för regeringen.
            </item>
            <item sortKey="Yrkande 9" xml:id="i-VW8NX9HFr1vS5mw5zsm1Sj">
              Riksdagen ställer sig bakom det som anförs i motionen om behovet
              av att införa en central läromedelsgranskning och tillkännager
              detta för regeringen.
            </item>
            <item sortKey="Yrkande 10" xml:id="i-KTFPm5HFEnXLvQtTBKKQqy">
              Riksdagen ställer sig bakom det som anförs i motionen om att
              utreda en förändring av läsåret i grundskolan och tillkännager
              detta för regeringen.
            </item>
            <item sortKey="Yrkande 11" xml:id="i-GqwpA7bxizn22og1XUk9NC">
              Riksdagen ställer sig bakom det som anförs i motionen om att
              utreda en ny modell för skolpengen oavsett skolhuvudman med en
              fast grundpeng per skola och en rörlig elevpeng och tillkännager
              detta för regeringen.
            </item>
            <item sortKey="Yrkande 12" xml:id="i-VxAEW9qHJLXFzVYmyoa3rU">
              Riksdagen ställer sig bakom det som anförs i motionen om att
              se över möjligheten att minska antalet riktade statsbidrag inom
              skolväsendet och att införa ett sektorsbidrag och tillkännager
              detta för regeringen.
            </item>
            <item sortKey="Yrkande 13" xml:id="i-RpcZ4RonokuJbnYK8sQe4E">
              Riksdagen ställer sig bakom det som anförs i motionen om att
              utreda en gräns för antal skolbyten per läsår i grundskolan och
              tillkännager detta för regeringen.
            </item>
            <item sortKey="Yrkande 14" xml:id="i-HWDEEGt93x7UvvA9ZJ9guH">
              Riksdagen ställer sig bakom det som anförs i motionen om att
              tilläggsbeloppen bör utredas och tillkännager detta för regeringen.
            </item>
            <item sortKey="Yrkande 15" xml:id="i-XTEUTVzvu4Vn6svG3ss2qB">
              Riksdagen ställer sig bakom det som anförs i motionen om att
              alla elever i grund- och gymnasieskolan ska mötas av höga förväntningar
              och tillkännager detta för regeringen.
            </item>
            <item sortKey="Yrkande 16" xml:id="i-HZjeSKb6rV24BcnnLomcoR">
              Riksdagen ställer sig bakom det som anförs i motionen om att
              utreda hur betygsinflationen ska stävjas genom att införa exempelvis
              statistisk moderering eller annan likvärdig modell och tillkännager
              detta för regeringen.
            </item>
            <item sortKey="Yrkande 17" xml:id="i-NJLPPXsTyFsh1ezZj2xGVw">
              Riksdagen ställer sig bakom det som anförs i motionen om behovet
              av att införa kontinuerliga digitala kunskapsmätningar i skolan
              som stöd för bedömning av elevernas progression och tillkännager
              detta för regeringen.
            </item>
            <item sortKey="Yrkande 18" xml:id="i-SaEur7tm2idU3GCarVji4C">
              Riksdagen ställer sig bakom det som anförs i motionen om att
              införa sammanvägd bedömning för betygssteget E och tillkännager
              detta för regeringen.
            </item>
            <item sortKey="Yrkande 19" xml:id="i-B2EVjY8s4CTLwYjajTTNWg">
              Riksdagen ställer sig bakom det som anförs i motionen om att
              tillsätta en betygsutredning som tittar särskilt på betygssteget
              F, den hårda godkäntgränsen samt om betyg bör introduceras i årskurs
              6 eller först i högstadiet och tillkännager detta för regeringen.
            </item>
            <item sortKey="Yrkande 20" xml:id="i-RZL6opnur2UNNwwGeiHQPK">
              Riksdagen ställer sig bakom det som anförs i motionen om att
              utreda möjligheten att införa nationell statistik som visar relation
              mellan betyg i högstadiet och genomförd utbildning och etablering
              på arbetsmarknaden och tillkännager detta för regeringen.
            </item>
            <item sortKey="Yrkande 21" xml:id="i-SL7tjsUkh4FMcx7suA1gmM">
              Riksdagen ställer sig bakom det som anförs i motionen om att
              utreda möjligheten att permanenta försöksverksamheten med spetsutbildningar
              och att elever även ska kunna läsa en spetsutbildning på distans
              och tillkännager detta för regeringen.
            </item>
            <item sortKey="Yrkande 22" xml:id="i-9P9gPGguP2LFxUXLH1n5We">
              Riksdagen ställer sig bakom det som anförs i motionen om att
              rektor ska ha rätt att besluta om distansundervisning inom ramen
              för särskilt stöd och tillkännager detta för regeringen.
            </item>
            <item sortKey="Yrkande 23" xml:id="i-7nAsg1UKttvoCFyWmjRgqL">
              Riksdagen ställer sig bakom det som anförs i motionen om att
              regeringen ska ge Skolverket i uppdrag att kartlägga klasstorlekar
              och tillkännager detta för regeringen.
            </item>
            <item sortKey="Yrkande 24" xml:id="i-J7jsqLwCNzUehhv1uQ2rJk">
              Riksdagen ställer sig bakom det som anförs i motionen om att
              utreda möjligheten att införa ett nationellt frånvaroregister
              och tillkännager detta för regeringen.
            </item>
            <item sortKey="Yrkande 25" xml:id="i-KA2UhdgzNFnK1vi8dtA2Lr">
              Riksdagen ställer sig bakom det som anförs i motionen om att
              skapa utrymme för mer pulshöjande aktiviteter inom skolan och
              tillkännager detta för regeringen.
            </item>
            <item sortKey="Yrkande 26" xml:id="i-27tDGXKZferX3hgJ9maAaA">
              Riksdagen ställer sig bakom det som anförs i motionen om att
              utreda möjligheten att inrätta ett nationellt hälsovårdsprogram
              för barn och unga och tillkännager detta för regeringen.
            </item>
            <item sortKey="Yrkande 27" xml:id="i-7JwLdhQWcjoBfXSAADsAcZ">
              Riksdagen ställer sig bakom det som anförs i motionen om att
              skolan ska arbeta proaktivt med hälsofrämjande insatser för att
              motverka mobbning och minimera risker för psykisk ohälsa och tillkännager
              detta för regeringen.
            </item>
            <item sortKey="Yrkande 28" xml:id="i-L2244VEKW3uNWoBUKFcsF5">
              Riksdagen ställer sig bakom det som anförs i motionen om att
              gymnasieskolans introduktionsprogram ska bli mer yrkesinriktade
              och tillkännager detta för regeringen.
            </item>
            <item sortKey="Yrkande 29" xml:id="i-EmWeUooj2AoQ2wNHh2WtuD">
              Riksdagen ställer sig bakom det som anförs i motionen om behovet
              av att karriärvägledningen sker systematiskt genom hela utbildningsväsendet
              och tillkännager detta för regeringen.
            </item>
            <item sortKey="Yrkande 30" xml:id="i-L9w4KhVYWCKY7W6kSnyohi">
              Riksdagen ställer sig bakom det som anförs i motionen om att
              statusen på yrkes- och lärlingsprogrammen behöver höjas och tillkännager
              detta för regeringen.
            </item>
            <item sortKey="Yrkande 31" xml:id="i-8T21hHvcJi5sfAXsQdtLt2">
              Riksdagen ställer sig bakom det som anförs i motionen om att
              reformera yrkes- och lärlingsprogrammen så att förutsättningarna
              förbättras för att kunna bedriva yrkesutbildning också på mindre
              orter och i mindre branscher, över hela landet, och tillkännager
              detta för regeringen.
            </item>
            <item sortKey="Yrkande 32" xml:id="i-AHYgpy7dEFfDWjLy1NXriF">
              Riksdagen ställer sig bakom det som anförs i motionen om vikten
              av att branschernas inflytande över yrkesprogrammen ökar och tillkännager
              detta för regeringen.
            </item>
            <item sortKey="Yrkande 33" xml:id="i-7RmVoGvXKGUxefkLqxzdJs">
              Riksdagen ställer sig bakom det som anförs i motionen om att
              tillsynen av yrkesprogrammen bör skärpas och tillkännager detta
              för regeringen.
            </item>
            <item sortKey="Yrkande 34" xml:id="i-GRn7pSqhyQCn95x2aQijmu">
              Riksdagen ställer sig bakom det som anförs i motionen om att
              stärka folkhögskolans allmänna kurs långsiktigt, så att unga med
              ofullständiga betyg från grundskola och gymnasium får möjlighet
              att studera vidare, och tillkännager detta för regeringen.
            </item>
            <item sortKey="Yrkande 35" xml:id="i-SFnyp9bkRZRrV1SvTnxzQT">
              Riksdagen ställer sig bakom det som anförs i motionen om att
              införa ett obligatoriskt och gemensamt skolval cirka ett år innan
              skolstart inom grundskolan och tillkännager detta för regeringen.
            </item>
            <item sortKey="Yrkande 36" xml:id="i-WAJjr5NYmg1oYs1tk1LBPd">
              Riksdagen ställer sig bakom det som anförs i motionen om att
              slopa möjligheten att använda kö som urval vid val av skola och
              tillkännager detta för regeringen.
            </item>
            <item sortKey="Yrkande 37" xml:id="i-GoGg8strnL4jao9w1vZSa4">
              Riksdagen ställer sig bakom det som anförs i motionen om att
              offentlighetsprincipen ska införas för fristående förskolor och
              skolor, för att säkerställa öppenhet och insyn, och tillkännager
              detta för regeringen.
            </item>
            <item sortKey="Yrkande 38" xml:id="i-PbyBLfPJiPPAM638qWv46M">
              Riksdagen ställer sig bakom det som anförs i motionen om att
              konfessionella inslag i skolan enbart ska få tillåtas innan och
              efter skoldagen och ska vara avskilda från undervisningen i rum
              och tid och tillkännager detta för regeringen.
            </item>
            <item sortKey="Yrkande 39" xml:id="i-5Safzw7j3xCKXKWF9Kg6iy">
              Riksdagen ställer sig bakom det som anförs i motionen om att
              utreda möjligheten att Skolinspektionen tar över tillsynen av
              förskolan och tillkännager detta för regeringen.
            </item>
            <item sortKey="Yrkande 40" xml:id="i-FVfmfGrki4dUsPkSc4nzhj">
              Riksdagen ställer sig bakom det som anförs i motionen om att
              det vid kvalitetsbrister införs ett förbud mot vinstutdelning
              och andra sätt för överföring av kapital till ägarna och tillkännager
              detta för regeringen.
            </item>
            <item sortKey="Yrkande 41" xml:id="i-QpUD5T1UTKbvRB44TZBmWd">
              Riksdagen ställer sig bakom det som anförs i motionen om att
              införa sanktionsavgifter som komplement till vite som åtgärd för
              skolor som missköter sig och tillkännager detta för regeringen.
            </item>
            <item sortKey="Yrkande 42" xml:id="i-FRvvKYkuXXpAcGcQprwruc">
              Riksdagen ställer sig bakom det som anförs i motionen om att
              kraven vid tillståndsprocessen för fristående skolor bör anpassas
              efter driftsform och skolstorlek och tillkännager detta för regeringen.
            </item>
            <item sortKey="Yrkande 43" xml:id="i-31xvDv48DuJ4j8REzVTdNc">
              Riksdagen ställer sig bakom det som anförs i motionen om att
              skolhuvudmän som inte har erbjudit elever tillräckligt med undervisningstid
              ska kompensera eleverna skyndsamt för den undervisning eleverna
              har rätt till samt kunna åläggas sanktionsavgifter och tillkännager
              detta för regeringen.
            </item>
            <item sortKey="Yrkande 44" xml:id="i-PVi1EC7rT1TdNnpztGon2G">
              Riksdagen ställer sig bakom det som anförs i motionen om att
              införa skärpt kontroll av utländskt ägandeskap av skolor och att
              Skolinspektionen får rätt att neka tillstånd på säkerhetspolitiska
              grunder och tillkännager detta för regeringen.
            </item>
            <item sortKey="Yrkande 45" xml:id="i-R9YkevyTLrcu28qAKdc36Z">
              Riksdagen ställer sig bakom det som anförs i motionen om att
              möjliggöra för små skolor att använda fjärr- och distansundervisning
              och tillkännager detta för regeringen.
            </item>
            <item sortKey="Yrkande 46" xml:id="i-Qt6NwFUpiNqXYJ2c5T7otU">
              Riksdagen ställer sig bakom det som anförs i motionen om att
              möjliggöra för skolor att hyra lärare av annan huvudman eller
              skolenhet när det råder lärarbrist och tillkännager detta för
              regeringen.
            </item>
            <item sortKey="Yrkande 47" xml:id="i-8y2DR5WP3zjtBpSkzher4W">
              Riksdagen ställer sig bakom det som anförs i motionen om att
              en bred genomlysning av skollagen för att små skolor ska kunna
              utvecklas på bättre villkor bör utföras och tillkännager detta
              för regeringen.
            </item>
            <item sortKey="Yrkande 48" xml:id="i-Ju1pWAXAWBAng7av85SPXz">
              Riksdagen ställer sig bakom det som anförs i motionen om att
              utreda möjligheten att stärka finansiering av små skolor och tillkännager
              detta för regeringen.
            </item>
            <item sortKey="Yrkande 49" xml:id="i-TA4CmmMiD6QaiPDKADpwsv">
              Riksdagen ställer sig bakom det som anförs i motionen om att
              lärarnas och rektorernas administration ska minskas genom smarta
              digitala system och tillkännager detta för regeringen.
            </item>
            <item sortKey="Yrkande 50" xml:id="i-DjmvgQbF2u8cYLAsZzFYyj">
              Riksdagen ställer sig bakom det som anförs i motionen om att
              utreda ett offentligt mål för antal medarbetare per rektor inom
              förskola och skola och tillkännager detta för regeringen.
            </item>
            <item sortKey="Yrkande 51" xml:id="i-Mfj6TMoRPFv863YW34oynR">
              Riksdagen ställer sig bakom det som anförs i motionen om att
              alla huvudmän ska ha handlingsplaner mot hot och våld mot rektorer
              och lärare och tillkännager detta för regeringen.
            </item>
            <item sortKey="Yrkande 52" xml:id="i-Uro4KGJWdKNpDLLMxY7GBR">
              Riksdagen ställer sig bakom det som anförs i motionen om att
              sekretessbrytande bestämmelser bör införas mellan skola, socialtjänst
              och polis för att samhället ska ta ett samlat grepp kring elevers
              olika situationer och tillkännager detta för regeringen.
            </item>
            <item sortKey="Yrkande 53" xml:id="i-QUXxcT79gHaQVa5FNp5i8i">
              Riksdagen ställer sig bakom det som anförs i motionen om att
              en utredning som syftar till att förbättra lärarnas arbetssituation
              och förutsättningar bör tillsättas och tillkännager detta för
              regeringen.
            </item>
            <item sortKey="Yrkande 54" xml:id="i-WtT7623KkGpM8AG45DN8Sk">
              Riksdagen ställer sig bakom det som anförs i motionen om att
              det bör skapas fler utbildningsvägar in i läraryrket för att få
              fler behöriga lärare och tillkännager detta för regeringen.
            </item>
            <item sortKey="Yrkande 55" xml:id="i-3FMEwtjqY1y9g3gepoU3jq">
              Riksdagen ställer sig bakom det som anförs i motionen om att
              utreda hur särskilda karriärtjänster för lärare och rektorer i
              skolor med långvarigt låga resultat ska kunna införas och tillkännager
              detta för regeringen.
            </item>
            <item sortKey="Yrkande 56" xml:id="i-GmEfTVrsN1vP6xMNVR4KwS">
              Riksdagen ställer sig bakom det som anförs i motionen om att
              regeringen ska verka för att stärka rektors mandat och lärares
              möjlighet att utforma sin undervisning genom ökad tillit till
              professionen och tillkännager detta för regeringen.
            </item>
          </list>
        </div>
        <div type="motContent">
          <head type="h1" xml:id="i-9CsZVcVcPY1mRNqjjcN8pb">
            Motivering
          </head>
          <p xml:id="i-RGeBBpmFRU1jYF6ATKZDvJ">
            Centerpartiet vill se ett samhälle där ansvar belönas och där
            makt ska finnas så nära människor som möjligt. Ett samhälle där
            varje människa får möjlighet att skapa sin egen livsresa. Den
            livsresan börjar i förskola och skola.
          </p>
          <p xml:id="i-SBDk2dcvjnTedpjGYcKtNB">
            Syftet med detta program är att bidra till en förskola och skola
            som möjliggör livsresor. Att varje enskild individs frihet att
            välja sin väg och varje barns rätt att få stöd och stöttning för
            att nå sin fulla potential sätts i första rummet. I dagsläget
            befinner sig svensk skola inte där. Därför måste skolans kärnuppdrag
            och kraften i varje elev stärkas.
          </p>
          <p xml:id="i-7UEeKpf5TELvPvGyCEzsLP">
            Grunden för livsresor byggs genom kunskap, bildning, förmågor
            och rättigheter. Den kunskap och de förmågor som förmedlas i skolan
            är helt avgörande – såväl för individens livsresa som för samhället
            i stort och Sveriges konkurrenskraft. Därför vill vi stärka skolans
            kunskapsuppdrag och säkra att alla barn och elever når sin fulla
            potential. Det möjliggörs genom dialog mellan hem och skola och
            föräldrars engagemang, genom höga förväntningar som kombineras
            med stort förtroende, stöttning och stöd. Friheten att välja och
            påverka sin egen väg i livet är viktig även i skolan. Därför vill
            Centerpartiet stärka valfriheten genom att säkra att alla väljer
            skola på lika villkor. Alla barn ska få önska skola och alla barn
            ska ha möjlighet att välja alla skolor.
          </p>
          <p xml:id="i-Un8G1S3U48VH13WZNWfMZD">
            Friheten kommer från möjligheten att klara sig i samhället. Varje
            barn som inte lär sig de mest grundläggande förmågorna har också
            förlorat en del av sin frihet. Därför måste undervisningen i de
            grundläggande förmågorna – läsa, skriva och räkna – stärkas i
            svensk skola. Samtidigt måste elever få med sig de kunskaper och
            förmågor som ett modernt, öppet och digitalt samhälle förutsätter.
            Friheten måste också öka för för­skolans och skolans professioner.
            Lärare måste ha frihet att styra i klassrummet och rektorer frihet
            att styra sin organisation. Lärarnas undervisning i klassrummet
            ska inte styras av utbildningspolitikernas pekpinnar – vare sig
            från kommunen eller från ministrar i Stockholm. Förtroendet för
            professionen måste återskapas. Dessutom behöver vi fler vägar
            för att kunna gå från obehörig till behörig lärare, utan att tumma
            på vare sig utbildning eller kvalitet. Lärare måste också få rätt
            förutsättningar för att kunna arbeta för att fler elever ska klara
            skolan.
          </p>
          <p xml:id="i-4cKJ9kDyRiebAkiVYetiZ9">
            När kommunen stänger en skola måste friheten att etablera en
            egen skola finnas. Rätten att skapa alternativ och nya möjligheter
            måste finnas kvar. Med den rätten kommer också ansvar. Det ansvaret
            gäller elevers möjlighet och rätt till utbildning. Vi måste kombinera
            valfrihet med rimlighet. Att ta ansvar ska också belönas. Det
            gäller både för lärare och rektorer, men också i fördelningen
            av resurser. För Centerpartiet är det självklart att huvudmän
            som tar ansvar för att det finns skolor i hela landet, att eleverna
            som har det svårast får extra stöd eller att det är behöriga lärare
            som anställs, ska ha mer betalt. Den som tar ansvar ska belönas.
          </p>
          <p xml:id="i-Dx8WgHfHk36mZgg3eLn24m">
            Vi har ett gemensamt ansvar som samhälle för att eleverna mår
            bra i skolan. Skolan måste vara en trygg plats för alla. Det skapar
            vi genom att säkra att det finns någon vuxen för eleverna att
            prata med när det behövs, att alla behandlas lika och genom att
            säkra att kränkningar inte har någon plats i skolan. Vi har också
            ett ansvar för att alla elever bemöts utifrån sina förutsättningar
            och för att stärka barns självkänsla och självförtroende i skolan.
            Det arbetet måste inkludera alla barn. Vi kan inte se på när elev
            efter elev inte klarar av skolan på grund av de mår dåligt. Elever
            är olika. Den elev som har ett fysiskt funktionshinder eller en
            neuropsykiatrisk funktionsnedsättning, är särbegåvad eller har
            andra funktionsnedsättningar måste få ett stöd och bemötande utifrån
            sina egna förutsättningar. Det betyder inte att vi ska ha lägre
            förväntningar, utan att vi ska ha höga förväntningar – på alla
            elever. Skolan har ett ansvar för att utmana eleverna och stimulera
            deras lärande. Det gäller även högpresterande elever. Varje elev
            ska kunna nå sin fulla potential oavsett vilken skola de går på.
          </p>
          <p xml:id="i-5wKoRmanz4DcCfxeqE2cpb">
            Vi har ett gemensamt ansvar för att tillsammans stärka svensk
            skola. För Center­partiet är det tydligt att svensk skola i grunden
            är väldigt bra, men att systemet måste utvecklas. Sveriges elever
            ligger i topp i internationella mätningar. Men idag misslyckas
            vi med att utjämna skillnader mellan elever och att ge elever
            tillräckligt med stöd som är i behov av det. Det gäller inte minst
            de elever som kommer från resurssvaga hem eller som inte har svenska
            som modersmål.
          </p>
          <p xml:id="i-7XuZDozqPeB9hzqVwz3mL7">
            Med liberala och decentralistiska reformer, som utgår ifrån lokala
            förutsättningar, kan vi skapa en skola för livsresor för alla
            barn. En förskola och skola där barn och elever både får de kunskaper
            de behöver och en vardag som de mår bra i. Oavsett eventuella
            funktionsnedsättningar, socioekonomisk bakgrund, kön eller ursprung.
            Det är så vi bygger Sverige starkt som kunskapsnation. Det är
            så vi möjliggör livsresor. Det är så svensk förskola och skola
            ser ut när Centerpartiet får bestämma.
          </p>
          <head type="h1" xml:id="i-Y6rvmVTjxUqNYmigqcTuxv">
            1 En bra start med fokus på språket
          </head>
          <p xml:id="i-EKQxjeq7eoZStKU3BGncXU">
            Grunden för det livslånga lärandet läggs i förskola och skola.
            Förmågan att läsa, skriva och tala svenska är nyckeln till kunskap
            och till det svenska samhället. Det skapar förutsättningar för
            det livslånga lärandet och livsresor. Men många – alltför många
            – startar sin livsresa med hinder som restes redan innan de kom
            till världen, och ett barns första år har stor påverkan på hur
            resten av livet blir. Barn som växer upp i studievana hem med
            gott om stöd och ekonomiska resurser har i snitt större ordförråd,
            får bättre betyg och tjänar mer pengar i vuxen ålder. För barn
            som växer upp med svårare förutsättningar hemma blir livet i många
            fall tuffare längre fram, med i snitt sämre skolresultat, lägre
            livsinkomster, högre arbetslöshet och i flera fall sociala problem.
          </p>
          <p xml:id="i-Ex5A3UvUUy5dRoBHeYbUCG">
            Men det måste inte vara så. Studie efter studie visar nämligen
            att en bra förskola gynnar barn genom hela livet och att barn
            med sämre förutsättningar gynnas mest av alla. Skolan är samhällets
            viktigaste motor för livsresor och den effekten börjar redan när
            barnen är små. Därför är det så viktigt för oss att höja kvaliteten
            i förskolan, bland annat genom att satsa mer på pedagogerna.
          </p>
          <p xml:id="i-WmoY6AgXaJwHUAc9c36Qvc">
            Det räcker dock inte att förbättra förskolan om många barn inte
            ens går där. Hösten 2022 var 86 procent av samtliga barn mellan
            ett och fem år inskrivna i förskola. Lägst andel inskrivna barn
            finns i storstädernas socioekonomiskt utsatta förorter, högst
            andel finns i mindre städer och tätorter. Det är tre gånger vanligare
            att barn till utrikes födda föräldrar inte är inskrivna än barn
            till svenskfödda, och detsamma gäller familjer med låg ekonomisk
            standard. Störst skillnad finns bland tvååringarna. De barn som
            är mest betjänta av förskolan är alltså de som inte alltid får
            den chansen. Därför är det bra att kommunerna nu ska arbeta uppsökande
            så att fler familjer får information och kunskap om förskolan.
          </p>
          <p xml:id="i-YS4ammPh2Xhqvz8zsEt6Kw">
            Att bemästra det svenska språket är avgörande för att varje barn
            ska få en god chans att göra en livsresa – både för att kunna
            ta till sig undervisningen i alla ämnen och för att kunna få ett
            bra jobb, bygga relationer och, för dem som är födda i andra länder
            eller växer upp i segregerade områden, integreras i resten av
            det svenska samhället. Tillsynen och kraven, särskilt på pedagogisk
            omsorg, måste skärpas för att säkra seriösa aktörer som vill bidra
            till barns utveckling och förbereda inför skolgång.
          </p>
          <p xml:id="i-P7QYs12dyySrRnhnsFnKi6">
            Vårt mål är att alla barn ska bli bra på att läsa, skriva och
            tala svenska och att det ska ske så tidigt som möjligt. För att
            lyckas med det, krävs särskilda satsningar på barn som inte alltid
            talar svenska hemma eller kommer från resurssvaga hem. Internationella
            jämförelser visar att svensk skola ligger i topp i Europa, men
            samtidigt presterar tvåspråkiga barn avsevärt sämre än barn som
            pratar svenska hemma. Betydelsen av språk i hemmet har ökat. Eftersom
            Sverige har en större andel barn med utländsk bakgrund än de flesta
            andra länder ställer det särskilda krav på oss att möta elevers
            olika språkutvecklingsbehov. Barn som inte talar svenska hemma,
            oavsett om de är födda i Sverige eller ej, måste få bättre stöd
            snabbare än idag. Med en lagstadgad rätt till läromedel ska varje
            lärare ha tillgång till de läromedel hen behöver, vilket inte
            är fallet för nästan var femte lärare idag.
          </p>
          <head type="h2" xml:id="i-Cu52gHAc5Zb5SLeNsW86rN">
            1.1 Ge fler barn rätt till förskola
          </head>
          <p xml:id="i-KnByze8GFj17JkR2owBv7x">
            För att utjämna livschanser och ge fler barn en bra start behöver
            vi en förskola av hög kvalitet. Idag varierar rätten till förskola
            beroende på om föräldrarna arbetar eller inte. Exempelvis har
            barn till sjukskrivna föräldrar eller föräldrar som lever på försörjnings­stöd
            inte rätt till förskola lika många timmar som barn vars föräldrar
            arbetar. Idag gäller den allmänna förskolan från tre år. Vi vill
            att den allmänna förskolan ska utvidgas, i den takt det går, till
            att också omfatta tvååringar. Att öppna dörren och erbjuda en
            plats tidigt är viktigt såväl ur en jämställdhetssynpunkt som
            för integrationen. Det innebär att barn ska få rätt till 15 timmars
            avgiftsfri förskola i veckan, från höstterminen det år som de
            fyller två.
          </p>
          <head type="h2" xml:id="i-9v1uxpKZqM1923DqVUCVUr">
            1.2 Ett kvalitetslyft för pedagoger i förskola
          </head>
          <p xml:id="i-SRHkXgcSQmc8ujh7iwgdXf">
            Det tidiga lärandet i förskolan lägger grunden för skolgången.
            Fler förskollärare behöver utbildas och det måste bli lättare
            för barnskötare att vidareutbilda sig till förskollärare medan
            de jobbar i förskolan. Barnskötare är den största yrkesgruppen
            i förskolan. För att stärka barnskötarrollen ytterligare vill
            vi se ett barnskötarlyft och en standardisering av grundutbildning
            för barnskötare. Vi vill också se en utbildningsgaranti för förskol­lärare,
            så att varje förskola kan ge personalen möjlighet och rätt att
            vidareutbilda sig, utvecklas och växa på jobbet. Vi vill också
            förändra examensmålen för den som utbildar sig till förskollärare,
            så att det klart och tydligt ingår att ha fördjupad kunskap om
            barns andraspråksutveckling.
          </p>
          <head type="h2" xml:id="i-TBh7bGxwxUZQLxS7zcjSTx">
            1.3 Skärpta krav på pedagogisk omsorg
          </head>
          <p xml:id="i-FeaGXTE2MgrkTHtPabwZr6">
            Pedagogisk omsorg är en omsorg som sker i småskalighet och i
            normalfallet i ett privat hem. Det är alltså inte en verksamhet
            som liknar förskolans struktur med större barn­grupper med fler
            personal i varje barngrupp. Regelverket behöver ändras så att
            man inte ska kunna kringgå regelverket för förskola genom att
            kalla förskola för pedagogisk omsorg.
          </p>
          <head type="h2" xml:id="i-DfAos7rkKBX2ww1MSEA5sK">
            1.4 Språkkrav i förskola och pedagogisk omsorg
          </head>
          <p xml:id="i-ETgo6CSvpCUFkhKruyjRHA">
            Det är centralt för barnens språkutveckling att de vuxna som
            möter dem, och också får betalt för att bedriva en pedagogisk
            verksamhet, har tillräckligt med språkkunskaper i svenska. För
            att få bedriva pedagogisk omsorg och förskola måste man ha goda
            språk­kunskaper i svenska. Vi vill att det ställs tydliga språkkrav
            i svenska på personal i både förskola och pedagogisk omsorg.
          </p>
          <head type="h2" xml:id="i-3KK2cnAY6xJCEDwMuMeMDh">
            1.5 Utred förskolans förutsättningar
          </head>
          <p xml:id="i-XZVx4DXkWPpYH5VV65eLEC">
            Förskolan lägger grunden för skolgången och är en viktig del
            i utbildningsväsendet idag. En av utmaningarna för att säkra den
            pedagogiska verksamheten är barngrupp­ernas storlek. Det är tydligt
            att antalet medarbetare i barngruppen samt barngruppens storlek
            påverkar kvalitén i förskolan. Likaså är ledarskapet och rektorns
            roll avgörande för förskolans kvalitet. Vi vill att regeringen
            tillsätter en utredning om förskolan, med uppdrag att göra en
            grundläggande genomgång av faktiska förutsättningar för en hållbar
            och likvärdig förskola, utifrån skollag och läroplan. Utredningen
            behöver titta på bland annat barngruppers storlek, personaltäthet,
            resurstilldelning, barn i behov av särskilt stöd samt förutsättningar
            för flerspråkiga barns lärande.
          </p>
          <head type="h2" xml:id="i-Y947pYu7WYfQ8jn1dMEHcr">
            1.6 Språkscreening i förskoleklass måste leda till insatser
          </head>
          <p xml:id="i-EvcovmEakec2sjkkjvMc66">
            Vi vill säkra att alla elever får de bästa förutsättningar skolan
            kan ge för deras kunskaps­resa. Genom bra rutiner och samverkan
            mellan förskola och skola får barn en trygg och bra övergång till
            skolan. För elever som kommer från resurssvaga hem eller som har
            ett annat modersmål är det särskilt viktigt att fånga upp om det
            behövs stöd för läsför­ståelse, som är nyckeln till så mycket
            i skolan. Inom ramen för läsa-skriva-räkna-garantin är det obligatoriskt
            att kartlägga elevers kunskaper i förskoleklass. Resultaten i
            Pirls visar att kartläggningen inte leder till tillräckliga insatser.
          </p>
          <head type="h2" xml:id="i-8sDyG3vd5E6DkbtsqPR8H1">
            1.7 Intensivundervisning i svenska för elever med svaga språkkunskaper
          </head>
          <p xml:id="i-4vGg1y2JAPWoQz7VzXYKwo">
            Kunskaper i svenska är grundläggande för en god skolgång. Att
            behärska svenska språket gör att det även är enklare för eleven
            att ta till sig kunskaper i andra ämnen. Därför behöver elever
            erbjudas stöd i det språkliga lärandet. För nyanlända elever finns
            förberedelseklass och anpassad eller prioriterad timplan, men
            för elever födda i Sverige med svag svenska finns inte lika kraftfulla
            åtgärder. Centerpartiet vill att skolan ska fånga upp varje elev
            som behöver stöd i svenska och kunna erbjuda intensiv svensk­undervisning,
            även för icke-nyanlända elever, från och med förskoleklass. Genom
            att erbjuda intensivundervisning i svenska redan från förskoleklass
            skapas bättre förut­sättningar för en bra skolgång som också lägger
            grunden för det livslånga lärandet. Intensivundervisningen ska
            kunna följas upp efter årskurs 2. Om inte språket har stärkts
            tillräckligt ska skolorna prioritera intensivundervisning i svenska
            genom att eleven får en prioriterad timplan.
          </p>
          <head type="h2" xml:id="i-UAcJE63HpiLH8SDWUCPnNY">
            1.8 Garantera elevers rätt till läromedel
          </head>
          <p xml:id="i-DFDdkphwFs7vvTdamV8J2P">
            Beslut om vilka läromedel som ska användas i skolan måste vara
            upp till professionen. Läromedel kan vara en tryckt lärobok eller
            läromedel som är helt digitala, men det vanligaste är att lärarna
            använder sig av läromedel som är en kombination av tryckt bok
            och digitala komponenter. Läromedelsutredningen pekade särskilt
            på betydelsen av läromedel för en likvärdig skola. Välstrukturerade
            och kvalitetssäkrade läromedel underlättar också lärarens arbete
            och ger mer tid över till den pedagogiska verksam­heten. Därför
            vill vi reglera rätten till läromedel. Eleverna ska utan kostnad
            ha tillgång till de läromedel och andra lärverktyg, inklusive
            böcker och läroböcker, som behövs för en god kunskapsutveckling.
          </p>
          <head type="h2" xml:id="i-N4xVfadoDPbDByQcd8PR1T">
            1.9 Inför en central läromedelsgranskning
          </head>
          <p xml:id="i-Q6L9uwsS6Bsmf4t5EMHrau">
            Att införa en centralt samordnad granskning av läromedel skulle
            vara till stort stöd för lärare. Med ett tydligt tillsynsuppdrag
            kan Skolverket säkra kvalitet och se till att läromedel speglar
            läroplanen. Att läromedel baseras på aktuell forskning är centralt
            och de ska spegla den kunskap som finns kring hur eleverna lär
            sig på bästa sätt.
          </p>
          <head type="h2" xml:id="i-BzG19m7dSfc5L8LfU6jRuP">
            1.10 Förändra läsåret i grundskolan
          </head>
          <p xml:id="i-VzVYLpPnMgm2hKUdGU6y2G">
            En förutsättning för en likvärdig skola är att alla elever ges
            tillräcklig tid för lärande. Sverige har minst antal skoldagar
            i Norden och längst sommarlov, ungefär tre veckor längre än exempelvis
            Danmark. Studier visar att det långa sommarlovet gör att eleverna
            tappar i kunskaper, särskilt läsförförmåga. Det drabbar särskilt
            de elever som kämpar för att nå kunskapsmålen och i synnerhet
            elever med bristande språkkunskaper. Det är dags att se över läsåret
            med hänsyn till elevernas möjlighet att nå kunskapsmålen. De långa
            sommarloven bygger mer på tradition än forskning om elevers lärande.
            I syfte att ge alla elever bättre möjligheter att tillgodogöra
            sig kunskaper och färdigheter och utvecklas maximalt bör ett långsiktigt
            arbete inledas för att förändra läsåret i grund­skolan. Detta
            bör ske stegvis med hänsyn till lärarbristen. Vi vill därför ge
            Skolverket i uppdrag att kartlägga hur läsåret i grundskolan kan
            förändras.
          </p>
          <head type="h1" xml:id="i-G5N8FV71aHxjNWEbDpmrL2">
            2 Ett tydligt resursfördelningssystem
          </head>
          <p xml:id="i-UnqyXBQjRY16nb2oBX7nEc">
            För att skapa likvärdiga förutsättningar för alla elever att
            nå kunskapsmålen behövs ett tydligt och rättvist skolpengssystem.
            En skolpeng som lägger grunden för att alla barn ska få utbildning
            av hög kvalitet, möjlighet att utvecklas och få stöd efter behov
            – oavsett var i landet eleven bor. En av skolans viktigaste uppgifter,
            som ska genomsyra all verksamhet, är att väga upp skillnader i
            elevers behov och förutsättningar så att alla kan tillgodogöra
            sig utbildningen. Detta så kallade kompensatoriska uppdrag måste
            stärkas på många olika sätt. När resurserna inte går dit de behövs
            som mest. När de bästa lärarna inte arbetar där de behövs som
            mest. När elever med störst behov inte får störst stöd. Då är
            det de utsatta skolorna som drabbas hårdast. En grundförutsättning
            är att fördela resurser efter elevernas behov och huvudmännens
            ansvar. Begrepp som skolpeng, statsbidrag och tilläggsbelopp kan
            verka oviktiga i all sin byråkratiska snårighet, men att resurser
            fördelas rätt är avgörande för en skola som möjliggör livsresor.
          </p>
          <p xml:id="i-VNz3wcwrnxqPMTHTZzqc8m">
            Här finns mycket att göra. Såväl kommunala som fristående skolor
            känner sig förfördelade av dagens system. Otydliga regler leder
            till svåra planeringsförutsättningar och tvister i domstol. Och
            det är i slutändan eleverna och lärarna som drabbas. Därför vill
            vi reformera flera delar av resursfördelningssystemet.
          </p>
          <p xml:id="i-9YiscQwWjRLgdvxvpvG2bt">
            Det nuvarande regelverket för skolpeng innebär lite förenklat
            att hemkommunen lämnar bidrag till huvudmannen för varje elev
            vid skolenheten. Bidraget ges för under­visning, lärverktyg, skolmåltider,
            elevhälsa, lokaler, administration och mervärdesskatt. Det ska
            bestämmas efter samma grunder som hemkommunen tillämpar för att
            fördela resurser till den egna skolan. Det är i grunden bra att
            skolpengen sätts utifrån lokala förutsättningar och behov, men
            skillnaderna mellan kommunerna är idag alltför stora för att skapa
            likvärdiga förutsättningar för elever i hela landet.
          </p>
          <p xml:id="i-H8ZnWSNZuhvSd6A4ScF1CF">
            Men som bland annat Riksrevisionens granskning från år 2022 har
            visat motverkar dagens ersättningssystem för fristående huvudmän
            en likvärdig skola. Därför vill vi reformera ersättningssystemet
            i linje med Riksrevisionens rekommendation så att, i korthet,
            den huvudman som tar mest ansvar får störst ersättning och systemet
            bättre anpassas till elevernas förutsättningar och behov. Idag
            är det också för dyrt och svårt att planera verksamheten när en
            elev byter skola, och därför vill vi att bara att ett skolbyte
            per läsår ska vara tillåtet om det inte finns särskilda skäl.
          </p>
          <p xml:id="i-TPdTDrahgMYDvu1vgFSS4m">
            Den flora av riktade statsbidrag som finns inom skolområdet är
            också ett problem. Mindre skolhuvudmän söker statsbidrag i lägre
            utsträckning och riktade statsbidrag understödjer kortsiktiga
            satsningar istället för långsiktiga lösningar. För att säkerställa
            en likvärdig skola i hela landet bör de riktade statsbidragen
            tas bort till förmån för ett generellt öronmärkt bidrag för skolan
            där resurser fördelas efter behov. Generella resurssatsningar
            i allmänhet ger bättre utväxling än resurser som är knutna till
            specifika, centralt bestämda, ändamål.
          </p>
          <p xml:id="i-VBsBxFsBTrMYQmtcwmdozi">
            De tilläggsbelopp som betalas för elever i behov av särskilt
            stöd fungerar, till sist, inte heller tillräckligt väl. Hanteringen
            av tilläggsbelopp har varit otydlig under flera år. Kommunerna
            gör sitt yttersta för att försöka navigera i otydliga lagrum.
            Även för resursskolorna skapar detta svåra förutsättningar. Systemet
            är otydligt och oförutsägbart vilket drabbar elever och deras
            familjer och måste ses över.
          </p>
          <head type="h2" xml:id="i-BaVF9v8o7K6YoAJjiuTdYo">
            2.1 En ny skolpengsmodell för finansiering oavsett huvudman
          </head>
          <p xml:id="i-CHndB1Yx2BTsLDM5KrHriJ">
            Finansieringen behöver bli stabilare och bättre kompensera för
            de insatser som skolorna gör och måste göra. Skolorna behöver
            få bättre förutsättningar att ge elever det stöd de behöver. Genomslaget
            på den enskilda skolans budget av att elever byter skola behöver
            minska. Skolor som är små, skolor som tar ansvar för elever med
            svårare förutsättningar och skolor som i högre grad anställer
            behöriga lärare ska få mer resurser än andra. Viktiga ingångsvärden
            är ökad transparens, förutsägbarhet och likvärdighet. Varje skola
            oavsett huvudman bör få en garanterad grundplåt per skola, oberoende
            av var man bor och vilka kommunens förutsättningar är. En ny modell
            bör bestå av följande komponenter:
          </p>
          <list style="ul">
            <item xml:id="i-5QzhAfyTPyLGWqmW4k9kww">
              En betydande andel av statens bidrag till skolan fördelas som
              en grundpeng per skola oavsett huvudman. En stabil grundplatta
              skulle skapa bättre förutsättningar för särskilt små huvudmän
              och utjämna skillnader mellan skolornas förutsättningar. Utöver
              det kvarstår som tidigare en större rörlig elevpeng som bland
              annat bör differentieras utifrån faktorer som socioekonomi och
              gleshet.
            </item>
            <item xml:id="i-UGkHwEEf6UmECgcX7w6rMz">
              Övriga statliga bidrag fördelas i ett sektorsbidrag till skolan.
              Det skulle ge en mer likvärdig finansiering än dagens många riktade
              statsbidrag som gynnar stora huvudmän.
            </item>
            <item xml:id="i-PA5JqW6nktw8mVcGnrrNpL">
              Elevpengen baseras på de faktiska kostnaderna i föregående års
              kommunala bokslut, istället för att som idag beräknas på de förväntade
              kostnaderna i innevarande års budget. Det skulle innebära förenklad
              administration och färre rättstvister.
            </item>
            <item xml:id="i-ByryMVuS3tu8da59tqXHv2">
              Kommuner får betalt för ansvaret som hemkommun, då de utöver
              att vara huvudman för sina skolor har ett grundläggande planerings-
              och finansieringsansvar för utbildningen. Max ett skolbyte per
              läsår
            </item>
          </list>
          <p xml:id="i-2KWsRRaURqEvry6YRWE45c">
            Om en elev byter skola medför det direkt ekonomiska konsekvenser,
            då elevpengen följer med eleven till den nya skolan. Det gör det
            svårt för skolorna att planera eftersom resurserna kan förändras
            hastigt. Det behöver därför vara viss tröghet i systemet i den
            nya resursfördelningsmodellen. Ett barn som av olika skäl har
            behov av att byta skola på grund av en icke-fungerande skolsituation
            ska fortsatt ha möjlighet att göra det under pågående läsår. Det
            är dock avgörande att det är barnets behov som är styrande för
            skolbytet; ett skolbyte mitt i läsåret kan påverka elevens kunskapsinhämtning.
            Många skolbyten kan också påverka gruppen och gruppdynamiken negativt.
            Det ska inte vara möjligt för en vårdnadshavare att använda skolbyte
            som ett verktyg för att undkomma samhällets skydd, exempelvis
            när en skola gjort en orosanmälan. Vi ser därför ett behov av
            att reglera antal skolbyten.
          </p>
          <head type="h2" xml:id="i-NKvatorop6j5t4scZA5aJm">
            2.3 Utred tilläggsbeloppen
          </head>
          <p xml:id="i-8bdxGwVUp2ELPJ8VHUtxPy">
            Det finns ett stort behov av att säkerställa en långsiktig finansiering
            för resursskolor och elever i behov av extraordinära stödåtgärder.
            Det handlar inte bara om likvärdiga förut­sättningar utan också
            om att ge de elever som är i behov av särskilt stöd och behov
            av att gå i en resursskola en reell möjlighet att lyckas. Ryckigheten
            och den enorma administration som följer med ansökan om tilläggsbelopp
            behöver åtgärdas så att speciallärares tid i stället kan gå till
            eleverna. Tilläggsbeloppen behöver utredas skyndsamt för att garantera
            stöd för elever under en längre tidsperiod, samt för att möta
            behovet av förutsägbarhet och transparens.
          </p>
          <head type="h2" xml:id="i-AuEr7NwXXEZRqJko6KE2BA">
            2.4 En långsiktig finansiering för att stärka Sverige som kunskapsnation
          </head>
          <p xml:id="i-MH3bJNt9ERxdEPXMJQtcww">
            Sverige har en akut kompetensbrist inom ett stort antal branscher.
            För att kunna matcha arbetsmarknadens efterfrågan på arbetskraft
            och bygga samhället starkt behöver vi prioritera kvalitet från
            förskola till högre utbildning. Ungdomar på små orter på svenska
            landsbygden måste vara helt säkra på att skolan och vidareutbildning
            är deras stora chans att göra en livsresa och bli stolta experter
            inom sitt yrke, vare sig det är ett praktiskt eller teoretiskt
            yrke. Ungdomar i förorter till våra städer måste på samma sätt
            vara säkra på att vägen till framgång går genom en stark och trygg
            skola med arbetsro. Vår plan är att steg för steg återerövra Sverige
            som kunskapsnation, både på bredden och på toppen. Då krävs långsiktig
            finansiering för de utbildningar och vägar som leder till vidare
            studier och direkt i arbete som komvux, LIA, yrkesvux och folkhögskolan.
          </p>
          <head type="h1" xml:id="i-71baS1KJHa6gxwnE5mmEpS">
            3 Höga förväntningar och betyg att lita på
          </head>
          <p xml:id="i-7LjXa4fyCxmzFVR3mvPvmi">
            Skolan lägger grunden för framtiden, för varje enskilt barn och
            för oss som samhälle. Alla elever som lämnar grundskolan ska kunna
            läsa och skriva och ha grundläggande kunskaper i matematik. Att
            säkra att alla elever klarar skolan är helt avgörande för att
            var och en ska få möjlighet att bidra och frihet att forma sin
            egen framtid. En bra skola jämnar ut de orättvisor som arv och
            miljö skapat och ger alla en chans att lära sig, ut­vecklas och
            visa arbetsgivare och högskolor att de kan det de säger sig kunna.
            Varje människa ska bedömas på sina meriter, oavsett familjebakgrund,
            klasstillhörighet, kön och annat ovidkommande.
          </p>
          <p xml:id="i-3TSy2U77njDVDGdF8DK5ov">
            För att alla ska kunna göra en livsresa på sina egna meriter
            måste betygssystemet fungera. Men så ser det inte ut idag. Fuskbetyg,
            undermålig undervisning och oseriösa aktörer har tillsammans skapat
            en situation som hotar skolans trovärdighet och förmåga att ge
            varje barn en rättvis chans i livet.
          </p>
          <p xml:id="i-UpnQfU6sfWc5mtv1qrsicw">
            Skolverket har konstaterat åtskilliga gånger att betygen skiljer
            sig avsevärt mellan och även inom skolor. Riksrevisionens granskning
            år 2022 visar på stora avvikelser mellan elevers betyg och deras
            resultat på nationella prov och problemen är ännu större i ämnen
            utan nationella prov. Betygen speglar inte elevernas kunskaper
            och färdigheter så som betygen är tänkta att göra. Detta måste
            få ett slut. Det handlar om rättvisa och det handlar om att skapa
            möjligheter för alla. Att de nationella proven ska digitaliseras
            och rättas centralt, är ett viktigt steg för att säkerställa tillförlitligheten.
            Det arbetet behöver skyndas på. Det är även centralt för Sverige
            som kunskapsnation att betyg går att lita på som urvalsinstrument
            så att de mest lämpade eleverna kommer in på rätt utbildningar.
          </p>
          <p xml:id="i-9RyUBRT3JyHH1o5AsYquGJ">
            Betygssystemet måste inte bara bli mer rättvist och rättssäkert.
            Det behöver också bli enklare för lärare att tillämpa och lättare
            för elever och vårdnadshavare att förstå vad som krävs för ett
            betyg. Dagens betygssystem bygger på att läraren ska göra en sam­manvägd
            bedömning och sätta det betyg som motsvarar elevens kunskaper
            i ämnet. Betyget E (godkänt) omfattas dock inte av den nya principen
            om en sammanvägd bedömning av elevernas kunskaper i förhållande
            till betygskriterierna. Det kan därför vara svårare att få godkända
            betyg än tidigare. För elever som har kognitiva svårigheter är
            det extra svårt att uppnå allt som krävs för ett godkänt betyg.
            Det finns också studier som visar att betyg i alltför tidiga åldrar
            påverkar eleverna negativt, oavsett om eleven ligger långt fram
            eller har svårt att nå målen. Att betyg ges i årskurs 6 har visat
            sig ha negativa effekter, samtidigt som det kan vara uppskattat
            av en del skolor och elever. Och tar tid från lärarna. Oavsett
            årskurs måste elever som riskerar att inte nå kunskaps­målen få
            rätt stöd så tidigt som möjligt. Krav och förväntningar på eleverna
            ska inte sänkas, men det måste öppnas upp fler möjligheter för
            barnen att ta sig vidare i livet. Varje individs livsresa ser
            olika ut och går i olika takt; det ska aldrig vara försent att
            komma på rätt bana.
          </p>
          <p xml:id="i-Cf1wKWQsj1f5wEtUsrHy3J">
            En bra skola kännetecknas också av höga förväntningar. Forskningen
            visar entydigt att höga förväntningar är avgörande för elevernas
            kunskapsresultat, oavsett bakgrund, kön eller funktionsnedsättning.
            För barn som växer upp i studievana hem i områden där de flesta
            pluggar vidare efter gymnasiet kanske det är en självklarhet,
            men så är inte alltid fallet i områden med sämre skolresultat,
            som i förorter, vissa bruksorter och delar av landsbygden. Idag
            är skillnaderna mellan elever, klasser och kommuner alltför stora.
            Drygt var fjärde elev uppnår inte kunskapsmålen i ett eller flera
            ämnen, och saknar därmed fullständiga betyg i grundskolan. Såväl
            högpresterande som lågpresterande elever – och alla däremellan
            – förtjänar att mötas av vuxna som utmanar dem att nå sin fulla
            potential. Det är ytterligare en prioritering för Centerpartiets
            skolpolitik.
          </p>
          <head type="h2" xml:id="i-UKbSADjCXoppq94AnHo1U6">
            3.1 Alla elever ska mötas av höga förväntningar
          </head>
          <p xml:id="i-9HCxjwyebY3CYTgHL2HPi2">
            En viktig faktor för elevernas skolframgång är ett skickligt
            ledarskap hos rektorerna. Rektorerna sätter förväntningarna på
            lärarna som i sin tur möter eleverna med sina förväntningar. Att
            stärka rektorer och lärare är därför avgörande för elevernas möjlig­heter
            att nå kunskapsmålen. Många elever som behöver stöd möter en skola
            som har låga ambitioner för den anpassade undervisningen och elevens
            kunskapsresultat. Det gäller inte minst för de högpresterande
            eleverna. Kompetensen brister också alldeles för ofta när det
            gäller både anpassningar, hjälpmedel och pedagogik. Särskilda
            undervisnings­grupper är inte tillräckligt i sig om inte själva
            undervisningen bygger på evidens­baserade metoder. Det behövs
            bättre tillgång på fortbildning, kunskapsstöd och hjälpmedel.
            Även fler möjligheter till distanslösningar är nödvändigt för
            att komma åt bristen på lärare, speciallärare och specialpedagoger
            på kort sikt.
          </p>
          <head type="h2" xml:id="i-S5ntEQG4Cq6ynJcKoBomyK">
            3.2 Stärk statens insatser mot betygsinflation på gymnasiet
          </head>
          <p xml:id="i-PfghEjkzanNdKJCG8g4WmF">
            Betygsinflationen underminerar tilliten till svensk skola. Det
            är särskilt problematiskt när det påverkar intagningen till vidare
            studier efter gymnasiet i hela landet. Det måste motverkas för
            att betygen ska vara rättvisande och elever med rätt färdigheter
            och kunskaper ska komma in på rätt utbildning. Det finns flera
            modeller som bland annat Skolverket har tittat på för att uppnå
            detta. Den modell som Skolverket anser skulle ha störst effekt
            för en likvärdig betygssättning är så kallad statistisk moderering.
            Det innebär att elevens resultat från nationella prov vägs samman
            med lärarens betygs­sättning i det aktuella ämnet via statistisk
            moderering. Med andra ord skulle elevens betyg bygga på både lärarens
            bedömning, nationella prov samt elevens prestation i förhållande
            till skolans samlade resultat. Denna och andra modeller behöver
            prövas i ett fortsatt arbete för att komma tillrätta med betygsinflationen.
            Centerpartiet vill också att Skolinspektionen ska följa upp gymnasieskolor
            bättre där resultaten på nationella proven avviker mycket från
            betygssättningen.
          </p>
          <head type="h2" xml:id="i-6UHiV1uRWUsni7MWpEAELj">
            3.3 Bättre uppföljning genom kontinuerliga digitala kunskapsmätningar
          </head>
          <p xml:id="i-KTzAMj2wqbfajkRJUeLp2q">
            De nationella proven som finns idag kan inte användas som landsomfattande
            kunskaps­mätningar eftersom de inte är utformade för att jämföra
            elevers kunskapsutveckling över tid. Internationella kunskapsmätningar
            såsom Pisa, Pirls och Timss görs också med alldeles för långa
            intervaller på flera år. Därför behövs ett komplement med egna
            nationella kunskapsmätningar, så att utvecklingen i svensk skola
            kan följas mer löpande. Det finns stora möjligheter att nyttja
            digitala verktyg till detta på ett enkelt och obyråkratiskt sätt.
            Genom kontinuerliga digitala kunskapsmätningar genom hela skolgången
            kan elevernas kunskapsnivåer följas upp och ge underlag både för
            läraren att tidigt sätta in insatser där det finns behov samt
            för skolmyndigheterna att utveckla mer träffsäkra insatser och
            justeringar på nationell nivå, och det gör det möjligt att följa
            en elevs progression. Det är viktigt att dessa mätningar görs
            kontinuerligt utan att öka lärarnas arbetsbelastning.
          </p>
          <head type="h2" xml:id="i-BYADkBHVYVJcJYAVBSgrqc">
            3.4 Sammanvägd bedömning för betyget E
          </head>
          <p xml:id="i-XcXeixziMRLmM5C7AmAreJ">
            Specialpedagogiska skolmyndigheten påpekade redan innan det nuvarande
            betygs­systemet infördes att man inte analyserat hur betygssättningen
            kan påverkas av att betyget E utformats på annat sätt än övriga
            betyg. För att en lärare ska kunna sätta ett E måste eleven ha
            visat kunskaper inom samtliga delar av betygskriterierna för betyget
            E. Det krävs alltså mer för att ta steget från F till E än för
            stegen mellan de högre betygen. Samtidigt som det är viktigt med
            tydliga krav och förväntningar på eleverna att de ska klara kunskapsmålen,
            är det också viktigt att elever inte slås ut på grund av att det
            blivit omotiverat svårt att få ett godkänt betyg. Vi vill att
            betygssteget E ska sättas utifrån en sammanvägd bedömning precis
            som när betygen A–D sätts.
          </p>
          <head type="h2" xml:id="i-CBVBw1HTWRMfipPAEfEfx">
            3.5 Stoppa utslagningen av elever med betyget F
          </head>
          <p xml:id="i-3Fe7wvAY29gZno7x4TA3V9">
            Den hårda godkäntgränsen i svensk skola och det tillhörande betyget
            F har stora negativa konsekvenser för enskilda elever och leder
            även till negativa konsekvenser för lärarnas arbetsmiljö. Abstrakta
            betygskriterier och en skarp gräns fungerar inte till­sammans.
            Att en stor del av Sveriges ungdom i praktiken stoppas från att
            kunna få en bra utbildning bidrar till utanförskap och sociala
            problem. Utan en skarp godkäntgräns skulle ändå meritpoäng avgöra
            vilka gymnasieprogram som är möjliga för eleverna att komma in
            på. Men det skulle inte bli ett fullt stopp. Centerpartiet vill
            att övergången från grund- till gymnasieskola utreds i sin helhet,
            inklusive den hårda godkäntgränsen och betyget F.
          </p>
          <head type="h2" xml:id="i-28RXPLnabh5RyGmeyo8zgh">
            3.6 Betyg i rätt årskurs
          </head>
          <p xml:id="i-KJPnzwTMYM5DRGmvW1t5b7">
            Forskning tyder på att betyg från alltför tidiga åldrar inte
            är bra för elevernas självkänsla och mående. Betyg ska idag ges
            från årskurs 6 och rektor kan också besluta att ge det från årskurs
            4, vilket endast ett fåtal skolor gör. Betyg i årskurs 6 förlorar
            delvis sin relevans när eleven har tagit steget till högstadiet.
            I högstadiet strävar eleverna efter att uppnå målen i årskurs
            9 och deras kunskaper bedöms efter dessa mål. Med högstadiet startar
            grundskolans sista steg som ska leda till att eleverna kan ta
            sig vidare till gymnasiet, vidare studier och arbetsmarknad. Det
            behövs mer kunskap om hur elevernas kunskapsresultat och hälsa
            påverkas av betygen. Därför vill Centerpartiet utreda om betyg
            bör introduceras i årskurs 6 som idag eller om det är mer lämpligt
            först i högstadiet. Oavsett när och om betyg ges är det viktigt
            med en tydlig överlämning mellan skolor och mellan stadier så
            att mottagande lärare vet vilken nivå som eleverna befinner sig
            på. Det är också viktigt att skolorna arbetar aktivt med digitala
            kunskaps­mätningar och tydliga mål utifrån läroplanen både för
            att elev och vårdnadshavare ska veta hur eleven ligger till och
            för att skolan ska kunna sätta in rätt stöd till varje elev.
          </p>
          <head type="h2" xml:id="i-LUHL44pBP7k3oGGwdeUKCY">
            3.7 Inför nationell statistik som visar vad skolorna levererar
            i faktisk kunskap och undervisningstid
          </head>
          <p xml:id="i-Rq27e154vPsuPnRY1qGwki">
            Att få gymnasiebehörighet är en förutsättning både för fortsatta
            studier och för att komma in på arbetsmarknaden. Vem som kommer
            in på vilket gymnasium avgörs av betygen. Betygsinflationen gör
            att antagningen till gymnasierna är i gungning. För att tydliggöra
            vilka skolor som ger de kunskaper som behövs, och vilka som ger
            höga betyg utan tillhörande kunskaper, vill Centerpartiet införa
            nationell, offentlig statistik som visar relationen mellan betyg
            i högstadiet och genomförd gymnasieutbildning, hög­skoleutbildning
            och etablering på arbetsmarknaden. Vi vill också att det ska finnas
            statistik över inställda lektioner och faktisk undervisningstid.
            Det är viktigt att elevernas rätt till garanterad undervisningstid
            följs upp och registreras, vilket inte görs i tillräcklig utsträckning
            idag.
          </p>
          <head type="h2" xml:id="i-2mSkwj3YsdsZBS9ZnnJKBJ">
            3.8 Inför spetsklasser på distans
          </head>
          <p xml:id="i-U2YvG6r2aR2wfC3ZsoyNJ2">
            Högpresterande elever över hela landet har svårt att få tillräckligt
            med utmaningar. Det kan vara svårt att få tillgång till lärare
            som kan undervisa på högre nivå än skolans vanliga kursplaner
            erbjuder. Det gäller inte minst i utanförskapsområden och på landsbygden.
            Begåvade elever ska ha lika stor möjlighet oavsett var de bor
            i landet. Därför behöver den pågående försöksverksamheten med
            spetsutbildningar på högstadiet permanentas och byggas ut. För
            att ge högpresterande elever i hela landet möjlighet att gå en
            spetsutbildning vill Centerpartiet att utbyggnaden också sker
            genom att införa spetsklasser på distans, antingen genom att vissa
            platser reserveras för distansstudenter eller att vissa skolor
            får i uppdrag att arrangera spetsutbildning på distans.
          </p>
          <head type="h1" xml:id="i-QQMGLDMRF44MFmyMD69Xnm">
            4 Stöd till elever efter behov
          </head>
          <p xml:id="i-D5aX9uZGm6JUxNyzVHeQXq">
            Inga barn ska behöva vara rädda för – eller må dåligt över –
            att gå till skolan. För att alla elever ska klara av sin skolgång
            på bästa sätt måste de må bra och få stöd för att klara sin skolgång.
            Elevhälsan är central i det förebyggande och hälsofrämjande arbetet
            på skolan och det arbetet behöver stärkas. Det senaste decenniet
            har den psykiska ohälsan bland 13–15-åringar ökat i Sverige. Psykisk
            ohälsa förekommer oftare bland flickor än pojkar. Studier bland
            annat från Folkhälsomyndigheten visar också att upplevda psyko­somatiska
            besvär är vanligare bland tonåringar som är stressade över skolarbetet.
            Enligt forskning kan införandet av betyg i årskurs 6 ha ökat den
            skolrelaterade stressen sam­tidigt som det har minskat elevernas
            självförtroende.
          </p>
          <p xml:id="i-MNWmqUELqLc9kgxWYyhfgU">
            Studier visar att svenska skolbarn är de mest stillasittande
            i Norden. Enligt en undersökning beställd av Nordiska ministerrådet
            är 68 procent av svenska skolbarn fysiskt inaktiva. De uppfyller
            därmed inte WHO:s rekommendation om minst en timmes fysisk aktivitet
            dagligen. Svenska barn har även minst antal schemalagda idrottslektioner
            i Norden. Samtidigt visar studier att en timmes fysisk aktivitet
            inte bara förbättrar barn och ungas fysik och välbefinnande, det
            stimulerar även lärandet och förbättrar skolresultaten. Speciellt
            hos pojkar. Det är också under barn- och ungdomsåren som vanemönster
            etablerar sig. Fysisk aktivitet bidrar till en bättre hälsa samt
            minskad risk för fetma och andra livsstilssjukdomar senare i livet,
            men endast fyra av fem flickor och varannan kille klarar målet
            att röra sig en timme om dagen, enligt Folkhälsomyndigheten. Det
            är ytterst allvarligt och påverkar skolan i allra högsta grad,
            då det finns starka samband mellan en god psykisk och fysisk hälsa
            och möjligheten att ta till sig kunskap och nå utbildningsmålen.
          </p>
          <p xml:id="i-TZXgkvLETJShy1fYJ5MrnQ">
            Skolan ska ge alla barn självförtroende och trygghet. När unga
            utsätts för brott är skolan tyvärr en vanlig brottsplats. Trots
            nolltolerans mot mobbning och kränkningar utsätts alldeles för
            många barn för hot, våld eller trakasserier – fysiskt eller digitalt.
            Bland flickor är sexualbrott vanligast. Alltför ofta sker det
            också inom skolan. Siffror från år 2022 visade att 140 000 barn
            och unga mellan 9 och 18 år utsatts för mobbning i skolan eller
            på nätet under de senaste månaderna. År 2015 var siffran 60 000.
            Enligt forskarna bakom rapporten arbetar inte skolan lika förebyggande
            som man gjorde tidigare, samtidigt som klimatet på nätet är mycket
            hårdare. Aktiva och konkreta insatser för att förebygga och motarbeta
            kränkningar och otrygghet kan inte frikopplas från arbetet med
            kunskapsresultaten. Det måste vara en del av skolans systematiska
            kvalitetsarbete. Hög vuxennärvaro på rasterna och involvering
            av vårdnadshavare är viktiga förutsättningar samtidigt som huvudmän
            och skolor behöver utrymme att utveckla lösningar som fungerar
            lokalt.
          </p>
          <p xml:id="i-W9whzfXsUYtfoqm93eFshf">
            Skolfrånvaron ökar och kryper allt längre ner i åldrarna. Skolan
            behöver vara vak­sam på orossignaler för att kunna ge nödvändigt
            stöd så tidigt som möjligt. Ju tidigare skolan reagerar på problematisk
            skolfrånvaro, desto större möjligheter är det att eleven kan fullgöra
            sin utbildning. Skolfrånvaron kan vara både omfattande frånvaro
            under en sammanhängande period och ogiltig upprepad ströfrånvaro,
            vid ett eller flera tillfällen. Psykisk och fysisk ohälsa är riskfaktorer
            för skolfrånvaro. Även utformningen av lärmiljön påverkar elevers
            förutsättningar att delta under skoldagen. Studier visar att det
            finns en stor andel elever med neuropsykiatriska funktionsnedsättningar
            (NPF) inom gruppen elever med problematisk skolfrånvaro. Flickor
            med NPF fångas upp senare är pojkar vilket i sin tur medför att
            flickor får behandling och stöd alltför sent. Därför är det angeläget
            att skolan blir bättre på att identifiera flickor i behov av stöd
            och på att utforma flexiblare lärmiljöer som är tillgängliga för
            alla.
          </p>
          <p xml:id="i-8AN98uan6kyBJwPuCmb5tX">
            Skollagen är tydlig när det gäller att hänsyn ska tas till barns
            och elevers olika behov och att de ska ges stöd och stimulans
            så att de utvecklas så långt som möjligt. Att skapa fungerande
            lärmiljöer är bra för alla barn och elever, inte bara för dem
            inom ramen för särskilt stöd. Speciallärare och specialpedagoger
            är också en viktig resurs i det arbetet och de behöver bli fler.
            Men regelverket för särskilt stöd är emellanåt alltför otydligt.
            För många olika extra anpassningar i en och samma klass gör det
            svårt att upprätthålla undervisningskvaliteten för klassen som
            helhet, menar många lärare.
          </p>
          <p xml:id="i-4Y75f4eJYM1SwEKQFWNsfJ">
            För att kunna få en helhetsbild av ungas problematik behövs bättre
            samverkan mellan elevhälsa, bup, hälso- och sjukvård och socialtjänst.
            Det har påtalats länge och behovet har inte minskat, tvärtom.
            Idag upplever många föräldrar att deras barn faller mellan stolarna
            och får stå i kö för att få första linjens stöd. Vid övergången
            från förskola till skola eller från grundskola till gymnasium
            får barn och föräldrar ofta börja från början igen i kampen för
            att få rätt stöd i tid. En grundorsak till detta är att ansvaret
            för barn och ungas välmående är utspritt på flera olika verksamheter.
            Det handlar om förskola, skola, elevhälsa, socialtjänst, mödra-
            och barnhälsovård och ungdoms­mottagningar. En splittrad och föråldrad
            sekretesslagstiftning gör det svårt eller omöjligt för olika verksamheter
            att dela information som behövs för att kunna se till barnets
            bästa.
          </p>
          <head type="h2" xml:id="i-5rK6KuCbJZV6pFumct3xKJ">
            4.1 Låt rektor besluta om distansundervisning inom ramen för
            särskilt stöd
          </head>
          <p xml:id="i-UEbn2SRkJ9hcSyCqD9k2QP">
            Rektorer och lärare behöver fler verktyg och flexiblare regler
            för att stödja elever och stävja skolfrånvaro. Under coronapandemin,
            som innebar distansstudier för många elever på gymnasiet och även
            på högstadiet, var det vissa elevgrupper som fick ökad närvaro
            i skolan. Då gjordes en tillfällig regellättnad. Det gjordes också
            en lagändring år 2022 som skulle möjliggöra för skolor att ansöka
            om att anordna distansundervisning inom ramen för särskilt stöd.
            Av över hundra ansökningar som inkommit till Skol­inspektionen
            har ännu ingen skola fått godkänt. Skolinspektionen hänvisar till
            att skolorna inte har kunnat redogöra för hur kvaliteten i undervisningen
            ska kunna garanteras. Det är bra att det ställs höga krav på närvaro
            och undervisningskvalitet, men tröskeln för att snabbt sätta in
            och anpassa insatser för att inkludera elever under skol­dagen
            måste vara lägre. Därför vill vi att rektor ska kunna ta beslut
            om att lärare ska få distansundervisa elever med skolfrånvaro
            inom ramen för särskilt stöd och att det ska anmälas till Skolinspektionen
            när det används.
          </p>
          <head type="h2" xml:id="i-M1Rpya82CXswT8xbNgHMZf">
            4.2 Mål om mindre klasser
          </head>
          <p xml:id="i-7P8rSxiU5X4LTHSBNdK7FA">
            Trots att de ekonomiska förutsättningarna och bristen på behörig
            personal idag begränsar möjligheterna till mindre klasstorlekar,
            så behöver vi kunna titta framåt. Ju fler elever i klassrummet,
            desto svårare blir det att skapa en trygg miljö för eleverna där
            allas behov tillgodoses. Flera studier konstaterar att storleken
            på klassen spelar roll för undervisningen och för resultaten.
            Exempelvis slår en studie från år 2012 fast att elever som gått
            i mindre klasser klarade sig bättre än övriga elever vid de nationella
            proven i svenska, engelska och matematik vid 16 års ålder. De
            hade också generellt högre utbildningsnivå och en högre lönenivå
            längre fram i livet. Att minska klasstorlekarna skulle sannolikt
            stärka förutsättningarna för trygghet och studiero i skolan. Vi
            vill därför ge Skolverket i uppdrag att kartlägga klasstorlekar
            och ge bättre underlag till hur rektorerna bör organisera sina
            skolenheter utifrån vad som är lämpligt för olika årskurser.
          </p>
          <head type="h2" xml:id="i-5iDnzyRT6KdPDawq6Qcq8T">
            4.3 Inför nationell frånvarostatistik
          </head>
          <p xml:id="i-GcNquwb6CRGPM56YFyWT8E">
            För att inga elever ska falla mellan stolarna då det gäller problematisk
            skolfrånvaro så behöver det finnas ett nationellt frånvaroregister.
            Skolverket har tidigare utrett möjlig­heten att införa ett nationellt
            frånvaroregister. Det är nu dags att det genomförs, för att garantera
            alla elevers rätt till skolgång och för att förbättra kunskapen
            om frånvarons omfattning nationellt. Det är en investering som
            vi måste göra såväl för individen som för samhället.
          </p>
          <head type="h2" xml:id="i-Cq5ZDBk5dzfUhjyA2NQyUq">
            4.4 Mer pulshöjande aktivitet
          </head>
          <p xml:id="i-WhxRYYoWvxTfrSpvwSDzk7">
            För att stärka elevers fysiska hälsa krävs det mer fysisk aktivitet.
            Pulshöjande aktivitet varje dag är en av de viktigaste förutsättningarna
            för en god och livslång hälsa och bättre inlärning. Vi vill därför
            ge Skolverket i uppdrag att ta fram metodstöd kring detta och
            vi vill att det avsätts pengar för att tillskapa miljöer som stimulerar
            till rörelse både inomhus och utomhus både då det gäller förskola,
            fritids, grundskola och gymnasiet för att skapa utrymme för mer
            pulshöjande aktiviteter.
          </p>
          <head type="h2" xml:id="i-X8ei8Xe2PWQJryud6LcVun">
            4.5 Ett nationellt hälsovårdsprogram för barn och unga mellan
            0 och 20 år
          </head>
          <p xml:id="i-2jQ3wVVoPSD6yb62s4k6bn">
            Vi vill se ett nationellt hälsovårdsprogram som tar ett helhetsgrepp
            om barns och ungas hälsa, utveckling och välmående från 0 till
            20 år. Ett sådant program har utretts och skulle göra det tydligt
            för både barn, föräldrar och huvudmän vilka hälsobesök, upp­följningar
            och stödinsatser som ska erbjudas under uppväxten. På så sätt
            kan stödet till barn, unga och föräldrar bli mer likvärdigt oavsett
            var i landet familjen bor eller vilken skola barnet går i. Utan
            en samverkan och en bättre helhetsbild är det svårt att göra en
            samlad bedömning, och det drabbar elevens möjligheter till stöd
            och vård. Därför behövs sammanhållen journalföring för elevhälsan
            och hälso- och sjukvården. Vi vill också se en skyldighet för
            skolor att kalla till och verkställa en samordnad individuell
            plan (SIP) när ett barn har ett behov av insatser från flera samhällsinstanser.
            Idag är det bara socialtjänsten och hälso- och sjukvården som
            har den skyldigheten.
          </p>
          <head type="h2" xml:id="i-TSdyUYevKGKq9rMoRe1GLs">
            4.6 Ett proaktivt och hälsofrämjande arbete på alla skolor
          </head>
          <p xml:id="i-33sjxqYgBotBYDv7ZAyWYC">
            Elevhälsans förebyggande arbete är ett viktigt verktyg för att
            upptäcka elever som mår dåligt. Centerpartiet vill att en screening
            av den psykiska hälsan görs vid den vanliga hälsokontrollen hos
            elevhälsan, för att tidigt fånga upp barn som riskerar att må,
            eller redan mår, dåligt. Centerpartiet ser också att mer behöver
            göras för att barn och ung­domar ska känna sig trygga i sina skolor.
            Det ska vara nolltolerans mot mobbning och våld i skolan. Det
            måste bli lättare att flytta på den som mobbar, den som utsätter
            andra elever för brott eller på annat sätt får andra elever att
            känna sig otrygga. Därför vill vi att skolor ska arbeta proaktivt
            med hälsofrämjande insatser för att motverka mobbning och minimera
            risker för psykisk ohälsa. Det är inte minst viktigt för att tidigt
            förebygga att unga hamnar i kriminalitet, då vi vet att unga som
            begår allvarliga brott ofta mår sämre psykiskt än andra.
          </p>
          <head type="h1" xml:id="i-EKKhYcGcgfcLgttnPV6B3o">
            5 Utbildning som leder till jobb
          </head>
          <p xml:id="i-958F7qaaC6f8giXUxxofuP">
            Gymnasieskolan ska vara en arena där elever lär för livet, i
            en miljö som är anpassad efter varje individs behov och förutsättningar.
            Därför är kopplingen mellan gymnasiet och arbetsmarknaden central,
            oavsett om du läser ett högskoleförberedande eller yrkesförberedande
            program. Olika vägar till arbete och studier behöver stärkas.
            Ett viktigt mål för en skola för livsresor är att ge elever den
            kunskap och de färdigheter de behöver för att följa sina drömmar.
            Vissa vill läsa på högskola eller till och med forska, andra vill
            starta företag eller få ett jobb som känns givande direkt efter
            gymnasiet. Oavsett hur drömmen ser ut ska skolan ta dem ett stort
            steg närmare.
          </p>
          <p xml:id="i-GQtgxtFnveCA4BKwmfBF3A">
            För många elever blir det inte så. För alla de som inte når behörighet
            till gymnasiet – omkring 15 procent eller 18 000 elever läsåret
            2021/2022 – är många dörrar stängda. Det är en större andel pojkar
            som saknar behörighet än flickor och den skillnaden har varit
            konstant. Bland dem som saknar gymnasieexamen är arbetslösheten
            fyra gånger högre än bland dem som klarar gymnasiet. Vi måste
            skapa bra vägar till studier och jobb för de som idag lämnas utan
            möjligheter.
          </p>
          <p xml:id="i-947DFnT1djieaa7BrwPEPA">
            Eleverna behöver bättre information för att göra rätt val inför
            gymnasiet. Skol­inspektionens kvalitetsgranskning 2019 pekar dock
            på stora brister i gymnasieskolornas studie- och yrkesvägledning,
            bland annat att den inte anpassas tillräckligt utifrån en föränderlig
            arbetsmarknad. Det behövs också bättre kunskapsstöd för att ge
            bra vägledning till elever som har en funktionsnedsättning, till
            exempel en NPF-diagnos. Genom att eleverna får bättre vägledning
            och kan göra medvetna studie- och yrkesval, minskar också risken
            för avhopp på utbildningar. För att lyfta fler elever vill vi
            reformera introduktionsprogrammet och förbättra studie- och yrkesvägledningen,
            inklusive att göra den tillgänglig även för barn i hela grundskolan.
          </p>
          <p xml:id="i-PyGsLUYEgPXpLX38XH53Hq">
            Efterfrågan på yrkesutbildad arbetskraft ökar i hela landet och
            många branscher skriker efter arbetskraft, samtidigt som många
            klassrum på yrkesprogrammen gapar halvtomma. Det måste gå att
            skaffa sig en yrkesutbildning som leder till jobb lokalt, oavsett
            var du bor.
          </p>
          <p xml:id="i-EDKjNzV3LcvfuubhNGeG81">
            Riksdagen beslutade år 2022 att gymnasieskolan och yrkesvux ska
            planeras och dimensioneras efter en sammanvägd bedömning av arbetsmarknadens
            behov och elevernas önskemål. Det är bra. Yrkesutbildningarna
            leder ofta till stabila jobb med goda karriärmöjligheter och bra
            ingångslöner. De är också viktiga för tillväxten. Det gäller inte
            minst för de små och medelstora företagen som ofta saknar kompetent
            arbetskraft. Det är bra för den enskilda och för Sveriges konkurrenskraft.
            Statusen på yrkesutbildningar borde därför vara hög.
          </p>
          <head type="h2" xml:id="i-2etNwRUqoGUxVvuHNacSfh">
            5.1 Introduktionsprogram med fler vägar
          </head>
          <p xml:id="i-Dh9BRSDUFdXvBLczuz5K8M">
            För obehöriga elever från grundskolan ska så kallade introduktionsprogram
            ge möjlighet att komma in på ett nationellt program eller leda
            till arbete. Det finns idag fyra olika introduktionsprogram: programinriktat
            val, yrkesintroduktion, individuellt alternativ och språkintroduktion.
            Dessa behöver göras om. Vägarna ut i yrkeslivet behöver förstärkas
            för elever på introduktionsprogrammen. Yrkesintroduktion och individuellt
            alternativ bör slås ihop och i samverkan med branscherna bör branschpaket
            sättas samman som är särskilt anpassade för yrkesintroduktionsprogrammet.
            De elever som bedöms klara ett nationellt yrkesprogram bör därtill
            i möjligaste mån kunna läsa yrkesämnen tillsammans med elever
            på ett nationellt program. Språkintroduktion behöver minskas till
            att omfatta maximalt ett år, för att eleverna snabbare ska få
            gå i en blandad grupp tillsammans med elever som har svenska som
            modersmål.
          </p>
          <head type="h2" xml:id="i-9AwCjaHETRJ1dnj2FG64Ps">
            5.2 Förbättra karriärvägledningen
          </head>
          <p xml:id="i-FDg98uLMvY2DrVwYwHFeeV">
            Studie- och yrkesvägledarna har en viktig roll för elevernas
            karriärvägledning och studieval. Vi vill att de i högre grad ska
            vara en länk mellan skola och arbetsliv. De ska inte bara hjälpa
            elever att välja språk och gymnasieskola, utan de ska vara med
            i hela skolans verksamhet. Fler unga och deras föräldrar behöver
            också få förståelse för att yrkesutbildning är ett bra framtidsval.
            Med en mer aktiv karriärvägledning och kontakt med den lokala
            arbetsmarknaden genom hela grundutbildningen kan unga lättare
            få kunskap om olika karriärvägar, göra medvetna val och bryta
            könsnormer vid studie- och yrkesval. Centerpartiet vill därför
            stärka elevens rätt till individuell och gemensam vägledning och
            byta benämning till karriärvägledning.
          </p>
          <head type="h2" xml:id="i-3myWvUPZxRb73CJwUhutbU">
            5.3 Höj statusen på yrkes- och lärlingsprogrammen
          </head>
          <p xml:id="i-9kBtHbq4H5yBhdvjLw8JYs">
            Vi vill att fler ska få möjlighet att välja att gå gymnasiets
            yrkesförberedande ut­bildningar, antingen via den skolförlagda
            utbildningen eller som lärling. Dessa utbildningar måste finnas
            i hela landet för att möta arbetsmarknadens efterfrågan på kompetens.
            Såväl fler branschskolor som möjligheten att läsa som lärling
            i yrkesvux och gymnasieskolan förbättrar förutsättningarna att
            kunna bedriva yrkesutbildning också på mindre orter. Vi vill också
            att yrkes- och lärlingsprogrammen reformeras så att förutsättningarna
            förbättras för att kunna bedriva yrkesutbildning på mindre orter
            och i mindre branscher, över hela landet.
          </p>
          <head type="h2" xml:id="i-GGYpcn5RezbZ6V1T9JR376">
            5.4 Öka branschernas inflytande
          </head>
          <p xml:id="i-Lhu9d1Ggh6sPp8JN818epJ">
            Det är viktigt att branscherna har det avgörande inflytandet
            över yrkesutbildningarnas inriktning och kvalitetssäkring. Yrkesprogrammen
            ska vara av hög kvalitet och utformas tillsammans med företagen.
            För att öka statusen måste utbildningarna vara relevanta och verklighetsnära
            och leda till jobb. Företag som är potentiella arbetsgivare ska
            vara en drivande kraft i genomförandet av utbildningen. Det är
            välkommet att allt fler gymnasieskolor certifieras som yrkescollege.
            Det ska också skapas fler särskilda yrkesutgångar från de högskoleförberedande
            programmen.
          </p>
          <head type="h2" xml:id="i-PT7Em7zZoMaiU8MANQZU28">
            5.5 Skärp tillsynen av yrkesprogrammen
          </head>
          <p xml:id="i-JtCPynWhnaiG1p5eA3BN9X">
            Det måste bli tydligare för elever, huvudmän och skolmyndigheter
            vad som krävs för en undervisningsmiljö av hög kvalitet – därför
            vill vi att yrkesprogrammens styrdokument, såsom examensmålen,
            ses över. Skolinspektionen måste skärpa sin tillsyn för att säkerställa
            att skolor har ändamålsenliga lokaler, maskiner och annan utrustning.
            Det nationella branschrådet ska dessutom ha möjlighet att yttra
            sig över tillstånd att etablera nya fristående skolor med yrkesinriktning
            och kunna ställa krav på existerande utbild­ningar.
          </p>
          <head type="h2" xml:id="i-7irSqyTRbxiAC9rGdfsd7k">
            5.6 Folkhögskolan en väg för fler livsresor
          </head>
          <p xml:id="i-Bj6HdVJBTM7dMsWZBDpend">
            En av folkhögskolornas styrkor är det breda utbudet av utbildningar
            och kurser, an­passade för både unga och vuxna. Genom att erbjuda
            praktiskt inriktade utbildningar inom olika yrkesområden kan folkhögskolorna
            rusta eleverna med de färdigheter och kompetenser som krävs för
            framtidens arbetsliv. Folkhögskolorna kan fungera som en kraftfull
            utbildningsmotor för att möta de enorma behoven på arbetsmarknaden.
            Folk­högskolor är även viktiga resurser för de personer som saknar
            behörighet till vidare studier då de genom sin allmänna kurs erbjuder
            alternativa och innovativa lärandesätt. Enligt SCB får årligen
            cirka 2 000 deltagare på allmän kurs grundläggande behörighet
            till eftergymnasiala studier. Av dessa väljer ungefär hälften
            att fortsätta sina studier inom ett år. En stor majoritet av dem
            som uppnår behörighet är under 25 år, och en ökande andel har
            utländsk bakgrund. Folkhögskolor spelar en betydande roll för
            målgrupper med särskilda behov, då fyra av tio deltagare som uppnår
            behörighet har någon form av funktionsnedsättning. Därför vill
            Centerpartiet stärka folkhögskolans allmänna kurs långsiktigt,
            så att unga med ofullständiga betyg från grundskola och gymnasium
            får möjlighet att studera vidare i en annan miljö och få ett studieomdöme
            för att kunna läsa vidare.
          </p>
          <head type="h1" xml:id="i-JjCeJcNbop57p3fvZJKKvi">
            6 Valfrihet med rimlighet
          </head>
          <p xml:id="i-8ZuBAcr6u8tPb6xRqSxZuZ">
            Möjligheten att välja och välja bort skola var en viktig frihetsreform.
            Vi vill värna och utveckla valfriheten för elever, föräldrar och
            lärare. Det behöver bli tydligare och lättare att välja skola.
            Det är drygt 30 år sedan friskolereformen blev verklighet i Sverige.
            Syftet var att ge elever och föräldrar fler valmöjligheter genom
            en större variation av skolor med olika pedagogiska inriktningar.
            Så har det också blivit. Och den kommunala skolan har ofta blivit
            bättre tack vare det. Men det finns allvarliga brister som under­minerat
            skolans förmåga att uppväga skillnader i förutsättningar och behov,
            det så kallade kompensatoriska uppdraget.
          </p>
          <p xml:id="i-GxZVqXJ4QLi8Kk7N2yVzZJ">
            Det är hög tid att friskolereformen utvecklas vidare för att
            skapa valfrihet på riktigt, för alla elever. Mångfald, variation
            och lokal förankring är fortfarande viktiga ingångar för oss i
            Centerpartiet och i skolpolitiken. Elever och vårdnadshavare ska
            ha möjlighet att påverka sin närmiljö och livssituation.
          </p>
          <p xml:id="i-BqzwZVQMLSkZCABy86SuqP">
            Ett av målen med friskolereformen var att konkurrensen mellan
            olika aktörer skulle leda till en mångfald av skolor, pedagogisk
            förnyelse, resurseffektivitet och höjd kvalitet i hela skolväsendet.
            På senare år har mångfalden och den pedagogiska variationen minskat
            successivt. Små friskolor som drivs i regi av enskilda firmor,
            stiftelser och föräldrakooperativ har svårare att möta ökade krav
            och konkurrera med större koncerner.
          </p>
          <p xml:id="i-6RUfTHU9hnWXbfVKCUPZAU">
            För både elev, föräldrar och samhälle är utbildningens kvalitet
            viktigare än vilken huvudman som driver skolan. Därför behöver
            vi också ställa tydliga krav på skol­huvudmännen. Skolan är inte
            vilken verksamhet som helst. Våra gemensamma skattepengar ska
            gå till elevernas undervisning och enbart till seriösa och långsiktiga
            aktörer som bedriver utbildning utifrån skolans kunskaps- och
            demokratiuppdrag. Till skolor som vill ge elever en god utbildning
            och som är villiga att stötta elever i sina livsresor.
          </p>
          <p xml:id="i-RSu9CrHSzEsBCPePt7tH2v">
            Det är bra att det är många som vill starta och utveckla svensk
            skola. Den driv­kraften ska vi ta vara på. Skolinspektionens granskningar
            och tillsyn visar dock att det är alltför många skolor, såväl
            kommunala som fristående, som har allvarliga brister. Skolinspektionens
            tillsyn och granskningar behöver bli mer rättssäkra och likvärdiga,
            oavsett var i landet eller vilken skolhuvudman som inspektionen
            besöker. Skol­inspektionens verktygslåda behöver bli skarpare
            för att säkerställa att det enbart är seriösa aktörer i skolan.
            Här behöver det finnas en balans för att även friskolor i de mindre
            sammanhangen ska få finnas kvar. Centerpartiet kommer fortsatt
            att värna en mångfald av förskolor och skolor, men vi vill se
            valfrihet med rimlighet. Det ska finnas en trygg balans mellan
            förutsägbarhet och valfrihet.
          </p>
          <p xml:id="i-65yHoKhDxPMkvac6NNJnjP">
            Det finns idag betydande skillnader i hur benägna olika grupper
            av vårdnadshavare är att välja skola och på vilka grunder skolor
            väljs. Det finns inga mekanismer som bidrar till att de elever
            som utbildningsmässigt har mest att tjäna på att gå på en viss
            skola i slutändan också väljer eller placeras på just dessa skolor,
            enligt utredningen ”En likvärdig skola”. Bristande samordning
            mellan kommunala och fristående skolor inom en kommun gör det
            svårare att jämföra skolor och för elev och föräldrar att önska
            skola. Det gör det också svårt för huvudmännen att dimensionera
            verksamheten och planera långsiktigt. När det gäller gymnasievalet
            saknas det på samma sätt mekanismer som bidrar till att fler elever
            väljer programmen som motsvarar arbetsmarknadens behov. Många
            föräldrar påverkar valet men har inte tillräckligt med information
            för att göra ett bra skolval.
          </p>
          <head type="h2" xml:id="i-LTd2DUwwLDBYG3sy5bxruB">
            6.1 Ett obligatoriskt och gemensamt skolval med tydliga urvalskriterier
          </head>
          <p xml:id="i-QFkGKaaaJkQvTKwSLF5JR">
            Barn och unga oavsett bostadsort eller föräldrars utbildningsbakgrund
            ska kunna önska – och välja bort – en skola. Det är en viktig
            grundprincip för vårt skolsystem. Det behöver bli tydligare och
            lättare att önska skola. Information om skolornas kvalitet behöver
            vara jämförbar. Det behövs ett aktivt och gemensamt skolval i
            grundskolan med tillgänglig information under en tydlig ansökningsperiod.
            Genom ett gemensamt skolvalssystem som öppnas ett år innan skolstart
            säkerställer vi även att elever be­handlas lika i urvalsprocessen.
            Ingen ska få paxa en plats, det ska vara lika villkor för alla.
            Därför vill vi slopa kö som urval. Utöver rätten att få gå på
            en skola nära hemmet, möjlighet till syskonförtur och så kallat
            verksamhetsmässigt samband, ska det vara möjligt för alla att
            få önska plats på vilken skola som helst. Bostadssegregationen
            är den primära orsaken till segregation i svensk skola. När skolvalet
            med våra förslag blir mindre segregerande är det viktigt att bostadssegregationen
            inte stärks istället. Därför vill Centerpartiet utreda en obligatorisk
            kvot för lottning så att alla elever som söker till en skola har
            möjlighet att komma in. Denna kvot blir enbart relevant om en
            skola har fler sökande än platser.
          </p>
          <head type="h2" xml:id="i-8xyTQWNS1q8ZTRGRms3AMU">
            6.2 Inför offentlighetsprincipen
          </head>
          <p xml:id="i-EqQ6ZE9hUSu9hYxPWAYAwj">
            Skolan är en samhällsbärande verksamhet. Det är inte mer än rimligt
            att det finns en öppenhet i verksamheten på förskolor och skolor
            så att barn, elever, föräldrar, pedagoger och allmänheten får
            en insyn i verksamheten. Vid ett skolval är det extra viktigt
            att den information som finns tillgänglig om huvudmän och skolor
            går att lita på. Idag har inte Skolinspektionen några möjligheter
            att anmärka på skolor som sprider felaktig information om sin
            verksamhet, exempelvis i syfte att locka till sig elever. Därför
            måste utgångspunkten vara att förskolor och skolor oavsett huvudman
            ska lyda under offentlighetsprincipen. Det handlar om att värna
            demokratins grundprincip om öppenhet. För små skolhuvudmän och
            kommuner behöver det finnas juridiskt stöd för att hantera utlämning
            av uppgifter då det handlar om administrativa rutiner, skyndsam
            hantering, sekretessbestämmelser m.m. Därför vill vi att Skolverket
            ska kunna ge stöd i det arbetet.
          </p>
          <head type="h2" xml:id="i-QNTHefYbQhRst98fmQJh1z">
            6.3 Konfessionella inslag – avskilt i rum och tid
          </head>
          <p xml:id="i-7idcQb1J1JVETGpULCAv6o">
            Det ska alltid vara tydligt att det är valfritt för elever att
            delta i konfessionella aktiviteter. Så är det inte på alla konfessionella
            skolor idag. Vi vill att konfessionella inslag ska vara avskilda
            från undervisningen både i rum och tid och endast få före­komma
            innan eller efter skoldagens slut. Då skulle barnens valfrihet
            stärkas och till­synen bli enklare för Skolinspektionen. Skolor
            som inte lever upp till läroplanen och demokrativillkoret ska
            stängas.
          </p>
          <head type="h2" xml:id="i-QRuwV9YwEToKJjn6vFuV3s">
            6.4 Skärpt tillsyn
          </head>
          <p xml:id="i-PKvQdUsozFkF5gWk9JwabJ">
            Elever har rätt till undervisning av god kvalitet. Skolor som
            underpresterar eller uppvisar allvarliga brister ska lättare kunna
            stängas. Det gäller oavsett huvudman. Skolinspektionen har en
            viktig roll i att kontrollera skolors kvalitet. Vi vill att det
            utreds om Skolinspektionen kan ta över tillsynen av förskolor
            från kommunerna för att säker­ställa likvärdig kvalitet och insyn
            i hela landet.
          </p>
          <head type="h2" xml:id="i-KTjZ9PJLX7aFrcK57eAJM8">
            6.5 Stoppa vinstutdelning vid kvalitetsbrister
          </head>
          <p xml:id="i-Sm6StCYYicJxcgeQTEvcGX">
            Att ha marginaler för att kunna hantera oförutsägbara händelser
            i verksamheten, är viktigt för såväl den kommunala som den fristående
            skolan. Överskott kan åter­investeras i verksamheten, men målet
            om vinst får inte gå ut över verksamhetens kvalitet. Därför behövs
            tydliga definitioner av kvalitet och av oacceptabla kvalitets­brister.
            Vi vill att det ska vara omöjligt att ta ut vinst eller på annat
            sätt föra över kapital till ägarna från skolor med stora kvalitetsbrister.
            För enskilda huvudmän som fått anmärkningar eller beslut om åtgärder
            ska utdelning av vinst vara omöjligt tills bristerna är åtgärdade
            och godkända av Skolinspektionen.
          </p>
          <head type="h2" xml:id="i-HBJSq39YxwjVii2Azv5k4d">
            6.6 Inför sanktionsavgifter
          </head>
          <p xml:id="i-S1ziazPjWjg8eaSCd6HwN3">
            Vi vill också införa sanktionsavgifter som ytterligare verktyg
            för Skolinspektionen när skolan har uppenbara brister. Idag kan
            en skola tilldelas ett vite för att eleverna inte fått den undervisning
            de har rätt till. Om skolan eller inriktningen som haft problem
            läggs ner försvinner vitet. Det innebär att en huvudman år efter
            år kan tjäna pengar på att leverera en undermålig produkt, och
            när det upptäcks komma undan vitet. Fusk måste straffas. Det är
            inte rimligt och skapar dåliga incitament. Därför bör Skolinspektionen
            få rätt att dela ut sanktionsavgifter som ska betalas direkt oavsett
            förskolors och skolors framtida agerande.
          </p>
          <head type="h2" xml:id="i-SsM1UYKHpURKZNZesmi46x">
            6.7 Stärk mindre friskolors möjligheter att etablera sig
          </head>
          <p xml:id="i-4pxk7NxtfHbRzc5v7zWVhL">
            Det har varit nödvändigt att skärpa ägar- och ledningsprövningen
            de senaste åren för att säkra seriösa aktörer i skolan. Men samma
            hårda krav gäller oavsett vem som ansöker. Om det är en koncernskola
            eller en idéburen skola, liten eller stor huvudman spelar ingen
            roll. Det har gjort att allt färre idéburna och mindre friskolor,
            med mindre kapital, har möjlighet att etablera sig. Centerpartiet
            vill därför att vissa krav i tillståndsprocessen ska lättas för
            mindre huvudmän. Det kan exempelvis handla om att lätta på kravet
            om att skollokal ska vara ordnat redan innan ansökan eller att
            anpassa avgiften efter huvud­mannaskap. Prövningen av kapacitet
            måste ske utifrån huvudmäns förutsättningar och särdrag. Det skulle
            stärka idéburna skolors och mindre friskolors möjlighet att starta
            och utveckla nya skolor.
          </p>
          <head type="h2" xml:id="i-A1Js7DeivQQ6Z178yoZRoU">
            6.8 Garantera elevernas rätt till undervisning
          </head>
          <p xml:id="i-AhmBuXu1WuatUU2Xt8NAK3">
            Elever i både grundskola och gymnasium, oavsett huvudman, har
            rätt till en miniminivå av undervisning genom en garanterad undervisningstid.
            En viss mängd undervisningstid är nödvändig för att ge goda och
            likvärdiga förutsättningar för lärande. Ändå har Skol­inspektionen
            kunnat konstatera att många elever inte får den undervisningstid
            de har rätt till. Skolinspektionen ska kunna ålägga huvudmän som
            inte har erbjudit tillräckligt med undervisning att skyndsamt
            tillse att eleverna får den undervisning de har rätt till, antingen
            genom egen undervisning eller hos annan part. Därtill ska kraftfulla
            sanktionsavgifter kunna utdelas.
          </p>
          <head type="h2" xml:id="i-Jf31ZREhRfAkJBFBPsKv6o">
            6.9 Hinder för utländsk påverkan
          </head>
          <p xml:id="i-FV492BqgfrPpNFu34U7jtd">
            Stater som exempelvis Ryssland, Kina och Iran samt extrema organisationer
            försöker få inflytande över samhällsviktiga verksamheter, inhämta
            information, skapa misstro i samhället och påverka Sveriges politiska
            vägval. När Sveriges demokrati hotas måste vi agera med kraft.
            Vårt utbildningssystem är centralt för att säkra och utveckla
            vår demo­krati. Skolan behöver skyddas från oönskad yttre påverkan.
            Utländskt ägarkapital bör vara föremål för särskild granskning.
            Vi vill även att Skolinspektionen ska ges rätt att neka tillstånd
            på säkerhetspolitiska grunder.
          </p>
          <head type="h1" xml:id="i-TtPr7LZYv4kVtwz6d8EFJ6">
            7 Stöd till små skolor
          </head>
          <p xml:id="i-Q3fRJuvVXQfn3KMZtbAryN">
            Det är centralt för Centerpartiet att skapa förutsättningar för
            en mångfald av skol­huvudmän och att även små skolor ska kunna
            bedriva undervisning av hög kvalitet. Det är inte minst viktigt
            för en livskraftig landsbygd. För oss handlar det om att rätten
            till en bra skola ska finnas för alla barn. För Centerpartiet
            är det en central fråga om rättigheten och möjligheten att skaffa
            sig en bra utbildning i hela landet, inte minst på landsbygden
            och på små orter där de flesta små skolorna finns, och det gör
            vi än idag. Även den som växer upp med färre grannar ska kunna
            göra en livsresa.
          </p>
          <p xml:id="i-7CZJcXmEsXc175PqABqLyf">
            De små skolorna är hotade, i vissa fall av att inte kunna leverera
            likvärdig utbildning och i andra fall av nedläggning. En genomsnittsskola
            har ungefär 250 elever och var fjärde skola har under 100 elever.
            Men Skolverket har antytt att en skolenhet behöver ha cirka 500
            elever för att leva upp till skollagens kvalitetskrav och få en
            ekonomi som går runt. Det är bra att det ställs höga krav på skolor,
            oavsett huvudman eller var de ligger i landet. Men det måste finnas
            större flexibilitet för att små skolor ska kunna bedriva undervisning
            i alla ämnen med hög kvalitet.
          </p>
          <p xml:id="i-27QvtkhuYtUAiizEPgXGJa">
            Många familjer vill ha sina barn i små skolor just för att det
            är mindre sammanhang, och i vissa fall finns det inga andra alternativ
            än den lokala men lilla skolan. Närhet till skolan är viktigt,
            särskilt för yngre barn, och skolan är dessutom betydelsefull
            för lokal­samhället i stort. Om det saknas en skola eller om den
            inte är bra nog kommer färre att vilja flytta till orten och de
            lokala företagen att ha svårare att överleva och växa. Små skolor
            måste därför ges möjlighet att utvecklas och hålla god kvalitet.
            Betygsskillnad­erna mellan elever som går i skolor i storstäder
            och i skolor på landsbygden har ökat de senaste 20 åren. De måste
            minskas. En bra skola behöver finnas även för elever på landsbygden.
          </p>
          <p xml:id="i-8w7QNfgcDgq48xjCcFe26Y">
            När nu Sverige har en svagare ekonomisk utveckling, pressas kommuner
            i allmänhet och små kommuner i synnerhet – med följden att fler
            små skolor läggs ner när kom­muner sparar pengar eller när kraven
            för att driva skola blir för stora. Det är svårare för små kommuner
            och små fristående huvudmän att bedriva skola. Det är också svårare
            att rekrytera behöriga lärare utanför universitetsstäderna, och
            för glesbygdskommuner är det extra svårt. En stor andel av landets
            skolor har åldersblandade klasser, men på lärarutbildningarna
            undervisas det inte i denna undervisningsform. Lärarstudenter
            behöver få kännedom om och möjlighet att testa att undervisa klasser
            där flera årskurser blandas om det är den verklighet de kommer
            att möta sedan.
          </p>
          <p xml:id="i-SLyhU4S1nX9uCSfTGH7Gse">
            För att stoppa den negativa utvecklingen krävs flexibla regelverk
            som bland annat skapar utrymme för samverkan mellan kommuner.
            Lärarutbildningen bör också anpassas till de små skolornas verklighet
            med åldersblandade klasser. Fristående initiativ kan i många fall
            också vara räddningen för små skolor när den kommunala skolan
            är nedläggningshotad.
          </p>
          <head type="h2" xml:id="i-UTNokPUvcoKoqTrTZ83YcR">
            7.1 Öka möjligheter till fjärr- och distansundervisning
          </head>
          <p xml:id="i-NexwRzxz39Qj6R9HvVhFFS">
            Behöriga lärare är en bristvara och i små kommuner är det allt
            svårare att höja behörig­heten. Därför behöver det finnas andra
            vägar för att möta små skolors behov. En sådan är att lätta upp
            regelverket för fjärr- och distansundervisning.
          </p>
          <head type="h2" xml:id="i-CrUmY2Fm17qeRXcbAqsm2E">
            7.2 Hyra lärare av annan huvudman eller annan enhet
          </head>
          <p xml:id="i-5roYbHzgmMBu84C389kou5">
            Det ska vara möjligt att låna lärare hos andra huvudmän så att
            en liten landsbygdsskola kan använda en engelsklärare från den
            kommunala skolan i centralorten. I dag är det inte tillåtet vid
            fysisk undervisning, endast vid distans- och fjärrundervisning.
            Detta skulle öka tillgången till legitimerade lärare i små skolor.
          </p>
          <head type="h2" xml:id="i-CNm9rdxFBAY2uYg3MsxtNE">
            7.3 Genomlys skollagen
          </head>
          <p xml:id="i-2Cn7ctmSy3WrKyMKaPQRbk">
            Skolverket måste ge tydliga rekommendationer och stöd som underlättar
            för små skolor. Vi vill därför ge Skolverket i uppdrag att ta
            fram faktaunderlag kring små skolors kvalitet och stöd för deras
            särskilda utmaningar. Vi vill också att Skolverket ska göra en
            genomlysning av dagens regelverk för att se om det finns regelverk
            där skollagen kan vara mer flexibel för att skapa underlag för
            utveckling även för små skolor och små huvudmän.
          </p>
          <head type="h2" xml:id="i-Tt7wxr1TQh8yWy5CCx5Xpz">
            7.4 Stärkt finansiering till små skolor
          </head>
          <p xml:id="i-N3VsrHM9hhf4jfgppGaSEh">
            Mindre skolor riskerar att läggas ned, inte minst på den svenska
            landsbygden, med långvariga negativa konsekvenser som följd både
            för eleverna och för samhället i stort. Små enheter blir dyrare
            då en lärare på den typen av skola har färre elever i varje undervisningsgrupp.
            Det behövs ett utökat statligt stöd för att kunna bibehålla och
            utveckla landets små skolor. När kommuner får stöd till skolan
            så behöver en parameter vara avstånd/gleshet när det kommer till
            fördelningen.
          </p>
          <head type="h1" xml:id="i-5RC9ZoFiYZ5NC5dtptVxDB">
            8 Ett starkt pedagogiskt ledarskap med tillit till professionen
          </head>
          <p xml:id="i-MYk1iQNLFvYJPGfgUTn6jw">
            En central förutsättning för elevernas skolframgång är ett skickligt
            ledarskap hos rektorerna. Rektorn har ett särskilt ansvar för
            att förebygga och fånga upp elever som riskerar att inte nå kunskapsmålen
            och sätta in åtgärder så att varje elev når sin fulla potential.
            Rektorns mandat behöver därför stärkas. Lärarna och rektorerna
            är helt avgörande för en bra skola. De flesta vuxna minns en lärare,
            och ofta flera, som såg en lite extra, som fanns där när man behövde
            stöd och som skapade ett sug efter att lära sig mer. Man kanske
            inte stötte på rektorn lika ofta, men många har hans eller hennes
            hårda arbete att tacka för en bra skolgång.
          </p>
          <p xml:id="i-6ufXZFTEZtJGQv7xSmTtjs">
            Svensk skola behöver både fler lärare och en bättre arbetsmiljö
            för de som är lärare idag, med bättre trygghet, mindre administration
            och större tillit till deras kompetens och omdöme. För verkligheten
            är en annan. Enligt Arbetsmiljöverket har nio av tio grund- och
            gymnasieskolor brister i arbetsmiljöarbetet och var fjärde lärare
            lider av stressrelaterade problem.
          </p>
          <p xml:id="i-FMrYStdAF8ar99FpRHxBET">
            Personalomsättningen är följaktligen alldeles för hög på många
            skolor. Enligt Talis 2018 har medianhögstadieläraren varit på
            sin skola i fem år, vilket är kortare tid än de andra nordiska
            länderna och genomsnittet i OECD. Varannan lärare på låg- och
            mellanstadiet har utsatts för fysiskt våld, och värst är det för
            lärare i fritidshem, enligt Lärarnas Riksförbund. Sjuttiotvå procent
            av lärarna säger att de utsatts för verbalt våld minst en gång
            de senaste åren. Kvinnor är mer utsatta än män. En annan del som
            behöver åtgärdas är lärarnas arbetsbelastning och den tid de lägger
            på annat än undervisning.
          </p>
          <p xml:id="i-5KBB7M5wHMDpJ2eNycxCjr">
            Förutom att skapa förutsättningar för de lärare som idag finns
            i skolan att stanna kvar behöver vi också se till att det utbildas
            fler lärare. Dels behöver de som är obehöriga och undervisar idag
            bli behöriga, dels behöver det skapas fler vägar in i läraryrket.
            Rektorernas roll går inte heller att underskatta. Den är komplex;
            rektorn är både pedagogisk ledare och ansvarig personalchef för
            förskollärare, lärare och övrig personal. Som ansvarig har rektorn
            också en mängd externa aktörer och intressen att förhålla sig
            till, inte minst föräldrar och kontakter med andra myndigheter.
            En stor del av rektorernas tid går åt till administration, och
            det gör att det är svårt att också vara en pedagogisk ledare.
            Det är därför viktigt att skala bort onödiga administrativa uppgifter
            och säkerställa att rektorerna kan arbeta med sina kärnuppdrag.
          </p>
          <p xml:id="i-UuFedukidh9h7gmS7Z7kKM">
            Enligt utredningen ”Rektorn och styrkedjan” är det sedan tidigare
            känt att många rektorer anser att de på grund av en stor mängd
            administrativa uppgifter inte kan avsätta tillräckligt med tid
            för pedagogisk ledning av verksamheten. Många rektorer upplever
            svårigheter att klara av alla de uppgifter de har ansvar för,
            vilket utredningen menar delvis beror på styrkedjan. Vissa rektorsbeslut
            får inte delegeras till någon annan. Personalgrupperna är ofta
            väldigt stora för varje rektor. En rektor kan också ha ansvar
            för flera stora separata skolenheter och olika skolformer. Här
            är forskningen samstämmig. För många medarbetare i en arbetsgrupp
            undergräver chefens möjligheter att vara en bra ledare.
          </p>
          <p xml:id="i-VrSuEe4QE98BCZrxiWx36E">
            Det kanske därför inte är så konstigt att åtta av tio skolledare
            har bytt jobb de senaste fem åren. Den höga personalomsättningen
            och avsaknaden på kontinuitet i skol­ledarskapet kan få många
            negativa konsekvenser. Bland annat påverkar det lärarnas trivsel
            och kan leda till att även lärare slutar. Det påverkar kontinuiteten
            i under­visningen och eleverna. Det är onda spiraler som måste
            brytas.
          </p>
          <head type="h2" xml:id="i-QCrMYXB6vL7Qs2tFriU7Ch">
            8.1 Minskad administration genom smarta digitala system
          </head>
          <p xml:id="i-4j4rTZ2nB4EXgh7mXaAZye">
            Det ska vara enkelt att vara rektor. Då behöver vi skapa förutsättningar
            för det. Vi behöver minska den byråkratiska och administrativa
            kontrollen av rektorerna. En sådan del är att rektorn rapporterar
            in uppgifter till både huvudman och skolmyndigheterna. En del
            för att lätta den administrativa arbetsbördan är att säkerställa
            att det finns system med gemensamma standarder. Särskilt viktigt
            är det med digitala system för elevuppföljningar som ska underlätta
            för rektor, och inte bli ytterligare en uppgift. Varje uppgift
            ska bara behöva lämnas en gång, på ett enda ställe. Detta måste
            vara målet för all administration i skolan för både lärare och
            rektorer.
          </p>
          <head type="h2" xml:id="i-29caAVXnz3sQ9Kv41czTY8">
            8.2 Inför nationellt riktmärke för antal medarbetare per rektor
          </head>
          <p xml:id="i-QPpXFqm8tL3NAiZVJpk9ZJ">
            Det är viktigt att rektorn ska kunna vara en pedagogisk ledare
            men idag är rektor allt längre ifrån vardagen i skolan. Rektorernas
            förutsättningar för det pedagogiska ledarskapet måste förbättras.
            Idag har många rektorer en stor personalgrupp under sig och kan
            även vara rektor på flera stora enheter samtidigt. Rektorerna
            har genom sin närvaro en stor betydelse för lärarnas arbetsmiljö
            och förutsättningar för att ge elever bra undervisning. Det förutsätter
            att man som ledare har rimliga förutsättningar. I hela välfärdssektorn
            finns ett grundläggande bekymmer med för många medarbetare per
            chef. Det finns forskningsresultat som visar på att en arbetsledande
            chef bör ha högst 20 till 25 medarbetare för att kunna skapa förutsättningar
            för en bra arbetsmiljö. I dag ligger många verksamheter istället
            på det dubbla antalet medarbetare per chef, skolan är inget undantag,
            vilket ger små möjligheter för en chef att vara närvarande, leda
            och stötta medarbetare. Det här är ett arbetsmiljöproblem och
            ett jämställdhetsproblem då skolan är en kvinnodominerad sektor.
            Centerpartiet vill se ett nationellt riktmärke för antal medarbetare
            per rektor. Det behöver också bli tydligare vilka uppgifter som
            är lämpliga att delegera till biträdande rektorer.
          </p>
          <head type="h2" xml:id="i-7aRRJggKusFd3aLBAJNGKB">
            8.3 Hindra hot och våld i skolor – inför sekretessbrytande bestämmelser
          </head>
          <p xml:id="i-63Lkkv9RFpSDKTz6yzQTJu">
            Det har skett flera allvarliga skoldåd under de senaste åren
            som visar på behovet av en tydlig strategi för att både förhindra
            och minimera skadan vid pågående dödligt våld. Det krävs både
            genuin kunskap och stark samverkan mellan myndigheter för att
            förhindra grövre våldsdåd eller skolattacker menar Skolsäkerhetsutredningen.
            Ju mer förberedd skolan och samhället i övrigt är, desto större
            möjligheter att avbryta potentiellt farliga situationer som kan
            skada både elever och lärare. Huvudmännen som är ytterst ansvariga
            för skolans studie- och arbetsmiljö bör ha handlingsplaner och
            strategier för att hantera en potentiellt farlig situation och
            hot och våld mot elever och lärare. Vi vill också se sekretessbrytande
            bestämmelser som gör att polis, socialtjänst och skola kan göra
            bättre riskbedömningar och ytterst förhindra skoldåd.
          </p>
          <head type="h2" xml:id="i-VxhDccoSLeBJpZF9V6FkGg">
            8.4 Utred lärarnas arbetssituation
          </head>
          <p xml:id="i-Y2uGCAm7aAkSLsD2RFi9HE">
            Det är högst angeläget att skapa en bättre arbetsmiljö och frigöra
            mer tid till under­visning och pedagogiskt ledarskap. Onödig administration
            måste bort. Tilliten till professionen måste öka. Det handlar
            om såväl att lätta på skollagens krav på dokumentation som att
            skolmyndigheternas begäran om dokumentation ska vara hanterbar.
            Vissa uppgifter kan läggas på andra kompetenser inom skolan för
            att frigöra tid för undervisning. Vi vill att regeringen lägger
            fram en proposition baserat på Tillitsdelegationens betänkande
            för att minska kortsiktig och ryckig styrning samt detaljerad
            och administrativt betungande uppföljning.
          </p>
          <head type="h2" xml:id="i-5bvW3xVFbtNC3gzXY8EgNJ">
            8.5 Fler behöriga lärare – fler vägar in i läraryrket
          </head>
          <p xml:id="i-4BNbpMGLFSgXjoQuqYFYFm">
            Vi behöver fler behöriga lärare. Idag är det många som är obehöriga
            som undervisar och det behöver skapas utbildningsvägar för dem
            så att de blir behöriga. Gruppen obehöriga är inte en homogen
            grupp så det behövs olika vägar in beroende på om personen ifråga
            har gått en lärarutbildning men inte är behörig i det aktuella
            ämnet eller om personen inte har någon högre utbildning alls,
            och allt där emellan. Det behövs också fler och olika vägar in
            i läraryrket och där är Teach for Sweden ett bra exempel.
          </p>
          <head type="h2" xml:id="i-LcbEaCdqJMh4NXMgp2u3xQ">
            8.6 Särskilda karriärtjänster för lärare och rektorer i skolor
            med låga resultat
          </head>
          <p xml:id="i-Chqn3uPHCTXSWVKT8Wnp9K">
            I bland andra utanförskapsområden finns skolor som har stora
            utmaningar och som har haft låg måluppfyllelse under en längre
            tid. För att vända utvecklingen krävs ett tydligt och inkluderande
            ledarskap. En förutsättning är också att huvudmannen ger särskilt
            stöd utifrån skolans utmaningar för att inte rektorns uppdrag
            ska bli alltför tungt. För att fler duktiga lärare och rektorer
            ska vilja arbeta på skolor med större utmaningar vill vi se en
            satsning på karriärtjänster för lärare och rektorer i skolor med
            långvarigt låga resultat.
          </p>
          <head type="h2" xml:id="i-LGjATRVKZFiXQwbKBDbcM9">
            8.7 Tillit till professionen
          </head>
          <p xml:id="i-9Rh9tBJfjAV3ukLU1xWxpk">
            Endast ett fåtal rektorer anser att de har stora möjligheter
            att påverka nämndens/styrelsens beslutsfattande. Rektorns mandat
            att fatta nödvändiga beslut för sin organisation och för att eleverna
            ska kunna få det stöd de behöver måste öka. Personalen inom förskola
            och skola har lång utbildning och erfarenhet och tilliten till
            professionen måste öka. Det är de som vet vad som behövs inom
            deras verksamheter. Här måste politiker på både lokal och nationell
            nivå visa större tillit till professionen.
          </p>
        </div>
        <div type="motSignatures">
          <list>
            <item xml:id="i-JJJWUGjxPRgFWwnrWFNAY">
              Muharrem Demirok (C)
            </item>
            <item xml:id="i-4FG2nG3JgmexMef6A4w7JB">
              Alireza Akhondi (C)
            </item>
            <item xml:id="i-XhWHqnaTyBiPRWd37ioiCN">
              Christofer Bergenblock (C)
            </item>
            <item xml:id="i-6gUFMhRMsiF8bVDHNEUAhe">
              Malin Björk (C)
            </item>
            <item xml:id="i-48WEx72pvRshnJuEK9o2nU">
              Daniel Bäckström (C)
            </item>
            <item xml:id="i-EkK8GHcmLCFTExEWg6y2ta">
              Jonny Cato (C)
            </item>
            <item xml:id="i-UXjmu1f6jnWaUFab1DLVaT">
              Catarina Deremar (C)
            </item>
            <item xml:id="i-3UPYmku85vsspHpNUv1Xar">
              Ulrika Heie (C)
            </item>
            <item xml:id="i-HezuJnJqxUVKkYBAxJncEe">
              Martina Johansson (C)
            </item>
            <item xml:id="i-7SBM5LghVDS82pnQSg8vxJ">
              Anders W Jonsson (C)
            </item>
            <item xml:id="i-WTxhqeZbkTnBWCDkXXtHLk">
              Anders Karlsson (C)
            </item>
            <item xml:id="i-4twmG1rd578EeEqAjSvwQy">
              Mikael Larsson (C)
            </item>
            <item xml:id="i-KjPdzE5ZjQ89cbRqKyVnob">
              Stina Larsson (C)
            </item>
            <item xml:id="i-FGRwCh7XMhoRp5qJ8gCELK">
              Anna Lasses (C)
            </item>
            <item xml:id="i-S9nSAGxB39iLFNC5TD7kZR">
              Ulrika Liljeberg (C)
            </item>
            <item xml:id="i-G8j4uuYRMsgjJfrbrKSZLB">
              Helena Lindahl (C)
            </item>
            <item xml:id="i-4ekvP18Ampx28vjib6pfaX">
              Kerstin Lundgren (C)
            </item>
            <item xml:id="i-M9j5vL7Em7hUi2pVwr9Wsa">
              Rickard Nordin (C)
            </item>
            <item xml:id="i-W2cDT7YCR29Eu5syCryBq3">
              Niels Paarup-Petersen (C)
            </item>
            <item xml:id="i-AWFDuLGEvpNh9a3FWZLZNF">
              Anne-Li Sjölund (C)
            </item>
            <item xml:id="i-JGQJaF9SDV8eTSiv7NLJxa">
              Elisabeth Thand Ringqvist (C)
            </item>
            <item xml:id="i-2H3d27YfroRYAkaXBuFsP7">
              Helena Vilhelmsson (C)
            </item>
            <item xml:id="i-KMGMDbhctZSYrhmjSKf8np">
              Anders Ådahl (C)
            </item>
            <item xml:id="i-MpfKgLbop3Exnhp7Z9hXoH">
              Martin Ådahl (C)
            </item>
          </list>
        </div>
      </div>
    </body>
  </text>
</TEI>
