<?xml version="1.0" encoding="utf-8"?>
<TEI xmlns="http://www.tei-c.org/ns/1.0" xmlns:xi="http://www.w3.org/2001/XInclude" xml:id="mot-202223-UU-02348">
  <teiHeader>
    <fileDesc>
      <titleStmt>
        <title>med anledning av prop. 2022/23:74 Sveriges medlemskap i Nato</title>
        <author corresp="i-HG8uLqLT7SnwSx5YRobkVr">av Håkan Svenneling m.fl. (V)</author>
      </titleStmt>
      <publicationStmt>
        <authority>SWERIK PROJECT</authority>
      </publicationStmt>
      <sourceDesc>
        <bibl>
          <title>Motion 2022/23:2348 av Håkan Svenneling m.fl. (V)</title>
          <idno type="rdwebb">HA022348</idno>
          <rs type="number">2348</rs>
          <orgName type="comitteeAbbreviation">UU</orgName>
          <ref type="dokument_url_text">https://data.riksdagen.se/dokument/HA022348/text</ref>
          <ref type="dokument_url_html">https://data.riksdagen.se/dokument/HA022348</ref>
          <ref type="dokumentstatus_url_xml">https://data.riksdagen.se/dokumentstatus/HA022348</ref>
          <ref type="pdf">https://data.riksdagen.se/fil/55C4EEB3-3E92-47F5-A7C8-3A9633B2A08A</ref>
          <ref type="docx">https://data.riksdagen.se/fil/411B27CF-ACE8-419F-8DB2-BD5F85B9A561</ref>
        </bibl>
      </sourceDesc>
    </fileDesc>
    <profileDesc>
      <particDesc>
        <listPerson>
          <person gender="man">
            <idno>i-HG8uLqLT7SnwSx5YRobkVr</idno>
            <name>Håkan Svenneling</name>
            <state type="partyAffiliation" ref="Q110837">
              <desc>V</desc>
            </state>
          </person>
          <person gender="woman">
            <idno>i-Hn2xAAaqgQLyS3k5RBuXkb</idno>
            <name>Andrea Andersson Tay</name>
            <state type="partyAffiliation" ref="Q110837">
              <desc>V</desc>
            </state>
          </person>
          <person gender="woman">
            <idno>i-U8W4uUAKEoMtNdRs3JJRK8</idno>
            <name>Kajsa Fredholm</name>
            <state type="partyAffiliation" ref="Q110837">
              <desc>V</desc>
            </state>
          </person>
          <person gender="woman">
            <idno>i-6CAgZyR6FvVqYZHQfCw5HJ</idno>
            <name>Hanna Gunnarsson</name>
            <state type="partyAffiliation" ref="Q110837">
              <desc>V</desc>
            </state>
          </person>
          <person gender="woman">
            <idno>i-7EGhEVdWhirq9oiHvVcrQR</idno>
            <name>Lotta Johnsson Fornarve</name>
            <state type="partyAffiliation" ref="Q110837">
              <desc>V</desc>
            </state>
          </person>
          <person gender="woman">
            <idno>i-PAfMpaW8KP2UfRTBpXARTc</idno>
            <name>Linda W Snecker</name>
            <state type="partyAffiliation" ref="Q110837">
              <desc>V</desc>
            </state>
          </person>
        </listPerson>
      </particDesc>
      <correspDesc>
        <correspAction type="status" subtype="closed"/>
        <correspAction xml:id="i-6UuYCUYQ435KqFMZJrqWSi" type="basedOn"/>
        <correspContext corresp="i-6UuYCUYQ435KqFMZJrqWSi">
          <ref>Proposition 2022/23:74</ref>
        </correspContext>
        <correspAction xml:id="i-WZWLrvXtytGwe9YwkGSjKG" type="signed"/>
        <correspContext corresp="i-WZWLrvXtytGwe9YwkGSjKG">
          <note type="signatory" corresp="i-HG8uLqLT7SnwSx5YRobkVr"/>
          <note type="signatory" corresp="i-Hn2xAAaqgQLyS3k5RBuXkb"/>
          <note type="signatory" corresp="i-U8W4uUAKEoMtNdRs3JJRK8"/>
          <note type="signatory" corresp="i-6CAgZyR6FvVqYZHQfCw5HJ"/>
          <note type="signatory" corresp="i-7EGhEVdWhirq9oiHvVcrQR"/>
          <note type="signatory" corresp="i-PAfMpaW8KP2UfRTBpXARTc"/>
        </correspContext>
        <correspAction xml:id="i-NofgZyopzCV9Tc79dW3bfV" type="submitted">
          <date when="2023-03-13"/>
          <time when="14:06:47"/>
        </correspAction>
        <correspAction xml:id="i-BJMjN2TeFz9SPSECnntE2D" type="reviewed">
          <date when="2023-03-13"/>
          <time when="19:28:09"/>
        </correspAction>
        <correspAction xml:id="i-BZQigbrnuC9koSeagPgVND" type="dismissed">
          <date when="2023-03-14"/>
        </correspAction>
        <correspAction xml:id="i-8QCueQxkofK74jNcGxcnps" type="referred">
          <date when="2023-03-15"/>
        </correspAction>
        <correspAction xml:id="i-3RHodaj9ceTFLeHNCA65QL" type="assigned">
          <date when="2023-03-22"/>
          <time when="16:25:37"/>
        </correspAction>
        <correspContext corresp="i-3RHodaj9ceTFLeHNCA65QL">
          <ref type="assignedTo">Utrikesutskottet</ref>
        </correspContext>
        <correspAction xml:id="i-V9vQvjambaktT3pjwcJAZF" type="behandlas_i"/>
        <correspContext corresp="i-V9vQvjambaktT3pjwcJAZF">
          <ref type="uppgift">2022/23:UU16</ref>
          <ref type="ref_dok_id">HA01UU16</ref>
          <ref type="ref_dok_typ">bet</ref>
          <ref type="ref_dok_rm">2022/23</ref>
          <ref type="ref_dok_bet">UU16</ref>
          <ref type="ref_dok_titel">Sveriges medlemskap i Nato</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
      </correspDesc>
      <textClass>
        <catRef scheme="#docType" target="#mot"/>
        <catRef scheme="#motionType" target="#kommitte"/>
        <catRef scheme="#motionType" target="#följd"/>
      </textClass>
    </profileDesc>
  </teiHeader>
  <text>
    <body>
      <div type="motHeader">
        <div type="motTitle">
          Motion till riksdagen 2022/23:2348 av Håkan Svenneling m.fl.
          (V) med anledning av prop. 2022/23:74 Sveriges medlemskap i Nato
        </div>
      </div>
      <div type="motBody">
        <div xml:id="i-EcbDNFXjnemNKr9gCzdHoM" type="TOC">
          <head xml:id="i-TypG9KnJMvTG6u59oBRwVV">
            1 Innehållsförteckning
          </head>
          <list>
            <item style="indent-level: 1">
              2 Förslag till riksdagsbeslut
            </item>
            <item style="indent-level: 1">
              3 Sverige är tryggare utan Nato
            </item>
            <item style="indent-level: 1">
              4 Militär alliansfrihet är det bästa för Sveriges säkerhet
            </item>
            <item style="indent-level: 2">
              4.1 En självständig utrikespolitik
            </item>
            <item style="indent-level: 3">
              4.1.1 Inga utländska baser på svensk mark
            </item>
            <item style="indent-level: 3">
              4.1.2 Effekter på svensk vapenexport
            </item>
            <item style="indent-level: 1">
              5 Ett kärnvapenfritt Sverige
            </item>
            <item style="indent-level: 2">
              5.1 Sverige ska kräva garantier från Nato vad gäller kärnvapen
            </item>
            <item style="indent-level: 1">
              6 Effekterna på Försvarsmaktens personal
            </item>
            <item style="indent-level: 1">
              7 En undermålig process
            </item>
            <item style="indent-level: 1">
              8 Förankring av Natopolitiken i riksdagen
            </item>
          </list>
        </div>
        <div type="motProposal" subtype="förslag">
          <head xml:id="i-D4Mfd5EuUVDvUCWxh8J7Fp">
            2 Förslag till riksdagsbeslut
          </head>
          <list style="ol">
            <item xml:id="i-XBr6R5X6tTqjD6kAPWcwDs">
              Riksdagen avslår regeringens proposition 2022/23:74 Sveriges
              medlemskap i Nato.
            </item>
            <item xml:id="i-CLRfAZ2SXwMgzsoM6BXH5r">
              Riksdagen ställer sig bakom det som anförs i motionen om att
              Sverige ska fortsätta att vara militärt alliansfritt och tillkännager
              detta för regeringen.
            </item>
            <item xml:id="i-PkXkApW4Ss4rF3qJNkKf4n">
              Riksdagen ställer sig bakom det som anförs i motionen om att
              Sverige vid en anslutning till Nato ska göra tydligt att man inte
              har för avsikt att tillåta permanenta baser eller stadigvarande
              närvaro av allierade styrkor på det egna territoriet under fredstid
              och därför begära sådana garantier, och detta tillkännager riksdagen
              för regeringen.
            </item>
            <item xml:id="i-CAKB8M4C3q4c5AmcG3yt64">
              Riksdagen ställer sig bakom det som anförs i motionen om att
              Sverige ska förbli en kärnvapenfri stat och tillkännager detta
              för regeringen.
            </item>
            <item xml:id="i-Gt9pLuQjdAFdSP8d5kfvgY">
              Riksdagen ställer sig bakom det som anförs i motionen om att
              Sverige inom Nato ska driva principen om ”No First Use” och tillkännager
              detta för regeringen.
            </item>
            <item xml:id="i-7TFzrDPhKxFUfkH7qtAFRE">
              Riksdagen ställer sig bakom det som anförs i motionen om att
              Sverige inte ska ställa sig bakom att kärnvapen har en avskräckande
              förmåga och tillkännager detta för regeringen.
            </item>
            <item xml:id="i-UqTtkbq28FMKqmiy8mDSrp">
              Riksdagen ställer sig bakom det som anförs i motionen om att
              Sverige, i arbetet inom Nato, inte ska vara del i s.k. nuclear
              sharing och tillkännager detta för regeringen.
            </item>
            <item xml:id="i-UgvZyHVHCHEQUqZQAKrydx">
              Riksdagen ställer sig bakom det som anförs i motionen om att
              Sverige bör anta en nationell lagstiftning som förbjuder införsel
              och transitering av kärnvapen på svenskt territorium i både freds-
              och krigstid och tillkännager detta för regeringen.
            </item>
            <item xml:id="i-J5E3TTahH7Nff7HykmExhv">
              Riksdagen ställer sig bakom det som anförs i motionen om att
              Sverige ska oaktat ett svenskt medlemskap i Nato förbehålla sig
              rätten att gå med i FN:s konvention om förbud mot kärnvapen samt
              ha rätt att inte stå bakom Natos uttalanden om kritik mot konventionen,
              och detta tillkännager riksdagen för regeringen.
            </item>
            <item xml:id="i-TSYcPdYWeL3BE5CwPNsujJ">
              Riksdagen ställer sig bakom det som anförs i motionen om att
              Sverige aldrig ska delta i Natos övningsverksamhet som inkluderar
              övning i användandet av kärnvapen såsom Snowcat och tillkännager
              detta för regeringen.
            </item>
            <item xml:id="i-Xn2K6tJM1BhwSnLCaoCb7D">
              Riksdagen ställer sig bakom det som anförs i motionen om att
              Sverige, i arbetet inom Nato, inte ska ingå i Nuclear Planning
              Group och tillkännager detta för regeringen.
            </item>
            <item xml:id="i-M8MtkNQfy8W5n3Af5rxB6W">
              Riksdagen ställer sig bakom det som anförs i motionen om att
              Sverige ska förbehålla sig rätten att inte stödja Natos uttalanden
              om kärnvapen och i alla typer av samarbeten med Nato aktivt bör
              använda sig av fotnoter för att markera avståndstagande till kärnvapen
              och tillkännager detta för regeringen.
            </item>
            <item xml:id="i-K6kSaRytLEqYdfNXPd2AZx">
              Riksdagen ställer sig bakom det som anförs i motionen om att
              regeringen ska ta initiativ till en ordning för kontinuerlig förankring
              av Natopolitiken med riksdagens samtliga partier och tillkännager
              detta för regeringen.
            </item>
          </list>
        </div>
        <div type="motContent">
          <head xml:id="i-SjRU3mCG79mwav47kkcQ16" type="h1">
            3 Sverige är tryggare utan Nato
          </head>
          <p xml:id="i-DchJGvboFufZ2k9vFsBP3k">
            Utgångspunkten för Sveriges försvars- och säkerhetspolitik ska
            vara att värna vårt lands säkerhet. Den svenska försvars- och
            säkerhetspolitiken ska utgå från en självständig analys och strategi
            som syftar till att skapa trygghet för Sverige och våra medborgare.
            Vårt lands historia med mer än 200 år av fred är unik. Den viktigaste,
            om än inte den enda, förklaringen till detta är den militära alliansfriheten.
          </p>
          <p xml:id="i-K4ocgjsNqr2YKkEnTbf3B9">
            Som ett svar på Rysslands anfallskrig mot Ukraina gjorde den
            förra socialdemokra­tiska regeringen en helomvändning i fråga
            om Nato. Utan någon folklig debatt eller vidare förankring ansökte
            man den 18 maj 2022 om ett svenskt medlemskap. Den 5 juli undertecknade
            Natos medlemsstater det anslutningsprotokoll som gav Sverige (och
            Finland) status som inbjudna länder. För att Sverige ska kunna
            bli medlem i Nato krävs riksdagens godkännande, varför regeringen
            nu lämnat en proposition i ärendet.
          </p>
          <p xml:id="i-HvDcjLMzw1w7BudjU4UGEM">
            Den ryska invasionen av Ukraina är oprovocerad, olaglig och oförsvarlig
            och helt i strid med folkrätten. Angreppet är en kränkning av
            Ukrainas territoriella integritet och suveränitet och innebär
            ett stort mänskligt lidande för det ukrainska folket. Invasionen
            innebär att vi har ett fullskaligt krig mitt i Europa. Det utmanar
            den europeiska säker­hetsordningen och ställer nya krav på de
            enskilda länderna i Europa. Rysslands aggres­sion kan inte tolereras;
            Ukraina måste ha omvärldens stöd och Sverige måste stärka sitt
            totalförsvar. Ett svenskt medlemskap i Nato gör däremot varken
            Sverige eller Ukraina tryggare, tvärtom. I proposition 2022/23:74
            argumenterar regeringen för att ett svenskt medlemskap i Nato
            skulle ha en avskräckande effekt. Vänsterpartiet menar motsatt
            att ett svenskt medlemskap i militäralliansen ökar risken för
            att vi dras in i krig och kon­flikter vi inte själva valt. Svensk
            utrikes- och säkerhetspolitik ska beslutas i Sverige, inte på
            Natos högkvarter i Bryssel, i Washington av USA:s president eller
            i Ankara av Turkiets president.
          </p>
          <p xml:id="i-7bEZiEoPpLNabtNMURhzUu">
            För en trovärdig säkerhetspolitik är det centralt att sträva
            efter en bred politisk enighet i Sveriges riksdag. Oaktat ett
            svenskt medlemskap i Nato är det nödvändigt med en självständig
            svensk säkerhetspolitisk analys och en levande och folklig debatt
            om förutsättningarna för svensk säkerhet. Svensk säkerhetspolitik
            ska utgå från svenska behov, ingenting annat.
          </p>
          <p xml:id="i-SJG4tKghbZhFzLbX3LBGhL">
            I SOU 2016:57 konstateras att Ryssland sannolikt skulle svara
            på en eventuell militär förmågeuppbyggnad på svenskt territorium
            genom en militär anpassning i syfte att åter­upprätta en uppfattad
            balans, tvärtemot den avspänning som så väl behövs. I betänkandet
            ifrågasätts också effekterna vad avser den svenska nationella
            operativa förmågan vid ett eventuellt medlemskap i Nato. Den första
            försvarslinjen för varje medlemsland är de egna försvarsansträngningarna,
            och ett medlemskap i Nato innebär således ingen genväg för att
            lösa nationella förmågebrister.
          </p>
          <p xml:id="i-TMJowEwx9HhZYGvMxjgaG5">
            Sverige behöver ett starkare samlat totalförsvar, där det civila
            samhällets robusthet och motståndskraft stärks för att vi alla
            ska kunna leva ett tryggt och säkert liv, liksom det är nödvändigt
            att bygga kapacitet för att värna vår suveränitet och vårt nationella
            självbestämmande – om så krävs, även med militära medel. Ett medlemskap
            i Nato kan inte ersätta uppbyggnaden av vårt eget försvar. Sverige
            måste själva ta ansvar för att bygga ett folkligt förankrat totalförsvar
            som klarar av att möta de uppgifter man ställs inför.
          </p>
          <head xml:id="i-6WYhXXXbRZ47XNxW8M1yyv" type="h1">
            4 Militär alliansfrihet är det bästa för Sveriges säkerhet
          </head>
          <p xml:id="i-LtBunuagZfVAffEcqTG3pp">
            Sveriges försvars- och säkerhetspolitik bygger på att vi genom
            att inte ingå i militära allianser har bättre möjligheter att
            skapa trygghet för vår befolkning och hålla svenskt territorium
            utanför krig. Vi har hållit Sverige militärt alliansfritt och
            bevarat vårt militära självbestämmande just för att i en sådant
            säkerhetspolitiskt läge vi ser nu kunna fatta självständiga beslut
            som gynnar svensk säkerhet och trygghet.
          </p>
          <p xml:id="i-BtWwPhzQFXQ7No9TSG5ET3">
            Den 16 mars 2022 tillsatte den dåvarande regeringen en arbetsgrupp
            för överlägg­ningar om det förändrade säkerhetspolitiska läget
            till följd av Rysslands aggression mot Ukraina. Samtliga riksdagspartier
            deltog och den 13 maj presenterades rapporten Ett försämrat säkerhetspolitiskt
            läge – konsekvenser för Sverige (Ds 2022:7). Vänsterpartiet står
            som också framgår av proposition 2022/23:74 bakom de beskrivande
            delarna i departementsskrivelsen om Rysslands agerande. Rysslands
            roll och agerande i Sveriges närområde är av stor vikt för svensk
            säkerhetspolitik. Den auktoritära utvecklingen i Ryssland är strukturell,
            systematisk och långvarig och det är sannolikt att Putin eller
            en efterföljande likartad regim kommer att leda landet under överskådlig
            framtid. Vänster­partiet vill fortsatt se omfattande sanktioner
            och ett minskat beroende av rysk gas och olja i hela Europa. Däremot
            menar vi att slutsatserna i departementsskrivelsen vad gäller
            Sveriges militära alliansfrihet är felaktiga och att viktiga frågor
            behandlats svepande och t.o.m. ignorant. Läs mer i vårt särskilda
            yttrande (Ds 2022:7 s. 45). Att basera ansökan om ett svenskt
            medlemskap i Nato på så ogrundade slutsatser, helt utan folklig
            debatt, är minst sagt oansvarigt.
          </p>
          <p xml:id="i-5THSDX669zLpdxrvQbX2K5">
            I september 2016 överlämnades Utredningen om Sveriges försvars-
            och säkerhets­politiska samarbetens betänkande Säkerhet i ny tid
            (SOU 2016:57) till regeringen. Utredningen hade bl.a. uppdraget
            att analysera och redogöra för innebörden av Sveriges samarbeten
            med andra länder och organisationer på det försvars- och säkerhetspolitiska
            området, i dag och i framtiden. Det bör noteras att regeringens
            proposition 2022/23:74 går stick i stäv med flera avgörande punkter
            i den analys som gjordes i betänkandet. Även om säkerhetspolitiken
            ständigt förändras och vi har ett särskilt läge i Europa, är principerna
            för Nato som militär allians fortfarande desamma. Det gäller även
            grunden för den svenska säkerhetspolitiska doktrinen.
          </p>
          <p xml:id="i-C1ajt4GeikgUSSxMbZQvLC">
            Vänsterpartiet säger nej till ett svenskt medlemskap i Nato.
            Ett medlemskap i kärn­vapenalliansen skulle väsentligt försämra
            vårt säkerhetspolitiska läge. Vi ser att det kan leda till ökade
            risker för Sverige, och att Sverige blir en del av de krig och
            konflikter som Natoländer bedriver. Därmed äventyras Sveriges
            trygghet mer genom Nato­medlemskap än genom fortsatt nationellt
            självbestämmande.
          </p>
          <p xml:id="i-XbuBajpH17njK8KzDymAH9">
            Riksdagen bör avslå regeringens proposition 2022/23:74 Sveriges
            medlemskap i Nato. Detta bör riksdagen besluta.
          </p>
          <p xml:id="i-KG7mJa9xp4zbunRyRUVWtq">
            För Vänsterpartiet är det territoriella försvaret av Sverige
            centralt. Vårt land, vatten eller luftrum ska inte kränkas av
            andra stater. Därför kommer Vänsterpartiet alltid att stödja förslag
            och beslut som ökar skyddet av Sverige och de svenska medborgarna.
            Sverige ska ha ett starkt och folkligt förankrat totalförsvar
            med förmåga att möta de olika former av hot som vårt land kan
            ställas inför – ytterst en väpnad konflikt.
          </p>
          <p xml:id="i-T3vnXjAXtGKvvkpTS6pBAu">
            Sveriges militära alliansfrihet har tjänat oss och vår omvärld
            väl och har möjlighet att göra det under lång tid framöver. Den
            militära alliansfriheten har bidragit till att generation efter
            generation i Sverige kunnat leva i fred. Den har dessutom gett
            oss ett utrikespolitiskt handlingsutrymme som gjort att Sverige
            kunnat spela en viktig interna­tionell roll för fred och nedrustning
            – när den politiska viljan funnits. Sverige ska vara fortsatt
            militärt alliansfritt. Detta bör riksdagen ställa sig bakom och
            ge regeringen till känna.
          </p>
          <p xml:id="i-6Tn4RhZdDMLi2scRHt5Scr">
            Sverige kan inför ett fullskaligt angrepp från en stormakt inte
            försvaras enbart med ett nationellt militärt försvar. Samarbetet
            med länderna i vårt närområde skulle i ett sådant läge vara avgörande.
            Diplomati och internationella samarbeten av olika slag kommer
            att vara nödvändigt. Vi tror att Sverige bäst avgör själva hur
            dessa samarbeten ska utformas och med vilka. Att skapa en bestående
            militär allians med en samling stater som redan nu är inblandade
            i krig och konflikter som vi inte står bakom, är kontraproduktivt
            och leder till ökade risker för vårt land.
          </p>
          <p xml:id="i-DSdYeridQWRpPg8M2PaZrr">
            För att möta de hot vi står inför krävs ett gott samarbete med
            våra grannländer, framför allt våra närmaste nordiska grannländer,
            men även länderna runt Östersjön. Internationellt samarbete måste
            alltid bygga på att Sverige fattar självständiga beslut, men att
            vi har en nära kontakt och i vissa fall planerar och övar tillsammans
            med andra länder.
          </p>
          <p xml:id="i-SAXaUrn12SA19pEBLt33ag">
            Norrbotten och Västerbotten ligger i Arktis, och Arktis är att
            betrakta som vårt lands absoluta närområde. Säkerhetspolitiska
            konflikter i Arktis kommer därför att ha direkt påverkan på vårt
            land. Ett svenskt Natomedlemskap skulle innebära att Arktis inte
            längre kan ses som ett lågspänningsområde. I stället skulle norra
            Sverige bli ett själv­klart övningsområde för andra stater, vilket
            i förlängningen leder till ökad risk för konflikt i Arktis. Det
            leder till en ökad hotbild mot Sverige när flera länder tillåts
            göra sig redo för strid i Arktis. Sverige ska inte upplåta övningsområden
            till andra stater utan svenskt deltagande eller tydlig nytta för
            svensk säkerhet.
          </p>
          <head xml:id="i-MzGTmH9rzatSjPxT2rcF48" type="h2">
            4.1 En självständig utrikespolitik
          </head>
          <p xml:id="i-X9LnZPP1KhhSjfURnGMRbz">
            Nato beskriver sig själva som både en politisk och en militär
            allians. Nato består inte bara av länder som ligger oss nära i
            synen på mänskliga rättigheter och demokrati. Även Turkiet, Ungern
            och andra länder som har stora problem med sin syn på mänskliga
            rättigheter är medlemmar. Det senaste decenniet har det varit
            en tydlig tillbakagång för demokratin i ett flertal Natoländer.
            Natos näst största medlemsland Turkiet har upp­repade gånger genomfört
            territoriella kränkningar av sina grannländer. Så sent som i november
            2022 genomförde Turkiet en militäroffensiv mot mål inne i både
            Syrien och Irak.
          </p>
          <p xml:id="i-FKiVLPShygYWQ42Fkj98Za">
            Turkiet har tydligt visat att man inte respekterar andra länders
            demokratiska ordning. Turkiets president Erdoğans försök att utpressa
            Sverige till regelvidriga utlämningar och ny lagstiftning i samband
            med Natoansökan är bara ett exempel. Redan dagarna innan Sveriges
            ansökan lämnades in visade Erdoğan att han inte skulle ge Sverige
            den smidiga process regeringen hade föreställt sig. I stället
            har vägen mot ett medlemskap kantats av orimliga krav som inte
            är förenliga med en fungerande rättsstat. Turkiet och Ungern är
            de två Natoländer som fortfarande valt att inte godkänna Sveriges
            ansökan. Det är också de två länder som Vänsterpartiet tidigt
            pekade ut riskerna att gå i militär allians med. Att andra länder
            ska tillåtas diktera villkoren för svensk politik är oacceptabelt.
          </p>
          <p xml:id="i-XF8hL8W292HGDE3Y4Yek56">
            En svensk ansökan om medlemskap i Nato skulle oundvikligen innebära
            att vi över­lämnar en stor del av vår säkerhetspolitik till USA.
            Även om beslut i organisationen i mångt och mycket fattas med
            konsensus är det otvivelaktigt så att Nato bygger på USA:s militära
            kapacitet. USA har som land en särställning och i praktiken veto
            i Natos agerande. Det gör att de kan förmå andra länder att agera
            i enlighet med deras intressen inom organisationen. I FOI-rapporten
            Transatlantiska tvivel (2021) beskrivs hur medlems­länder i Nato
            strävar efter att upprätthålla en nära, eller åstadkomma en närmare,
            relation till USA. Vid en ökad osäkerhet kring det amerikanska
            engagemanget för europeisk säkerhet under Trumpadministrationen
            sökte länderna enligt rapporten behålla ameri­kanskt engagemang
            genom att öka sitt eget engagemang och försöka visa sitt värde
            för USA – både genom stöd till amerikanska positioner i olika
            frågor och genom andra mer konkreta handlingar, såsom ökade bidrag
            till USA-ledda antiterroristoperationer.
          </p>
          <p xml:id="i-CvRq3xL1V3qU7AVrqKGwB8">
            Ett medlemskap innebär också en förväntan om att på olika sätt
            delta i andra länders krig och insatser. Även om det inte finns
            några bindande klausuler utifrån Washington­fördraget finns en
            förväntan om lojalitet. I nämnda FOI-rapport beskrivs t.ex. hur
            Danmark historiskt har ”kompenserat låga försvarsutgifter med
            lyhördhet inför allierade önskemål om förmågor och styrkebidrag”.
          </p>
          <p xml:id="i-8QmpvPrdyL3RehzkEmpyP4">
            En oroande utveckling är de ökade spänningarna mellan USA och
            Kina. Förutom ett höjt tonläge märks hur USA utökar sina militära
            baser i Sydkinesiska havet samtidigt som Kina har planer på att
            mångdubbla antalet kärnvapen. Det skapar en rad frågor, bl.a.
            om hur Natos ömsesidiga försvarsgarantier ska praktiseras vid
            ett eventuellt angrepp mot amerikanska baser i Kinas närområde.
          </p>
          <p xml:id="i-L789xzF9ByxBTNeRdcREbg">
            Samtidigt har Nato och Natoländer genomfört tre extremt misslyckade
            krig i Afghanistan, i Irak och i Libyen som starkt bidragit till
            den flyktingkatastrof EU nu misslyckas med att hantera samt framväxten
            av terrororganisationen Daish/IS. Det måste också konstateras
            att det politiska läget i USA är instabilt och starkt polariserat.
            I kombination med den särskilda roll USA har i världspolitiken
            och i Nato skapar det en osäkerhet.
          </p>
          <p xml:id="i-Aj5WYwqbizm4kWQ25H6FSq">
            Ett medlemskap i Nato gör det knappast mindre viktigt att stå
            upp för en regelbase­rad världsordning som syftar till fred och
            nedrustning. Sverige måste fortsätta vara en stark röst i världen
            för diplomati, bistånd och solidaritetsarbete. Vi har en lång
            och stolt historia av att stödja och bidra till andra länders
            utveckling mot mer demokrati, jäm­ställdhet och hållbarhet. Det
            är de viktigaste metoderna för att bygga fred i världen. Det är
            av största vikt att Sverige fortsätter vara ett land som är delaktigt
            internationellt i arbete som främjar en mer fredlig värld och
            aldrig viker ned oss för stormakters intres­sen eller låter vår
            röst tystna.
          </p>
          <head xml:id="i-Sd4sFYrrH8em9ATUSe9fpA" type="h3">
            4.1.1 Inga utländska baser på svensk mark
          </head>
          <p xml:id="i-F8Zyzqn7DBhsDGPbLgHBYB">
            Natos militära resurser utgörs i princip uteslutande av medlemsstaternas
            egna. Nato har en militär ledningsstruktur, men inga egna militära
            förband. De avdelas i stället från medlemsstaterna efter begäran
            från Nato. Däremot finns ett antal Natobaser utplacerade i medlemsländerna.
            Exempelvis finns flygbaser stationerade i Estland och Litauen
            och i Lettland och Polen finns armébaser. Vänsterpartiet har inte
            för avsikt att låta annat lands militär permanent verka på vårt
            territorium och därför är aldrig baser med annan juris­diktion
            än svensk aktuella.
          </p>
          <p xml:id="i-Pfpymit1ijXkAAvk9Dgr7h">
            Alla de tre nordiska länder som anslöt sig till Nato vid grundandet
            1949 har haft reservationer vad gäller permanenta baser för främmande
            makters stridskrafter på eget territorium. Länder som Danmark,
            Norge och Island har en fastslagen politik gentemot Nato som innebär
            att man inte tillåter permanenta allierade styrkor på det egna
            territoriet under fredstid. Det är centralt att Sveriges hållning
            till Natobaser på svenskt territorium slås fast redan vid ett
            inträde i militäralliansen.
          </p>
          <p xml:id="i-Lu18WhKwKYgykSqZwUi8PZ">
            När Sverige tillåter närvaro av styrkor från Frankrike, Storbritannien
            och USA kan det inte uteslutas att deras militär medför kärnvapen
            till svenskt territorium. Det finns därför en ökad risk att närvaron
            av utländska styrkor i Sverige uppfattas i omvärlden som att Sverige
            förespråkar avskräckning genom kärnvapen. Med förbehåll och starkare
            lagstiftning skulle den osäkerheten kunna avhjälpas.
          </p>
          <p xml:id="i-QnEjBLyRgthKwfm1NfhK3b">
            Unilaterala uttalanden vad gäller baser och kärnvapen är bräckliga.
            Det kan räcka med en förändrad politisk majoritet i landet för
            att en sådan politisk linje ska ändras. För att säkra att Sverige
            inte kommer att behöva upprätta Natobaser på svensk mark bör ett
            liknande uttalande även förankras i Nato. För tilliten mellan
            de olika parterna bör vill­koren slås fast vid en anslutning.
          </p>
          <p xml:id="i-MmLvFnA5z9y27tgiJzWYPS">
            Sverige ska vid en anslutning till Nato göra tydligt att man
            inte har för avsikt att tillåta permanenta baser eller stadigvarande
            närvaro av allierade styrkor på det egna territoriet under fredstid
            och ska därför begära sådana garantier. Detta bör riksdagen ställa
            sig bakom och ge regeringen till känna.
          </p>
          <head xml:id="i-N8rLy1jCsw6GcyUkfHX8Rj" type="h3">
            4.1.2 Effekter på svensk vapenexport
          </head>
          <p xml:id="i-LwC8vyeS8qn2ySnE8pLAH2">
            Vänsterpartiet anser att effekterna på svensk vapenexport blir
            negativa av ett Nato­medlemskap. År 2019 slutade Sverige exportera
            vapen till Turkiet, som en konsekvens av landets folkrättsvidriga
            invasion i nordöstra Syrien. Då fanns en fullständig politisk
            enighet om vikten av att agera mot regimen. Turkiet har upprepade
            gånger visat att man inte drar sig för att gå in militärt i sina
            grannländer. Så sent som i november förra året genomförde Turkiet
            en militäroffensiv mot kurdiska områden i både Syrien och Irak
            där 89 mål flygbombades under ett dygn. Attacken krävde mellan
            30 och 90 dödsoffer. Enligt Turkiets försvarsminister Hulusi Akar
            var det ett av den moderna historiens mest omfattande bombangrepp.
            Ett av de krav Turkiet ställt på Sverige för att godkänna ett
            svenskt medlemskap i Nato är just att vapenexporten ska återupptas,
            vilket också har skett genom nya beslut från Inspektionen för
            strategiska produkter (ISP) i september 2022 med en direkt hänvisning
            till den utrikespolitiska deklarationen från juni 2022. Vänsterpartiet
            anser inte att situationen i Turkiet har förbättrats på ett sådant
            sätt att vapenexport kan återupptas.
          </p>
          <p xml:id="i-4LXT37viK5hWTP4ymRkerF">
            Ett medlemskap i Nato kan också komma att påverka de s.k. samarbetsavtal
            som ISP beviljar. Det kan resultera i att man godkänner nya avtal
            med länder man vanligtvis inte skulle bevilja för export då en
            tredje part, oftast USA, vill använda sig av svenska vapen eller
            materiel för att få igenom affären.
          </p>
          <head xml:id="i-QZirNbgy6iQiQGwQyriQvW" type="h1">
            5 Ett kärnvapenfritt Sverige
          </head>
          <p xml:id="i-AkN3uGaJyMCtcaDgLECifM">
            Kärnvapen är en bärande del av Nato och Nato är en kärnvapenallians
            i bemärkelsen att amerikanska kärnvapen utgör den yttersta garantin
            för de allierades säkerhet, vilket också slås fast i SOU 2016:57.
            Ett medlemskap i Nato innebär ett åtagande till organisationens
            kärnvapendoktrin. I proposition 2022/23:74 går att läsa: ”Som
            Natomedlem kommer Sverige att bidra solidariskt till hela Natos
            säkerhet. Ett medlemskap i Nato omfattar ett åtagande till organisationens
            kärnvapendoktrin och den strategiska avskräckningen. Sverige kommer
            att omfattas av Natos operationsplanering och förmågeplanering
            och bidra till Natos avskräcknings- och försvarsåtgärder. Sverige
            kommer att omfattas av samrådsskyldigheten och de ömsesidiga försvarsgarantierna
            i enlighet med artiklarna 4 och 5 i nordatlantiska fördraget.”
          </p>
          <p xml:id="i-7yAX2mjhJEBnz3Ei7oum4b">
            I sin årsbok för 2022 konstaterar fredsforskningsinstitutet Sipri
            att det finns tecken på att minskningen av kärnvapenarsenalerna
            har avstannat. De nio kärnvapenstaterna fortsätter modernisera
            sina kärnvapen och troligtvis kommer antalet att öka de närmaste
            tio åren. Organisationen och mottagaren av Nobels fredspris 2017
            Ican varnar för att samtliga länder som deltar i Natos kärnvapendelning
            (se nedan) kommer att ta emot nya kärnvapen, s.k. B61-12, redan
            i början av 2023.
          </p>
          <p xml:id="i-WE3cwcZJRYALSJXwCKWfK4">
            Den spända relationen mellan Ryssland och Nato riskerar att bidra
            till en ökad tilltro till kärnvapnens avskräckande förmåga med
            upprustning och terrorbalans som följd. USA och Ryssland innehar
            tillsammans 90 procent av alla kärnvapen och antalet strids­spetsar
            i aktivt militärt lager förblev under 2021 på en stabil nivå.
            Den 21 februari i år meddelade Putin att Ryssland tills vidare
            pausar sitt deltagande i det Startavtal om kärnvapennedrustning
            som finns med USA. Även Natoländerna Storbritannien och Frankrike
            innehar kärnvapen. Storbritannien lade i början av 2021 om den
            tidigare policyn att minska landets kärnvapenarsenal och har i
            stället höjt det planerade taket för antalet kärnvapen. Frankrike
            har offentliggjort ett program för att utveckla en tredje generation
            atomdrivna ubåtar med kärnvapenbestyckade ballistiska robotar.
            Kina har en offensiv utökning av sina kärnvapenlager.
          </p>
          <p xml:id="i-CnewEwNqZgb57agqdV9qkF">
            Sverige hade från början kunnat vara tydligt med att man inte
            kommer att tillåta kärnvapen på svenskt territorium, eller åtminstone
            gjort uttalanden liknande Danmarks och Norges vad gäller permanenta
            Natobaser och kärnvapen. I stället har man varit mycket tydligt
            med att Sverige ställer upp på allt. Den 5 juli 2022 överlämnade
            dåvarande utrikesminister Ann Linde en avsiktsförklaring till
            Nato där det framgår att ”Sverige accepterar Natos inställning
            till säkerhet och försvar, vilket inkluderar den avgörande roll
            som kärnvapen spelar, och har för avsikt att delta fullt ut i
            planerings­processen för Natos militära struktur och försvar,
            samt är berett att sätta in styrkor och förmågor för alla alliansens
            uppdrag”. Vänsterpartiet har återkommande föreslagit att Sverige
            ska sätta upp förbehåll om kärnvapen och utländska baser, något
            som både den socialdemokratiska och den moderatledda regeringen
            med stöd av Sverigedemokraterna avvisat. I proposition 2022/23:74
            konstaterar regeringen att ”Sveriges ansökan om medlemskap i Nato
            har, med starkt parlamentariskt stöd, lämnats in utan förbehåll”
            och att regeringen står fast vid denna hållning.
          </p>
          <p xml:id="i-DMPodSzJJDiBCkhLLK3qqn">
            Sverige ska förbli en kärnvapenfri stat. Detta bör riksdagen
            ställa sig bakom och ge regeringen till känna.
          </p>
          <p xml:id="i-CVtZ5KsnbW5apmw5vsaQ1P">
            I proposition 2022/23:74 hänvisar man till den tidigare nämnda
            departements­skrivelsen (Ds 2022:7). Där behandlas kärnvapenfrågan
            svepande och man menar att Sverige oaktat ett Natomedlemskap skulle
            kunna driva frågan om kärnvapennedrust­ning. Att Sverige fortfarande
            inte ratificerat FN:s konvention mot kärnvapen efter påtryckningar
            från just Nato bevisar dock motsatsen. Självklart blir det betydligt
            svårare att som land driva frågor om nedrustning av kärnvapen
            om man ingår i en militärallians vars själva grundpelare bygger
            på möjligheten att använda kärnvapen. I SOU 2016:57 konstateras
            också att ”det är sannolikt behäftat med svårigheter att som Natomedlem
            driva tanken på ett internationellt kärnvapenförbud”. Så länge
            stormakter och försvars­allianser bygger sin säkerhetspolitik
            på kärnvapenavskräckning hotas mänskligheten av en total förödelse.
          </p>
          <p xml:id="i-4q8tZbwgac6fFcSbebcbti">
            Inom Nato saknas principen om ”No First Use”. Det innebär att
            Nato inte utesluter att man vid en konflikt är den part som först
            använder sig av kärnvapen. Det gör att hotet om kärnvapen alltid
            är överhängande. Sverige ska inom Nato driva principen om ”No
            First Use”. Detta bör riksdagen ställa sig bakom och ge regeringen
            till känna.
          </p>
          <head xml:id="i-P7Gnbq9AT9pVnHBCwi1Lzs" type="h2">
            5.1 Sverige ska kräva garantier från Nato vad gäller kärnvapen
          </head>
          <p xml:id="i-8vanT3tS3D1g4wzjqAxvwb">
            Sverige ska aldrig vara med och planera, förbereda eller öva
            på att använda kärnvapen. Eftersom regeringen hittills har varit
            tydlig med att Sverige ställer sig bakom Natos hela politik, inklusive
            kärnvapenavskräckning, är det av största vikt att frågor som rör
            Sveriges förhållande till Natos kärnvapenanvändning behandlas
            i samband med anslut­ningsförfarandet. Våra grannländer Danmark
            och Norge gjorde t.ex. sina uttalanden om kärnvapen i samband
            med anslutningen.
          </p>
          <p xml:id="i-B2g9CdkyFMndSqCWKBbyYv">
            Förespråkarna av kärnvapen argumenterar att kärnvapen är avskräckande.
            Det är ett mycket kortsiktigt perspektiv. Att länder tävlar med
            varandra i kärnvapenkapprustningen ökar osäkerheten och är knappast
            ett sätt att bygga fred och trygghet. Ett exempel är hur Kina
            nu drastiskt utökar sin kärnvapenarsenal för att komma upp i de
            volymer USA och Ryssland har.
          </p>
          <p xml:id="i-TxixHU5e3QkesjPBqFyuS1">
            Sverige ska inte ställa sig bakom att kärnvapen har en avskräckande
            förmåga. Detta bör riksdagen ställa sig bakom och ge regeringen
            till känna.
          </p>
          <p xml:id="i-82Y7zBVTBLrVwtsugb5CmQ">
            På s. 25 i proposition 2022/23:74 resonerar regeringen om att
            de inte ser några skäl för att ha kärnvapen eller permanenta baser
            på svenskt territorium i fredstid. En sådan viljeyttring står
            dock i motsättning till att man har valt att gå vidare med ansökan
            utan att söka någon som helst garanti från Nato. Det går inte
            att bortse från att ett svenskt medlemskap i Nato även innebär
            ett deltagande i Natos struktur för kärnvapenanvänd­ning om inte
            detta tydliggörs redan vid ett inträde. De militärstrategiska
            behoven är i ständig förändring. Det har inte minst Rysslands
            anfallskrig mot Ukraina visat. Inom Nato förekommer s.k. kärnvapendelning
            eller nuclear sharing, där stater fria från kärn­vapen ändå har
            kärnvapen utplacerade på sitt eget territorium. Det gör att amerikanska
            kärnvapen finns i både Belgien, Italien, Nederländerna, Tyskland
            och Turkiet. Länder som Finland, Litauen och Spanien har nationell
            lagstiftning mot kärnvapen. I Finland är det enligt lag t.ex.
            förbjudet att införa kärnladdningar samt att framställa, inneha
            och spränga sådana. Inom det finska utrikesutskottet råder konsensus
            om att lagstiftningen gäller i förhållande till Nato och även
            täcker in situationer där ett Natolands fartyg eller flygplan
            skulle ha behov av att röra sig inom Finlands territorium (Finlands
            riksdag, betänkande UtUB 16/2022 rd). För att tydliggöra Sveriges
            hållning gentemot Nato bör en liknande lagstiftning tas fram i
            samband med en anslutning till militäralliansen.
          </p>
          <p xml:id="i-71Fcb7wtwuaHC65UWdDxAc">
            Sverige ska, i arbetet inom Nato, inte vara del i nuclear sharing.
            Detta bör riksdagen ställa sig bakom och ge regeringen till känna.
          </p>
          <p xml:id="i-QkRmDe6eQnmbs16GruJnn2">
            Sverige bör anta en nationell lagstiftning som förbjuder införsel
            och transitering av kärnvapen på svenskt territorium i både freds-
            och krigstid. Detta bör riksdagen ställa sig bakom och ge regeringen
            till känna.
          </p>
          <p xml:id="i-HQ6Rf1dNZdRcmzVZuvtP2n">
            Vänsterpartiet menar att Sverige oaktat ett svenskt medlemskap
            i Nato ska för­behålla sig rätten att gå med i FN:s konvention
            om förbud mot kärnvapen samt ha rätt att inte stå bakom Natos
            uttalanden om kritik mot FN:s konvention om förbud mot kärnvapen.
            Detta bör riksdagen ställa sig bakom och ge regeringen till känna.
          </p>
          <p xml:id="i-NsUVnSYeGUFwUabzmgt9ft">
            Regeringen skriver i proposition 2022/23:74 att Sverige fortsatt
            kommer att vara engagerat i rustningskontroll, nedrustning och
            icke-spridning. Regeringens oförmåga att ratificera och därmed
            slutgiltigt skriva under FN-konventionen om förbud mot kärn­vapen
            är dessvärre ett exempel på motsatsen. Den norska regeringen utredde
            2018 om det skulle strida mot Natoavtalet om Norge anslöt sig
            till FN-konventionen om förbud mot kärnvapen. Utredningen kom
            fram till att det skulle vara möjligt ur folkrättslig synpunkt,
            men det skulle inte vara politiskt möjligt att ansluta sig utan
            att komma i konflikt med medlemskapet i Nato. Det styrks av att
            inga Natoländer hittills har skrivit under konventionen. Vänsterpartiet
            menar att Sverige självklart ska skriva under FN:s kärnvapenkonvention
            för att fortsatt tillhöra de länder som tydligast förespråkar
            en kärnvapenfri värld. För att minska risken för ett kärnvapenkrig
            i vårt närområde bör Sverige i förhandlingar med andra driva på
            för kärnvapenfria zoner i vårt närområde. Dessa bör omfatta Norden,
            Arktis, Östersjön, EU och Europa för att verka som risk­reducerande
            åtgärd. Detta har vi bl.a. krävt tidigare i vår motion Försvarsmakten,
            klimat och miljö (mot. 2022/23:247).
          </p>
          <p xml:id="i-DfnufDRqZVrhPXQzvhiEBW">
            För Vänsterpartiet är det självklart att Sverige inte heller
            ska understödja använd­ningen av kärnvapen. Nato kommer sannolikt
            att begära ett taktiskt stöd till kärn­vapenuppdraget. Det kan
            handla om att delta i den återkommande övningen Steadfast Noon
            som en del av det som kallas Snowcat (Support of Nuclear Operations
            With Conventional Air Tactics). Där skulle Sverige t.ex. kunna
            komma att bidra med konventionellt luftstöd vid insatser med kärnvapen.
          </p>
          <p xml:id="i-XAMDVeb3wGUi8sE6sE998W">
            Sverige ska aldrig delta i Natos övningsverksamhet som inkluderar
            övning i användandet av kärnvapen såsom Snowcat. Detta bör riksdagen
            ställa sig bakom och ge regeringen till känna.
          </p>
          <p xml:id="i-FSLDz6D6mqbFk9QaiuTzAM">
            Natos högsta organ för kärnvapenfrågor är Nuclear Planning Group
            (NPG). Alla medlemsländer deltar oavsett om man själv hyser kärnvapen
            eller inte. Bara Frankrike har valt att ställa sig utanför. Gruppen
            behandlar bl.a. strategiska frågor rörande militäralliansens kärnvapen.
            Sverige bör som en röst mot kärnvapen markera och inte delta i
            NPG. Även om Frankrike har egna kärnvapen och står utanför NPG
            på andra grunder än Sverige bör göra, visar Frankrikes undantag
            att det är fullt möjligt. Sverige ska, i arbetet inom Nato, inte
            ingå i Nuclear Planning Group. Detta bör riksdagen ställa sig
            bakom och ge regeringen till känna.
          </p>
          <p xml:id="i-4F2fbsAAnD2ZRnwhPmeNMT">
            Sverige ska förbehålla sig rätten att inte stödja Natos uttalanden
            om kärnvapen och bör i alla typer av samarbeten med Nato aktivt
            använda sig av fotnoter för att markera avståndstagande till kärnvapen.
            Detta bör riksdagen ställa sig bakom och ge regeringen till känna.
          </p>
          <head xml:id="i-41rC2uH3cfzMEq2XCvTGjf" type="h1">
            6 Effekterna på Försvarsmaktens personal
          </head>
          <p xml:id="i-EUV1gv6omCu1vCCoQonjFd">
            Ett medlemskap i Nato kommer att kräva mycket av Försvarsmaktens
            personal, något som regeringen knappt nämner i propositionen.
            Sverige beräknas komma att behöva bidra med ca 200 officerare
            till internationella uppdrag i Natos olika staber, vilket är ett
            högt antal. Även om antalet studenter på officersutbildningen
            ökar för varje år kommer det förmodligen att bli en stor utmaning
            att hitta och placera officerare på Natouppdrag, och det kommer
            med stor sannolikhet att kännas av i organisationen. Den personal
            som placeras på längre uppdrag utomlands måste ges tillräckligt
            goda villkor för att placer­ingen inte ska upplevas som en alltför
            stor uppoffring för den enskilde och dennes familj.
          </p>
          <head xml:id="i-HDzdo4Vjsd1MiNxih2aezu" type="h1">
            7 En undermålig process
          </head>
          <p xml:id="i-LupQDTBVxc5SYB35h6XvXo">
            Frågan om huruvida Sverige ska ansöka om medlemskap i Nato är
            genomgripande för vårt lands säkerhet. I SOU 2016:57 konstateras
            att ”en alliansanslutning – i likhet med EU-medlemskapet – i någon
            bemärkelse [skulle] inskränka Sveriges politiska och diplomatiska
            handlingsutrymme. Allianstillhörighet vore ett nytt raster i svensk
            utrikes­politik och ytterligare en dimension att ta hänsyn till
            vid den löpande utformningen av densamma”. Det är inte rimligt
            att en fråga av samma dignitet som ett medlemskap i EU eller EMU
            ska hastas fram, helt utan folklig förankring eller debatt. Att
            dessutom låta processen gå extremt fort i det tillstånd av chock
            som drabbat Europa är direkt oansvarigt.
          </p>
          <p xml:id="i-HajHguAyMwpiSYAsrLiGf8">
            Svensk utrikes- och säkerhetspolitik har skadats av hur både
            den socialdemokratiska och den moderatledda regeringen har hanterat
            Natoprocessen. I dag har Sveriges anseende internationellt kraftigt
            försämrats och nått en historiskt låg nivå. Det innebär att det
            säkerhetspolitiska hotet mot Sverige i dag är högre än på mycket
            länge.
          </p>
          <p xml:id="i-3p6qXDggXBsbCRo6w7RT5h">
            Vänsterpartiet varnade tidigt för att Turkiet skulle ställa orimliga
            krav på Sverige, men dessa farhågor viftades bort av dåvarande
            regering såväl som av oppositionen. Resultatet blev att man gick
            vidare med Natoansökan i tron på en snabb ratificerings­process.
            Förhoppningen var ett skyndsamt godkännande där Sverige skulle
            ges status som inbjudet land på Natos möte i Madrid i juni 2022
            för att därefter godkännas av Natoländernas parlament. Turkiet
            motsatte sig dock godkännandet av Sveriges och Finlands status
            som inbjudna länder. Regeringen valde i det läget att sluta ett
            separat avtal, ett s.k. memorandum, med Turkiet. Memorandumets
            innehåll har egentligen inget med Sverige som Natomedlem att göra
            utan behandlar andra frågor som Turkiet och president Erdoğan
            valt ut. I stället för att bli nyckeln till en snabb ratifikationsprocess
            gav memorandumet Turkiet en möjlighet att gång på gång pressa
            den svenska regeringen till eftergifter. Memorandumet är långtgående
            på flera punkter och tvingar Sverige och Finland till politiska
            positioner som andra Natoländer inte tagit. Därigenom har Turkiet
            både lyckats sätta sitt narrativ i den svenska debatten och påverkat
            den svenska lagstiftningsprocessen t.ex. gällande lagstiftning
            om deltagande i terrororganisation.
          </p>
          <p xml:id="i-J4yRo6vwKnunKSWcRWT9A8">
            Trots att Sverige och Finland nu godkänts av alla andra Natoländer
            återstår två, Turkiet och Ungern. Det är båda länder med kraftigt
            bristande och alltmer krympande demokrati som utnyttjat Sveriges
            Natoansökan för egen vinning. Att dessa risker inte analyserades
            och togs på allvar i förväg, innan den svenska ansökan lämnades
            in, är mycket allvarligt och har skadat Sverige.
          </p>
          <p xml:id="i-TD8b8doXHPsTNHxCZDPwZv">
            Under den nuvarande regeringen har situationen förvärrats ytterligare.
            Gemensamt har varit den eftergiftspolitik vars resultat vi nu
            kan läsa av i ett försämrat säkerhets­politiskt läge. Processen
            kan beskrivas som det kanske största svenska diplomatiska misslyckandet
            under efterkrigstiden.
          </p>
          <head xml:id="i-8DA1ihWhjrgGEWKbwGm5Jf" type="h1">
            8 Förankring av Natopolitiken i riksdagen
          </head>
          <p xml:id="i-tbrhUo6gGjepcSzKHMZne">
            Regeringen berör i proposition 2022/23:74 kraven på förankring
            i riksdagen, och konstaterar att det kan göras på olika sätt men
            att det enda direkta kravet är information i Utrikesnämnden. Vänsterpartiet
            menar att detta inte räcker för att riksdagens partier ska vara
            väl informerade om vad som planeras och beslutas inom Nato och
            vilka ställningstaganden regeringen avser att ta. Det är därför
            av största vikt att regeringen inleder en dialog med riksdagens
            samtliga partier om hur sådan kontinuerlig förankring ska kunna
            göras.
          </p>
          <p xml:id="i-4Z6RgrNXf64GDweccRda1g">
            Regeringen ska ta initiativ till en ordning för kontinuerlig
            förankring av Nato­politiken med riksdagens samtliga partier.
            Detta bör riksdagen ställa sig bakom och ge regeringen till känna.
          </p>
        </div>
        <div type="motSignatures">
          <list>
            <item xml:id="i-XKKCgX8J7JYSZSML5cXsLY" who="i-HG8uLqLT7SnwSx5YRobkVr">
              Håkan Svenneling (V)
            </item>
            <item xml:id="i-92CtPLhyi7E81rbSbU77tK" who="i-Hn2xAAaqgQLyS3k5RBuXkb">
              Andrea Andersson Tay (V)
            </item>
            <item xml:id="i-TqLykCCrAQMxaFRHPYeD6u" who="i-U8W4uUAKEoMtNdRs3JJRK8">
              Kajsa Fredholm (V)
            </item>
            <item xml:id="i-3ZNdvwWGQoWoQSCLUrDshJ" who="i-6CAgZyR6FvVqYZHQfCw5HJ">
              Hanna Gunnarsson (V)
            </item>
            <item xml:id="i-TCxnszFVpjRjWN8CA3sudq" who="i-7EGhEVdWhirq9oiHvVcrQR">
              Lotta Johnsson Fornarve (V)
            </item>
            <item xml:id="i-WVz7HQyzXBDLkqQyk5q3Fr" who="i-PAfMpaW8KP2UfRTBpXARTc">
              Linda W Snecker (V)
            </item>
          </list>
        </div>
      </div>
    </body>
  </text>
</TEI>
