<?xml version="1.0" encoding="utf-8"?>
<TEI xmlns="http://www.tei-c.org/ns/1.0" xmlns:xi="http://www.w3.org/2001/XInclude" xml:id="mot-200809-SfU-00331">
  <teiHeader>
    <fileDesc>
      <titleStmt>
        <title>Flykting- och immigrationspolitiken</title>
        <author corresp="i-HpwkrkkrFd1MRPixHrr8q1">av Lars Ohly m.fl. (v)</author>
      </titleStmt>
      <publicationStmt>
        <authority>SWERIK PROJECT</authority>
      </publicationStmt>
      <sourceDesc>
        <bibl>
          <title>Flykting- och immigrationspolitiken</title>
          <idno type="rdwebb">GW02Sf331</idno>
          <rs type="number">Sf331</rs>
          <orgName type="comitteeAbbreviation">SfU</orgName>
          <ref type="dokument_url_text">http://data.riksdagen.se/dokument/GW02Sf331/text</ref>
          <ref type="dokument_url_html">http://data.riksdagen.se/dokument/GW02Sf331</ref>
          <ref type="dokumentstatus_url_xml">http://data.riksdagen.se/dokumentstatus/GW02Sf331</ref>
          <ref type="doc">http://data.riksdagen.se/fil/3F7D196D-5176-4197-A8EA-E3F3FEE53B58</ref>
        </bibl>
      </sourceDesc>
    </fileDesc>
    <profileDesc>
      <particDesc>
        <listPerson>
          <person gender="man">
            <idno>i-HpwkrkkrFd1MRPixHrr8q1</idno>
            <name>Lars Ohly</name>
            <state type="partyAffiliation" ref="Q110837">
              <desc>V</desc>
            </state>
          </person>
          <person gender="woman">
            <idno>i-JxxHuvwXWsJTZYTnBZLHj</idno>
            <name>Marianne Berg</name>
            <state type="partyAffiliation" ref="Q110837">
              <desc>V</desc>
            </state>
          </person>
          <person gender="man">
            <idno>i-CNBy5dFgNNyEozHVpAj93c</idno>
            <name>Jacob Johnson</name>
            <state type="partyAffiliation" ref="Q110837">
              <desc>V</desc>
            </state>
          </person>
          <person gender="man">
            <idno>i-K3yJ7rruozYUK99nj91ffc</idno>
            <name>Hans Linde</name>
            <state type="partyAffiliation" ref="Q110837">
              <desc>V</desc>
            </state>
          </person>
          <person gender="woman">
            <idno>i-WTCYyz27itjvuvffL1vZLi</idno>
            <name>Elina Linna</name>
            <state type="partyAffiliation" ref="Q110837">
              <desc>V</desc>
            </state>
          </person>
          <person gender="woman">
            <idno>i-991obiMTz36s9V7z3YpuZk</idno>
            <name>Gunilla Wahlén</name>
            <state type="partyAffiliation" ref="Q110837">
              <desc>V</desc>
            </state>
          </person>
          <person gender="woman">
            <idno>i-2aZQBvMx8o6ihusfvExbt8</idno>
            <name>Alice Åström</name>
            <state type="partyAffiliation" ref="Q110837">
              <desc>V</desc>
            </state>
          </person>
          <person gender="man">
            <idno>i-mN8mVTBvBYjtHLNThWLo4</idno>
            <name>Kalle Larsson</name>
            <state type="partyAffiliation" ref="Q110837">
              <desc>V</desc>
            </state>
          </person>
        </listPerson>
      </particDesc>
      <correspDesc>
        <correspAction xml:id="i-ECkrdUagcQj1x4MVf6P28R" type="signed"/>
        <correspContext corresp="i-ECkrdUagcQj1x4MVf6P28R">
          <note type="signatory" corresp="i-HpwkrkkrFd1MRPixHrr8q1"/>
          <note type="signatory" corresp="i-JxxHuvwXWsJTZYTnBZLHj"/>
          <note type="signatory" corresp="i-CNBy5dFgNNyEozHVpAj93c"/>
          <note type="signatory" corresp="i-K3yJ7rruozYUK99nj91ffc"/>
          <note type="signatory" corresp="i-WTCYyz27itjvuvffL1vZLi"/>
          <note type="signatory" corresp="i-991obiMTz36s9V7z3YpuZk"/>
          <note type="signatory" corresp="i-2aZQBvMx8o6ihusfvExbt8"/>
          <note type="signatory" corresp="i-mN8mVTBvBYjtHLNThWLo4"/>
        </correspContext>
        <correspAction xml:id="i-BbM1q8kX2hGwtxshNHZui9" type="numbering">
          <date when="2008-10-08"/>
        </correspAction>
        <correspAction xml:id="i-ChGASVAvECieJJdG24DgZX" type="submission">
          <date when="2008-10-06"/>
        </correspAction>
        <correspAction xml:id="i-NsTP9zTjCYMFbByrmHnEDL" type="transfer">
          <date when="2008-10-06"/>
        </correspAction>
        <correspAction xml:id="i-8DHVkF66dKzmPCVUBSJ868" type="assigned"/>
        <correspContext corresp="i-8DHVkF66dKzmPCVUBSJ868">
          <ref type="assignedTo">Socialförsäkringsutskottet</ref>
        </correspContext>
      </correspDesc>
      <textClass>
        <catRef scheme="#docType" target="#mot"/>
        <catRef scheme="#motionType" target="#parti"/>
        <catRef scheme="#motionType" target="#fristående"/>
      </textClass>
    </profileDesc>
  </teiHeader>
  <text>
    <body>
      <div xml:id="i-8gncbXF5GmN8ynQspyP38t" type="motBody">
        <div xml:id="i-JjhWpKVZKpQ7kKZJ5gZUZn" type="TOC">
          <head xml:id="i-A7Uj6BN6Y5MRoWAESchxiE">
            1 Innehållsförteckning
          </head>
          <list xml:id="i-9DitEqjdyJgo4MqccXNh3">
            <item xml:id="i-TCRidqWwu6xnutmXqMju1o">
              2 Förslag till riksdagsbeslut 3
            </item>
            <item xml:id="i-YGETXchbBUS49ekKFnhsEd">
              3 Inledning 7
            </item>
            <item xml:id="i-4NQ7gosnaJzf5J5pfcfN3K">
              4 Varför drivs människor på flykt? 7
            </item>
            <item xml:id="i-MqyoiSAmX1KrFxwaafzhrZ">
              4.1 Vapenexport 7
            </item>
            <item xml:id="i-XckoRxp86TzSbjsW4VWBiP">
              4.2 Konkurrens om råvaror 9
            </item>
            <item xml:id="i-DoZRajRkRJRwEobZsCr2YE">
              4.3 Etniska konflikter och inhemskt förtryck 9
            </item>
            <item xml:id="i-6kWvGE8Lvjjb21kLx4nAuX">
              4.4 Riktiga flyktingar? 10
            </item>
            <item xml:id="i-VSNqrk1aUYQUPZoLuVHsUi">
              5 Sveriges medlemskap i IOM 10
            </item>
            <item xml:id="i-GSE3XU32vhegt4eKDTBsib">
              6 FN:s flyktingkommissariats finansiering och mandat 11
            </item>
            <item xml:id="i-GdKcrkvJAWLGEPJMuqKvAj">
              7 Utvecklingen i Europeiska unionen 11
            </item>
            <item xml:id="i-9DJNfCBL51r7owvKgGWbu5">
              7.1 Militariseringen av kontrollen av EU:s yttre gränser 12
            </item>
            <item xml:id="i-nRm9iQQq1LecCFi8i6Cvd">
              7.2 Transportörsansvaret 15
            </item>
            <item xml:id="i-6ZMbXFVGb5Esx6aMtHGsSR">
              7.3 Handlingsprogram för att bekämpa illegal invandring och utlokalisering
              av EU:s gränser utanför Europa 16
            </item>
            <item xml:id="i-HbFih1csNhibN4GUHRKEFN">
              7.4 Dublinförordningen 17
            </item>
            <item xml:id="i-Vz8zo3DDSq2piwkfGnh4ri">
              7.5 Skyddsgrundsdirektivet 18
            </item>
            <item xml:id="i-GxX4bPXdstfQgehqgnCQdB">
              7.6 Asylprocedurdirektivet 18
            </item>
            <item xml:id="i-GAWPXGfSxktNbEUQbW4CkY">
              7.7 Återvändandedirektivet 19
            </item>
            <item xml:id="i-3HTPvWKJbqgQ17Vs6dEWnC">
              8 Den svenska utlänningslagstiftningen 20
            </item>
            <item xml:id="i-SCP2WMdCR9EphPAR2LCsdw">
              8.1 Anhöriginvandringen 20
            </item>
            <item xml:id="i-YFdWRXsV5AkrmmMcrEMrmK">
              8.2 Uppehållstillstånd efter inresa 21
            </item>
            <item xml:id="i-Q8PguYqehZzwrWPyYBVJwa">
              8.3 Utländska kvinnors stryktålighet en översyn av 2 kap. 4 §
              utlänningslagen 21
            </item>
            <item xml:id="i-42wUdjrh5ranbLauq3oeD5">
              8.4 Förföljelse på grund av kön eller sexuell läggning 22
            </item>
            <item xml:id="i-YGD4NGiqP1zeRqAz7TXBN8">
              8.5 Konventionsflyktingar 24
            </item>
            <item xml:id="i-SzPoFXQZNxZKdTWJ32He18">
              8.6 Skyddsbehövande i övrigt 24
            </item>
            <item xml:id="i-LFmMRoTMSg6ybG8frFwWXr">
              8.7 Barns asylskäl 26
            </item>
            <item xml:id="i-U3uuvDj5WSBbxBotEyg9GA">
              8.8 Synnerligen ömmande omständigheter 27
            </item>
            <item xml:id="i-4UVLPiX8DfUFQXoNptB2xZ">
              8.9 Verkställighetshinder 27
            </item>
            <item xml:id="i-4ZDU8t9NMvJ44w4Tpej6sV">
              8.10 Landkunskapen hos Migrationsverket 28
            </item>
            <item xml:id="i-Lz5pTjvfmBC7Z3msbXxduN">
              8.11 Illegal vistelse 28
            </item>
            <item xml:id="i-8gMbRzETE2tEFhHHzLiDe7">
              8.12 Bortre gräns i asylprocessen 29
            </item>
            <item xml:id="i-Y4w9rJbNAcMLEhvM6CcwpM">
              8.13 Visumkrav som medel att utestänga flyktingar från Sverige
              och EU 29
            </item>
            <item xml:id="i-DJT7s7dqb91rzKspatxDuw">
              8.14 Praxis vid besöksvisum 29
            </item>
            <item xml:id="i-VZoZ1R27RHRLypRGEouW9E">
              8.15 Flyktingkvoten 30
            </item>
            <item xml:id="i-HJ9KQzNydVLRkmZbFrbanr">
              8.16 Asylvisum 31
            </item>
            <item xml:id="i-ZtaeA2xdJ9d3ru4Hesyf1">
              8.17 Förvar 32
            </item>
            <item xml:id="i-LXYXX3nMkVUYLerEZeZ1pE">
              8.18 Förordnande av offentliga biträden i utlänningsärenden 32
            </item>
            <item xml:id="i-WpSFF3FvwmythpAJ9reBhf">
              8.19 Utbildning av nämndledamöter och offentliga biträden 33
            </item>
            <item xml:id="i-2XaRvuagGFg7zq13DzbHwp">
              8.20 Inrättande av en professur i migrationsrätt 33
            </item>
          </list>
        </div>
        <div xml:id="i-68FdxZrP4m7wnPi34yZZ8t" type="motProposal" subtype="förslag">
          <head xml:id="i-JBap3ngY9rrh1qvMCmpxWW">
            2 Förslag till riksdagsbeslut
          </head>
          <list xml:id="i-LyjcmjAotP2q7v3KoqeAuf" style="ol">
            <item xml:id="i-EdBUwtDZCVKHJru5KK4za9">
              Riksdagen tillkännager för regeringen som sin mening vad som
              anförs i motionen om ett omedelbart stopp för svensk vapenexport
              till länder där grova kränkningar av mänskliga rättigheter äger
              rum. 1
            </item>
            <item xml:id="i-QzXogPHFy2kD9TSMQT6KZX">
              Riksdagen tillkännager för regeringen som sin mening vad som
              anförs i motionen om ett svenskt initiativ i FN till en konferens
              för att påbörja arbetet med ett internationellt fördrag om restriktioner
              i vapenexport och vapenhandel. 1
            </item>
            <item xml:id="i-V7qffMTJJYRj386MgdHqCM">
              Riksdagen tillkännager för regeringen som sin mening vad som
              anförs i motionen om att stärka svenska myndigheters respekt för
              asylrätten och Genèvekonventionen.
            </item>
            <item xml:id="i-CLzHQhzrLrwT58fFNuQeP3">
              Riksdagen tillkännager för regeringen som sin mening vad som
              anförs i motionen om att Sverige bör avsluta sitt medlemskap i
              IOM. 1
            </item>
            <item xml:id="i-8HFodB48T9e7qCm7RnbmGM">
              Riksdagen tillkännager för regeringen som sin mening vad som
              anförs i motionen om finansieringen av FN:s flyktingkommissariat.
              1
            </item>
            <item xml:id="i-998P5srShTspQSzQ7BUz5b">
              Riksdagen tillkännager för regeringen som sin mening vad som
              anförs i motionen om utvidgning av FN:s flyktingkommissariats
              mandat till att inkludera internflyktingar. 1
            </item>
            <item xml:id="i-2E2Rahgz8CtyX5XBcg2obT">
              Riksdagen tillkännager för regeringen som sin mening vad som
              anförs i motionen om anslag av medel för FN:s flyktingkommissariats
              medverkan vid förvaltningen av EU:s yttre gränser.
            </item>
            <item xml:id="i-26V9wwJywjumyVkokBTdYK">
              Riksdagen tillkännager för regeringen som sin mening vad som
              anförs i motionen om en asyl- och flyktingpolitik i EU grundad
              på respekt för mänskliga rättigheter och människors lika värde.
            </item>
            <item xml:id="i-LB1cLRcueiE2DAVyguTUDu">
              Riksdagen tillkännager för regeringen som sin mening vad som
              anförs i motionen om påkallande av nya förhandlingar om direktivet
              om transportörsansvar.
            </item>
            <item xml:id="i-5FrkqC9zR4PsL7b1X2ruPr">
              Riksdagen tillkännager för regeringen som sin mening vad som
              anförs i motionen om att regeringen bör ta initiativ till en förändring
              av EU:s politik beträffande återtagandeavtal.
            </item>
            <item xml:id="i-LJqiZXy97SeXFw21hq4cfG">
              Riksdagen tillkännager för regeringen som sin mening vad som
              anförs i motionen om initiativ till en översyn av förordningen
              om fördelningskriterier för ansvaret för asylsökande i syfte att
              dessas egna val ska vara styrande.
            </item>
            <item xml:id="i-Q7WoSvXPG7HGYSScA9LLJq">
              Riksdagen tillkännager för regeringen som sin mening vad som
              anförs i motionen om att regeringen i EU bör ta initiativ till
              en omarbetning av skyddsgrundsdirektivet i de delar som strider
              mot internationell rätt.
            </item>
            <item xml:id="i-BFuY3rrUCYgToJJ3qCrz17">
              Riksdagen tillkännager för regeringen som sin mening vad som
              anförs i motionen om att asylprocedurdirektivet om förfarandet
              för att bevilja och återkalla flyktingstatus måste omarbetas i
              de delar som strider mot internationell rätt.
            </item>
            <item xml:id="i-AiXYSgmK9RDHHDqb5nk88d">
              Riksdagen tillkännager för regeringen som sin mening vad som
              anförs i motionen om att regeringen i EU bör ta initiativ till
              upphävande av återvändandedirektivet och dess ersättande med ett
              nytt direktiv vars innehåll står i överensstämmelse med grundläggande
              humanitära principer, respekten för människors lika värde och
              EU-ländernas internationella åtaganden.
            </item>
            <item xml:id="i-PBaiXE69dACqnRKGFHchWU">
              Riksdagen begär att regeringen lägger fram förslag till ändring
              av utlänningslagen med förbättrade regler om anhöriginvandring
              i enlighet med vad som anförs i motionen.
            </item>
            <item xml:id="i-EjRe54THpxUJLHMPoYVTiM">
              Riksdagen begär att regeringen lägger fram förslag till lagändring
              för att undantag ska kunna göras från huvudregeln om ansökan från
              utlandet när utlänningen har barn i Sverige, kvinnan i förhållandet
              är gravid eller sökanden med all sannolikhet skulle få sin ansökan
              beviljad, detta även när ett lagakraftägande avlägsnandebeslut
              föreligger.
            </item>
            <item xml:id="i-6afhFGvqrNFWssvGjxwqmj">
              Riksdagen begär att regeringen lägger förslag till lagändring
              för att komma till rätta med de fortsatta missförhållandena med
              avvisningsbeslut av kvinnor som misshandlats eller kränkts under
              den tvååriga prövotiden.
            </item>
            <item xml:id="i-FFvztZ1waHiVrdYkZRuUjB">
              Riksdagen tillkännager för regeringen som sin mening vad som
              anförs i motionen om att integrera ett genusperspektiv i kommande
              regleringsbrev till Migrationsverket.
            </item>
            <item xml:id="i-NYVYQzMszY4hgBeKYCLJNN">
              Riksdagen tillkännager för regeringen som sin mening vad som
              anförs i motionen om en snar utvärdering av tillämpningen av den
              nya lagbestämmelsen om flyktingstatus på grund av förföljelse
              på grund av kön eller sexuell läggning.
            </item>
            <item xml:id="i-VydPvPnpzyCABG5V71sotn">
              Riksdagen tillkännager för regeringen som sin mening vad som
              anförs i motionen om flyktingstatus för HBT-personer.
            </item>
            <item xml:id="i-Nmu5rnQfy8rpSu2GkPRMz6">
              Riksdagen tillkännager för regeringen som sin mening vad som
              anförs i motionen om en sådan översyn av flyktingskapsbestämmelsen
              i utlänningslagen att dess tolkning bringas i överensstämmelse
              med internationell rätt.
            </item>
            <item xml:id="i-JiH29hXUkpGLBjubLxByAE">
              Riksdagen tillkännager för regeringen som sin mening vad som
              anförs i motionen om en översyn av 4 kap. 2 § 2 utlänningslagen
              så att det i praxis uppställda kravet på individualiserat hot
              utmönstras.
            </item>
            <item xml:id="i-CE6b69vxBpcqUhW4ZNt8c">
              Riksdagen tillkännager för regeringen som sin mening vad som
              anförs i motionen om en sådan översyn av innebörden i begreppet
              yttre och inre väpnad konflikt i 4 kap. 2 § utlänningslagen att
              det bringas i överensstämmelse med den internationellt accepterade
              folkrättsliga innebörden i begreppet.
            </item>
            <item xml:id="i-VBE4XBAJFmZEjWFbdZo2nW">
              Riksdagen tillkännager för regeringen som sin mening vad som
              anförs i motionen om att i kommande regleringsbrev ge i uppdrag
              till Migrationsverket att förordna om tortyrskadeutredningar i
              ärenden där den asylsökande uppgivit att han eller hon torterats.
            </item>
            <item xml:id="i-Fw53rtdjCvCPwJFL77MBs5">
              Riksdagen tillkännager för regeringen som sin mening vad som
              anförs i motionen om tilläggsdirektiv till den pågående utredningen
              om en utvärdering av utlänningslagen om behovet av att lagreglera
              användandet av barnspecifik landinformation.
            </item>
            <item xml:id="i-9vRZPJy9uQeM19t7JVx76H">
              Riksdagen tillkännager för regeringen som sin mening vad som
              anförs i motionen om att uppdra åt Migrationsverket att utarbeta
              riktlinjer för utredningen och bedömningen av barns asylskäl.
            </item>
            <item xml:id="i-SGXMxEdBEv7ZLZRcXqPq3q">
              Riksdagen beslutar att 5 kap. 6 § första stycket 1 utlänningslagen
              ska ges följande lydelse: Om uppehållstillstånd inte kan ges på
              annan grund, får tillstånd beviljas en utlänning om det vid en
              samlad bedömning av utlänningens situation föreligger sådana särskilt
              ömmande omständigheter att han eller hon bör tillåtas stanna i
              Sverige.
            </item>
            <item xml:id="i-3H6QTerhsuZ6JdRiSwh6Gx">
              Riksdagen tillkännager för regeringen som sin mening vad som
              anförs i motionen om att regeringen bör föreslå en ny bestämmelse
              i utlänningslagen om att avlägsnandebeslut inte ska fattas om
              det står klart att det inte går att verkställa.
            </item>
            <item xml:id="i-4WaiW6CoPcd7HCjW1MWScc">
              Riksdagen tillkännager för regeringen som sin mening vad som
              anförs i motionen om en översyn av 12 kap. 19 § utlänningslagen.
            </item>
            <item xml:id="i-VP9za3qtWfGNRYmYbhuLmC">
              Riksdagen tillkännager för regeringen som sin mening vad som
              anförs i motionen om en sådan lagändring att möjlighet ges till
              polisen att återlämna ett verkställighetsärende till Migrationsverket.
            </item>
            <item xml:id="i-31nBQ4RMvL9QRtBtmXEDmw">
              Riksdagen tillkännager för regeringen som sin mening vad som
              anförs i motionen om att regeringen bör ge Migrationsverket i
              uppdrag att organisera kurser i opartiskt användande av Migrationsverkets
              landinformation.
            </item>
            <item xml:id="i-TPpDaeSXAgxMbRTrYtEnAa">
              Riksdagen tillkännager för regeringen som sin mening vad som
              anförs i motionen om att utlänningen alltid ska beredas skäligt
              rådrum för sin avresa.
            </item>
            <item xml:id="i-UFoYZS2BM96Cd27SePVt8x">
              Riksdagen tillkännager för regeringen som sin mening vad som
              anförs i motionen om införande av en bortre gräns i asylprocessen.
            </item>
            <item xml:id="i-E8SJFwj4vt1XEqs9JH2aW2">
              Riksdagen tillkännager för regeringen som sin mening vad som
              anförs i motionen om att regeringen bör verka i EU för att korta
              ned listan över visumpliktiga länder och för att visumkrav inte
              används för att stänga ute flyktingar och kortsluta Genèvekonventionen.
            </item>
            <item xml:id="i-C1NNTkxWPBGcqeiYrrmk9L">
              Riksdagen tillkännager för regeringen som sin mening vad som
              anförs i motionen om att regeringen bör utfärda tydliga riktlinjer
              för Migrationsverkets handläggning av ärenden som gäller besöksvisum
              för att den ska genomsyras av en inställning som grundas på icke-diskriminering
              och humanism.
            </item>
            <item xml:id="i-TGn82xhZZy8YQMnLbf4Hpz">
              Riksdagen tillkännager för regeringen som sin mening vad som
              anförs i motionen om att hänsynstagande till flyktingars integrationspotential
              bör utmönstras som kriterium för uttagning på flyktingkvoten.
            </item>
            <item xml:id="i-TqzgmbJjNMenchymVSAVNq">
              Riksdagen tillkännager för regeringen som sin mening vad som
              anförs i motionen om återgång till tidigare praxis vad gäller
              krav på ingivande av ansökan om familjeåterförening till svensk
              beskickning.
            </item>
            <item xml:id="i-Q5JHCn2kthNmqxtBUPXXjQ">
              Riksdagen tillkännager för regeringen som sin mening vad som
              anförs i motionen om tagande av nödvändiga mänskliga hänsyn vid
              uttagning av familjemedlemmar som fyllt 18 år på flyktingkvoten.
            </item>
            <item xml:id="i-7XSMrNDnzVmnGTv9PPmmhr">
              Riksdagen tillkännager för regeringen som sin mening vad som
              anförs i motionen om att regeringen bör ta initiativ för treåriga
              planeringsperioder för uttagningar på flyktingkvoten.
            </item>
            <item xml:id="i-Y7BRT46U64UgdbwnjBwo3D">
              Riksdagen tillkännager för regeringen som sin mening vad som
              anförs i motionen om att regeringen bör tillsätta en utredning
              med uppgift att lägga fram förslag om en procedur för utfärdande
              av asylvisum.
            </item>
            <item xml:id="i-J2U8ymtY2oi6tQZusptxNV">
              Riksdagen tillkännager för regeringen som sin mening vad som
              anförs i motionen om tillsättande av en utredning med uppgift
              att se över bestämmelsen om förvar i 10 kap. utlänningslagen.
            </item>
            <item xml:id="i-74fjtEpNGBJmmF12mRZ7PT">
              Riksdagen tillkännager för regeringen som sin mening vad som
              anförs i motionen om en sådan ändring i utlänningslagen att det
              blir möjligt att förordna offentligt biträde i ärenden som handläggs
              enligt Dublinförordningen.
            </item>
            <item xml:id="i-Eg94J97uiwBc8je2wEbyBX">
              Riksdagen tillkännager för regeringen som sin mening vad som
              anförs i motionen om att Rättshjälpsmyndigheten, alternativt länsrätten,
              bör förordna offentliga biträden i utlänningsärenden.
            </item>
            <item xml:id="i-NoarF1khmoB3ZysiwdWZLE">
              Riksdagen tillkännager för regeringen som sin mening vad som
              anförs i motionen om ett uppdrag till Domstolsverket att ge förslag
              på organisering av utbildning av Migrationsverkets personal, migrationsdomstolarnas
              nämndledamöter och offentliga biträden, samt på vem eller vilka
              som bör vara huvudmän för en sådan utbildning.
            </item>
            <item xml:id="i-YBkREe72CF2tdD1bucK4V2">
              Riksdagen tillkännager för regeringen som sin mening vad som
              anförs i motionen om inrättande av en professur i migrationsrätt
              vid lämpligt universitet. 2
            </item>
          </list>
          <p xml:id="i-TBui9cvpqmxdcrvaFtdBWW">
            1 Yrkandena 1, 2 och 46 hänvisade till UU.
          </p>
          <p xml:id="i-Qcc5SjbpQ2Qc1VrvLG51EX">
            2 Yrkande 45 hänvisat till UbU.
          </p>
        </div>
        <div xml:id="i-WpXuvUhpFT2pe9vb1FZdtv" type="motContent">
          <head xml:id="i-H8V1sndcZz3srAewuq41ny" type="h1">
            3 Inledning
          </head>
          <p xml:id="i-FiHTtXgN1z4Scwywm8e2AY">
            Vänsterpartiet är djupt oroat över flykting- och immigrationspolitikens
            utveckling både i Sverige och i Europeiska unionen (EU). Murarna
            runt EU byggs hela tiden allt högre och alla legala möjligheter
            att ta sig till EU täpps till. Dessa frenetiska ansträngningar
            att stänga de andra ute får som konsekvens att både Sverige och
            övriga EU-länder systematiskt och i stor omfattning kränker asylsökandes
            och flyktingars mänskliga rättigheter och medför att ett allt
            intensivare blodbad sker vid EU:s gränser.
          </p>
          <p xml:id="i-YcLyuFWWajQEctSb2PGoME">
            Vänsterpartiet anser att denna utveckling måste brytas, detta
            för att värna rätten till fristad undan förföljelse och de mänskliga
            rättigheterna i övrigt. Om vi i dag tolererar att en resurssvag
            grupps mänskliga rättigheter kränks, bäddar vi för att andra gruppers
            mänskliga rättigheter kränks i morgon.
          </p>
          <head xml:id="i-E3rkgQBBPTK35vxWzA7NuT" type="h1">
            4 Varför drivs människor på flykt?
          </head>
          <p xml:id="i-F4rN96k5hbQYSFtc9g1HH3">
            Enligt FN:s flyktingkommissariat finns det omkring 200 miljoner
            migranter i världen. Av dem är 32,9 miljoner flyktingar, statslösa,
            internflyktingar m.fl.
          </p>
          <p xml:id="i-DPeYid9ukfSkNHqFAvMuZK">
            Majoriteten av världens flyktingar har flytt från politiskt förtryck,
            krig och våld. Den direkta orsaken till att nio av tio fördrivna
            människor tvingats fly är politiskt förtryck och väpnade konflikter.
            Dessa konflikter utkämpas till största delen med vapen som tillverkats
            i de rika industriländerna. Vapenhandeln har generat stora vinster
            för vapenindustrin samtidigt som den orsakar död, förstörelse
            och massflykt. Även Sverige bidrar mycket aktivt till att människor
            tvingas fly genom att exportera vapen till länder som kränker
            grundläggande mänskliga rättigheter och till länder som för krig.
          </p>
          <head xml:id="i-VCxG5GHpm7aKNNsAtWfsgT" type="h2">
            4.1 Vapenexport
          </head>
          <p xml:id="i-8ohUEjsVjphfuuR7y7NRwP">
            Amnesty International publicerade i mars 2003 rapporten A Catalogue
            of Failures: G 8 Arms Exports and Human Rights Violations . Här
            konstateras att kortsiktiga vinstintressen och politiska fördelar
            styr merparten av den internationella vapenhandeln. Amnesty föreslår
            i rapporten att alla regeringar, framför allt de i G 8-länderna,
            inleder förhandlingar om ett fördrag om global vapenhandel. De
            fördragsslutande parterna ska enligt Amnesty bl.a. förbinda sig
            att inte tillåta internationella överföringar av vapen, om det
            skulle inne­bära brott mot deras förpliktelser enligt internationell
            rätt inklusive FN-stadgan, vapenembargon och andra beslut av FN:s
            säkerhetsråd och internationella fördrag som förbjuder urskillningslösa
            vapen eller vapen som förorsakar onödigt lidande. Detta om vapnen
            sannolikt skulle komma att användas i strid med FN-stadgan eller
            internationell sedvanerätt, särskilt när det gäller hot om våld
            eller användande av våld i internationella relationer, för att
            begå allvarliga brott mot de mänskliga rättigheterna, för att
            begå allvarliga brott mot den internationella humanitära rätten
            i internationella konflikter, för att begå folkmord eller brott
            mot mänskligheten.
          </p>
          <p xml:id="i-KbavqPpWftT5iejTikLkjA">
            I oktober 2005 publicerade Amnesty Internationals svenska sektion,
            Diakonia, Kristna Fredsrörelsen och Svenska Freds ett gemensamt
            dokument om den svenska vapenexporten. Man konstaterar här att
            Sverige i dag är världens nionde största vapenexportör. Svenska
            vapen bidrar alltså till att göda krig och konflikter, bidrar
            till brott mot mänskliga rättigheter, bidrar till fattigdom och
            stärker diktaturer. Exempelvis har granatgeväret Carl Gustaf,
            som produceras av Saab Bofors Dynamics, sålts till över 40 länder
            och använts i krig, bl.a. i Burma, Kambodja, Sri Lanka, Vietnam,
            Indien och Irak. Vidare har det svenska pansarskottet AT 4 använts
            vid USA:s invasion av Panama 1989 och i USA:s krigföring i Afghanistan
            och Irak.
          </p>
          <p xml:id="i-WLbrjWRjkXVpdFHhiWj74G">
            Organisationerna fastslog också att trots att en grundläggande
            förutsättning för vapenexport enligt 1971 års riksdagsbeslut är
            att mottagarländerna respekterar de mänskliga rättigheterna export
            tillåts till en rad länder som bryter mot de mänskliga rättigheterna.
            Riksdagens riktlinjer för mänskliga rättigheter åsidosätts därmed
            systematiskt. Under femårsperioden 20002004 har stora summor krigsmateriel
            för strid exporterats till nio länder där allvarliga brott mot
            mänskliga rättigheter förekommer. Härigenom legitimeras regeringarna
            politiskt samtidigt som deras vapenmakt stärks rent konkret.
          </p>
          <p xml:id="i-5XgWAntdcjivNm6kaTrKEp">
            Ett av de tydligaste sätten att legitimera en annan stats beteende
            är att sälja vapen till staten. Hösten 2005 ingick Sverige ett
            långtgående militärt samarbetsavtal med Saudiarabien, en av världens
            mest brutala diktaturer, där politiska partier är förbjudna, demonstrationer
            olagliga och där kroppsbestraffning som piskning och amputering
            utdöms. Utrikesdepartementet riktar på sin egen hemsida hård kritik
            mot bristen på mänskliga rättigheter i landet. Det borde vara
            självklart att inte tillåta vapenexport till ett land där medborgarna
            skulle fängslas om de demonstrerade mot vapenimporten från Sverige.
          </p>
          <p xml:id="i-RJvPKk8desLEd2qemF6wLY">
            Militärdiktaturen Pakistan har absurt nog kommit att bli en av
            Sveriges största krigsmaterielkunder. Detta trots de mycket grova
            och systematiska kränkningar av de mänskliga rättigheterna som
            sker i landet, som utomrättsliga avrättningar, tortyr och godtyckliga
            fängslanden. Det är heller inte uteslutet att fundamentalistiska
            islamister kan komma att ta över makten i landet och således också
            de vapen som Sverige så frikostigt levererat.
          </p>
          <p xml:id="i-7fYEL6LpezYpgKVGduxvQ1">
            Det är knappast heller i god överensstämmelse med en politik
            för fattigdomsbekämpning att sälja det militära radarövervakningssystemet
            Erieye, värt 8,3 miljarder kronor, till Pakistan som lägger ner
            47 gånger mer på militärutgifter än på vatten och sanitet.
          </p>
          <p xml:id="i-Tv9BWrd3tBUZqW3dh8mVNY">
            Den 5 mars 2008 presenterades 2007 års vapenexportstatistik.
            Svenska Freds- och Skiljedomsföreningens ordförande Anna Ek kommenterade
            att det är anmärkningsvärt att den borgerliga regeringen, som
            sätter demokrati och mänskliga rättigheter högt på den politiska
            agendan, godkänner att Sverige exporterar krigsmateriel till flera
            diktaturer. Sverige sålde under 2007 vapen till diktaturer som
            Pakistan, Saudiarabien, Förenade Arabemiraten och Oman. Bland
            mottagarländerna fanns även flera som är inblandade i väpnad konflikt,
            t.ex. Indien, Thailand och USA. När det turkiska parlamentet gav
            armén fria händer att gå in i norra Irak gav Inspektionen för
            strategiska produkter klartecken för export av krigsmateriel för
            strid till Turkiet. Under den senaste femårsperioden har vapenexporten
            ökat med 50 procent. Exporten av krigsmateriel för strid ökade
            med 10 procent 2007. Det största mottagarlandet var Sydafrika.
            Bland de tio största mottagarländerna finns USA, Indien och Pakistan.
          </p>
          <p xml:id="i-WfDjtF6uJithWUuXEC9eDz">
            Eftersom Sverige genom den nuvarande vapenexportpolitiken i hög
            grad bidrar till att skapa nya flyktingströmmar med åtföljande
            humanitära katastrofer, är den mest brådskande förändringen av
            svensk flyktingpolitik ett omedelbart stopp för den svenska vapenexporten
            till länder där grova kränkningar av mänskliga rättigheter äger
            rum. Detta bör riksdagen som sin mening ge regeringen till känna.
          </p>
          <p xml:id="i-RA7WRfbR2ZEa6BL6GLB8rh">
            Även i övrigt bör regelverket för vapenexporten ändras så att
            Sverige uppfyller de krav Amnesty International ställer i de rekommendationer
            som berörts ovan. Sverige bör också i FN ta initiativ till en
            konferens för att påbörja arbetet med ett internationellt fördrag
            om restriktioner i vapenexport och vapenhandel i enlighet med
            det förslag som Amnesty International presenterat. Detta bör riksdagen
            som sin mening ge regeringen till känna.
          </p>
          <head xml:id="i-HQEMky8kCXmXCvbcjV5qWK" type="h2">
            4.2 Konkurrens om råvaror
          </head>
          <p xml:id="i-K2reaiq98xikyySuBNbME2">
            Konkurrens om diamanter, mineral, olja eller råvaror mellan stater
            eller företag är och har varit en viktig orsak till flera pågående
            eller nyligen avslutade krig, t.ex. i Demokratiska republiken
            Kongo och Sudan. I det senare fallet har sv enska intressen varit
            involverade genom oljeutvinning som bedrivs av Lun din Petroleum.
            Det är en verksamhet som bidrog till att förlänga och förvärra
            pågående krig och till folkfördrivning genom nedbränning av byar.
            Det är viktigt att ha dessa fakta i minnet när ledande politiker
            i Sverige och andra västländer i högtidliga ordalag talar om vikten
            av att förebygga uppkomsten av flyktingströmmar och när de som
            flyr från dessa konflikter nekas skydd i Sverige.
          </p>
          <head xml:id="i-3e4qxAbyC3S3Gyi9r9ZUWw" type="h2">
            4.3 Etniska konflikter och inhemskt förtryck
          </head>
          <p xml:id="i-R5WrWhySs2Ye4WtB8XW4wq">
            Konflikter mellan, och förföljelse av, etniska och religiösa
            grupper är vanliga orsaker till att människor drivs på flykt.
            Men också rent inhemskt förtryck där grundläggande demokratiska
            rättigheter satts ur spel, vilka ofta har politiska strider och
            inbördeskrig som följd, befrämjar uppkomsten av flyktingströmmar.
            De åtgärder som USA och andra västländer vidtagit efter terrorattacken
            den 11 september 2001 för att förebygga nya terrordåd, har inneburit
            att mänskliga rättigheter allvarligt kränks, i synnerhet i USA
            och Storbritannien. Ryssland och Kina har tagit detta till förevändning
            att ostört genomföra oerhörda övergrepp mot mänskliga rättigheter,
            t.ex. i Tjetjenien och Kaukasus i Kabardino-Balkarien, respektive
            i Tibet och mot den uiguriska folkgruppen. USA:s krigföring i
            Irak har orsakat och orsakar enorma nya flyktingströmmar.
          </p>
          <head xml:id="i-RP1nf1DtUb5M9TUYTQAmxz" type="h2">
            4.4 Riktiga flyktingar?
          </head>
          <p xml:id="i-AvtVvCzGCyYMi8fbdrs9Mi">
            Det görs ofta, också bland ledande politiker som borde veta bättre,
            gällande att flertalet asylsökande inte har några verkliga asylskäl
            utan att det snarare är fråga om en ekonomisk och social migration,
            att människor söker sig en bättre framtid i Sverige. Men den som
            hävdar något sådant bör närmare studera från vilka länder de asylsökande
            kommer. Det kan då konstateras att nästan alla kommer från länder
            där det antingen pågår krig, väpnad konflikt eller grova kränkningar
            av de mänskliga rättigheterna. Det finns ingen som helst koppling
            mellan ursprungsländers fattigdom och ett migrationstryck mot
            Sverige. Däremot finns ett tydligt samband mellan exempelvis Lundin
            Petroleums verksamhet i Sudan och den regimens ekonomiska möjligheter
            att bedriva ohyggliga och systematiska övergrepp på civilbefolkningen.
          </p>
          <p xml:id="i-TJagqY7Zr62hDVQyPWvGQQ">
            Ett annat argument som ofta anförs är att det är så få riktiga
            flyktingar bland dem som söker asyl i Sverige, närmare bestämt
            var det bara 3,4 procent som fick flyktingstatus 2007.
          </p>
          <p xml:id="i-QzvdDkSFTqCcm2p47Qaxi">
            Ett lands asylpolitik fungerar som ett lackmustest för dess inställning
            till försvaret av mänskliga rättigheter. Om inte de människors
            mänskliga rättigheter respekteras som har minst möjligheter och
            resurser att föra sin talan, kommer andra gruppers rättigheter
            att angripas längre fram. Därför är det av största vikt att stärka
            svenska myndigheters respekt för asylrätten och Genèvekonventionen.
            Detta bör riksdagen som sin mening ge regeringen till känna.
          </p>
          <head xml:id="i-Vs626PUVCpkMeDgAkA8dh8" type="h1">
            5 Sveriges medlemskap i IOM
          </head>
          <p xml:id="i-TtB6vG29acvYkwQUhiSHQm">
            The International Organization for Migration (IOM) grundades
            1951 på initiativ av USA. Sedan 1989 har organisationen omvandlats
            till en transnationell organisation för global styrning av migration
            utifrån ekonomiska utgångs­punkter.
          </p>
          <p xml:id="i-Rjo34wk5JqJEjoU4dhfNew">
            Ledande organisationer för mänskliga rättigheter som Amnesty
            International och Human Rights Watch har under flera år riktat
            förödande kritik mot att IOM:s aktiviteter i många fall kränker
            grundläggande mänskliga rättigheter, t.ex. genom program som hindrar
            människor från att fly eller genom att organisera återvändande
            för flyktingar trots en oacceptabel säkerhetssituation i hemlandet.
            Mot bakgrund av de synnerligen allvarliga och bestående missförhållandena
            i IOM:s verksamhet bör Sverige avsluta sitt medlemskap i organisationen.
            Detta bör riksdagen som sin mening ge regeringen till känna.
          </p>
          <head xml:id="i-K97Kbj1WD6vDhtWqEu51hf" type="h1">
            6 FN:s flyktingkommissariats finansiering och mandat
          </head>
          <p xml:id="i-iyRe1pPrA1FERpdGAJBjb">
            Den verksamhet som bedrivs av FN:s flyktingkommissariat finansieras
            genom årliga bidrag från medlemsstaterna. Detta är en ur flera
            aspekter olycklig ordning. Organisationen får svårigheter med
            sin planering eftersom finansieringen blir osäker och ryckig.
            Dessutom kan FN:s flyktingkommissariat riskera att drabbas av
            tunghäfta när det är påkallat att framföra kritik mot någon av
            de viktigaste bidragsgivarna, t.ex. Sverige. Därför bör regeringen
            i FN verka för att FN:s flyktingkommissariat ska finansieras via
            FN:s budget med treåriga anslag. Detta bör riksdagen som sin mening
            ge regeringen till känna.
          </p>
          <p xml:id="i-6dC58D6EPrHFsSS8bdCtg7">
            FN:s flyktingkommissariats mandat omfattar bara flyktingar som
            passerat en nationsgräns. Numera utgör de s.k. internflyktingarna
            en mycket stor del av alla flyktingar. Rapporter visar att kvinnor
            som flyr undan s.k. hedersrelaterat våld ofta tar sin tillflykt
            till fängelser i området för att undvika att mördas. På grund
            av risken och allvaret i hoten kan de tvingas att tillbringa resten
            av sina liv i fängelset oskyldigt dömda till livstidsstraff för
            att de är kvinnor. Dessa kvinnor kan inte fly till något annat
            land för att omfattas av FN:s flyktingkommissariats skydd. Visserligen
            gör FN:s flyktingkommissariat redan i dag viktiga humanitära insatser
            för internflyktingar, men det är viktigt att mandatet utvidgas
            så att organisationen exempelvis får möjlighet att vid behov hjälpa
            internflyktingar att lämna sitt hemland. Regeringen bör i alla
            lämpliga sammanhang verka för en sådan utvidgning av FN:s flyktingkommissa­riats
            mandat. Detta bör riksdagen som sin mening ge regeringen till
            känna.
          </p>
          <p xml:id="i-GPjxg9sA94Y4K1o6gnLof4">
            Vid den s.k. gränsförvaltningen av EU:s yttergränser, bl.a. i
            Medelhavet och utanför Afrikas västkust, bedrivs både av enskilda
            EU-stater och genom EU:s byrå för yttre gränskontroll Frontex
            en verksamhet som stoppar flyktingar på väg till Europa för att
            söka asyl. Det är av avgörande betydelse att FN:s flyktingkommissariat
            bereds möjlighet att delta i denna verksamhet för att tillföra
            sitt kunnande om flyktingkonventionens riktiga tillämpning i dessa
            sammanhang. EU bör anslå medel för att finansiera detta. Regeringen
            bör därför i EU verka för att EU anslår medel för att möjliggöra
            för FN:s flyktingkommissariat att medverka vid förvaltningen av
            EU:s yttergränser. Detta bör riksdagen som sin mening ge regeringen
            till känna.
          </p>
          <head xml:id="i-RRuq66fHp6PVHvH5VuiMrY" type="h1">
            7 Utvecklingen i Europeiska unionen
          </head>
          <p xml:id="i-C7sXkCdQYqNLYmiLjjCyac">
            I Amsterdamfördraget överfördes flyktingpolitiken från det mellanstatliga
            samarbetet i tredje pelaren till överstatligheten i första pelaren.
            Samtidigt beslutades att EU-länderna inom fem år skulle enas om
            gemensamma miniminivåer. Vänsterpartiet var motståndare och starkt
            kritiskt till överförandet. Samtidigt garanterades från den dåvarande
            svenska regeringen och riksdagen att Sverige även i fortsättningen
            skulle föra en human och solidarisk flyktingpolitik och att Sverige
            i EU skulle verka för att en sådan politik skulle föras. Vi har
            nu haft möjlighet att följa arbetet med harmoniseringen av flykting­politiken
            under de år som den pågått. Vad vi kan se är att EU ägnar sig
            åt att bygga murarna runt Fästning Europa allt högre i stället
            för att genom mellanstatligt samarbete ta ansvar för de flyktingar
            som söker skydd undan förföljelse. Sverige har därmed medverkat
            till att sätta Genèvekonventionen ur spel, t.ex. genom transportörsansvaret
            och genom att acceptera att asylansökningar från EU-medborgare
            ska anses uppenbart ogrundade. De direktiv som hittills har antagits
            inom unionen är minimidirektiv, vilket innebär att medlemsstaterna,
            om de har mer generösa bestämmelser, kan bibehålla dem. Det står
            också medlemsstaterna fritt att upprätta mer generösa bestämmelser.
            Denna möjlighet har den svenska regeringen i det stora hela inte
            utnyttjat.
          </p>
          <p xml:id="i-4tvyFuRQwdoomDJ6uWJW18">
            Vänsterpartiet är fortsatt starkt kritiskt till EU:s flyktingpolitik
            eftersom den är uppenbart inhuman och mycket restriktiv. Vi är
            också fortsatt starkt kritiska till Sveriges flyktingpolitik.
            Vi varnade för att ett system med minimiregler skulle innebära
            en dragning mot en harmonisering nedåt i riktning mot den sämsta
            tillåtna nivån på rättssäkerhet och behandling. I dag kan vi,
            med sorg, konstatera att vi hade rätt. Förberedelserna för nästa
            etapp ett gemensamt asylsystem är långt gångna, trots att den
            första etappen i det närmaste havererat genom de extremt låga
            miniminivåer som beslutats både vad avser skydd och socialt mottagande.
            I det följande specificerar vi vår kritik både vad gäller det
            överstatliga samarbetet och den svenska flyktingpolitiken.
          </p>
          <p xml:id="i-HkbdUq1QdSVvSDc6WFcBpT">
            De flesta direktivförslag från EU-kommissionen, som i sitt ursprungliga
            skick syftade till att tillförsäkra asylsökande och immigranter
            minimirättig­heter, har efter en under åratal utdragen behandling
            av Europeiska rådet och dess arbetsgrupper blivit tömda på nästan
            allt positivt innehåll. Däremot har man snabbt kunnat enas om
            genomförande av repressiva åtgärder riktade mot flyktingar och
            invandring från tredje land. Det gäller förstärkta gränskontroller
            vid EU:s yttre gränser, hårda krav riktade mot de nya medlemsstaterna
            för att förhindra att flyktingar tar sig in i EU via dessa, steg
            mot en gemensam gränspolis för EU, hot mot tredjeländer för att
            tvinga dessa att ta emot, inte bara egna medborgare, utan även
            medborgare i andra stater och nu senast det starkt repressiva
            återvändandedirektivet. Denna utveckling visar med all önskvärd
            tydlighet det problematiska och olämpliga i att göra asylpolitiken
            till föremål för överstatliga beslut inom EU.
          </p>
          <p xml:id="i-XKmxRBzZuaD53FYX5UtRef">
            Vänsterpartiets kritik mot EU:s flyktingpolitik grundar sig såväl
            på den restriktivitet som blivit kännetecknande för innehållet
            som på det faktum att dessa frågor beslutas på överstatlig nivå
            inom EU.
          </p>
          <head xml:id="i-2159SZZdibenuJLhiLUt6o" type="h2">
            7.1 Militariseringen av kontrollen av EU:s yttre gränser
          </head>
          <p xml:id="i-MGxL1qrRQKdNTtj4wwTvvL">
            I syfte att hantera den migration som når EU:s yttre gränser
            har EU skapat Frontex, en byrå för yttre gränskontroll, som organiserar
            patrullering och övervakning av den afrikanska västkusten och
            centrala Medelhavet. De alltmer avancerade övervakningssystem
            som används har fått till följd att fler väljer längre och farligare
            vägar, i synnerhet från Afrikas västkust till Kanarieöarna. Fler
            och fler människor omkommer under flykten till Europa.
          </p>
          <p xml:id="i-XkMNW4UV1iA8rEF5uohnV3">
            För snart tio år sedan påbörjades byggandet av två gränsstängsel
            kring de spanska enklaverna Ceuta och Melilla vid Afrikas norra
            kust. Projektet finansierades med EU-medel med syfte att hindra
            afrikanska flyktingar att ta sig över EU:s landgräns mot Marocko.
            Gränsbarriären stoppade emellertid inte människor från att fortsätta
            försöka ta sig in i Europa via enklaverna. Flera dödsfall har
            rapporterats efter att människor har ramlat ner från stängslet,
            och i september 2005 sköts minst fem personer ihjäl av militären
            när en stor grupp flyktingar försökte ta sig över. Det som har
            skett är bara att gränsbarriären har tvingat de som vill ta sig
            till Europa att ta allt större risker.
          </p>
          <p xml:id="i-Bgk1Vbhe65CSTuFkzqa6X1">
            Förordning 2007/2004 ålägger Frontex följande uppgifter: operativt
            samarbete mellan medlemsstater i förvaltningen av EU:s yttergränser;
            bistånd till medlemsländer med utbildning av nationella gränsvakter;
            genomföra riskanalyser; ge hjälp till medlemsstater som är i behov
            av tekniskt eller operativt bistånd vid sina yttergränser; ge
            stöd vid gemensamma repatrieringsoperationer som inbegriper flera
            medlemsstater.
          </p>
          <p xml:id="i-SBPVqWfKCMmgL4oK3aCEjZ">
            Frontex eget mandat är i allt väsentligt inriktat på att skydda
            EU:s gränser och saknar en explicit mekanism för att tillförsäkra
            skydd för asylsökande eller andra utsatta grupper. Frontex har
            därför ödeläggande effekter på EU:s politik för mottagande av
            flyktingar och andra skyddsbehövande. En av de mest oroande bristerna
            i mandatet är frånvaron av ett uppdrag att rädda människor i nöd
            och livsfara, t.ex. vid skeppsbrott.
          </p>
          <p xml:id="i-Tca1dMEQLUGgujARm1i1NL">
            Frontex, som ju upprättats med det uttalade syftet att ge EU-medborgarna
            en känsla av säkerhet, har misslyckats just med detta eftersom
            man inte lyckats minska antalet som når Europas kuster. I stället
            har Frontex bidragit till de många tragedier som utspelats utanför
            EU:s yttergränser de senaste åren. Som komplement till Frontex
            har under 2007 en förordning om Rapid Border Intervention Teams
            (Rabit), antagits. Dessa EU-styrkor ska med kort varsel kunna
            sättas in områden där det finns ett stort inflöde av asylsökande
            och eller andra migranter.
          </p>
          <p xml:id="i-UhKMw7h4H3q5sdhJBps7d5">
            En annan huvudlinje i EU:s strategi är att ge finansiellt och
            tekniskt stöd till nordafrikanska staters gränsstyrkor. Spanien
            har exempelvis levererat patrullbåtar, fyrhjulsdrivna fordon och
            datorer till Mauretanien för att hjälpa landet att bevaka sin
            kust. Den fria rörligheten i EU utvecklas alltså på bekostnad
            av den fria rörligheten i EU:s grannstater. Afrikanska länder
            pressas att införa en hårdare politik för att bekämpa migration,
            baserat på den europeiska modellen med gränskontroller, kriminalisering,
            frihetsberövande och utvisning. Allt belönas sedan med EU-finansiering.
          </p>
          <p xml:id="i-NrVdG2gGWRNrKrFii77Xtn">
            Den stora faran med Frontex och snabbinsatsstyrkorna är att konsekvenserna
            oundvikligen blir kränkningar både av FN:s flyktingkonvention
            och av Europakonventionen om mänskliga rättigheter. De som finns
            ombord på de fartyg som eskorteras tillbaka till de afrikanska
            stater de kommit från ges nämligen inga möjligheter att söka asyl.
            Samtidigt sätts de EU-direktiv som ska garantera asylrätten ur
            spel. EU:s gränskontroll förläggs på detta sätt på tredjeländers
            sjöterritorium. I praktiken stämplar EU en individ som irreguljär
            migrant redan innan han eller hon lämnar sitt land och kommer
            in på EU-territorium. Dessa förebyggande aktioner tar ingen hänsyn
            till att den det gäller inte behöver vara illegal utan en potentiell
            asylsökande eller flykting. Detta förhandsantagande om illegalitet
            och förebyggande gränskontroll omöjliggör ett fullständigt respekterande
            av mänskliga rättigheter och tillträde till en reguljär asylprocess
            med en individuell bedömning av asylärendet som föreskrivs av
            flyktingkonventionen. Politiken leder till ett systematiskt brott
            mot internationell och europeisk flyktingrätt.
          </p>
          <p xml:id="i-HyxVVmqqRDsRAB4bkm3oi6">
            En ligt uppgifter från organisationen United Against Racism dog
            11 756 personer under sina försök att ta sig in i Europa mellan
            1988 och 2007, därav 1 861 person er enbart under 2007. Under
            andra halvåret 2007 medgav Fron tex biträdande chef att räddningsoperationer
            och förmåga att agera i humanitära krissituationer inte låg inom
            Frontex behörighet. Det är därför helt klart att Frontex prioritet
            är att stoppa fartyg vid gränserna och att medverkan vid sjöräddning
            är helt frivillig.
          </p>
          <p xml:id="i-7XfzQQHvYmq2PeaUSGXthL">
            Rättsreglerna för sjöräddning grundas på internationell rätt.
            När det gäller de skyldigheter som åvilar en fartygsbefälhavare
            eller en regering är det tillräckligt att ta del av the UN Convention
            on the Law of the Sea (1982), the International Convention on
            Saftey of Life at Sea (SOLAS 1974) och the International Convention
            on Maritime Search and Rescue (SAR 1979) för att konstatera en
            skyldighet att snabbast möjligt rädda personer i sjönöd, oavsett
            de nödställdas nationalitet eller status eller av vilka omständigheter
            de befinner sig i.
          </p>
          <p xml:id="i-Ux1xGixNxFeavXGvRcWFHR">
            EU:s institutioner beklagar både förlusterna i människoliv till
            havs och de allt större risker som migranter är beredda att utsätta
            sig för och är rasande över den blomstrande människosmugglingen.
            Detta samtidigt som man låtsas inte se det direkta orsakssambandet
            med de åtgärder man själv vidtagit för att stänga gränserna och
            hindra asylsökande att nå EU:s territorium.
          </p>
          <p xml:id="i-LkyoWZCC8zWBnPnXsTUhjL">
            Paradoxalt nog kränker de fysiska och rättsliga medel som används
            för att skydda migranter deras grundläggande mänskliga rättigheter.
            Förutom att avstå från att hjälpa människor i fara, har många
            människor avvisats utan att ha fått möjlighet att söka asyl i
            flagrant brott mot Genèvekonventionen angående flyktingars rättsliga
            ställning.
          </p>
          <p xml:id="i-9GFVDCUnwrvm19RbCtJb14">
            Sverige deltar aktivt i såväl utformningen som praktiserandet
            av denna restriktiva politik och har inte i något fall utnyttjat
            sin rätt att stoppa EU-lagstiftning som syftar till att undergräva
            asylrätten. De mänskliga och rättsliga kostnaderna för den förda
            politiken är oerhörda:
          </p>
          <list xml:id="i-QSRAPF9gq6eCWsGHLuHzAV" style="ul">
            <item xml:id="i-CaAsRYKKoFcLC9WYNF3Ch3">
              Människor hindras från att söka skydd och förvägras rätten att
              söka fristad i ett annat land. Detta är också avsikten med den
              politik som förs, trots att det sätter internationella konventioner
              ur spel.
            </item>
            <item xml:id="i-Mzjh7NfmiyWHcRVSDQwok5">
              Många direktavvisas vid gränsen, trots att de har asylskäl.
            </item>
            <item xml:id="i-ExoqtB7MDoaEucGrMpseUu">
              Marknaden för samvetslösa människosmugglare ökar. De smugglingsnätverk
              som blir allt mer omfattande utpekas sedan som ansvariga för de
              dödsfall som sker i stället för EU-ländernas regeringar som ju
              har det verkliga ansvaret.
            </item>
            <item xml:id="i-TUTL3oKju9NPV4AsKLd2mS">
              Nya farligare flyktvägar pressas fram. När den gemensamma gränsövervakningen
              täppt till en väg in i EU utsätter sig människor som är i behov
              av att fly för ännu större faror.
            </item>
            <item xml:id="i-TxCmmFwsUxtby54eBe6jKD">
              Antalet dödsoffer ökar. Tusentals döda tredjelandsmedborgare,
              särskilt de som dör när de försöker nå Spaniens eller Italiens
              södra gräns ökar för varje år.
            </item>
            <item xml:id="i-WLasFABPvqvsvJ4eAB9iP3">
              Övergrepp tillåts ske i det fördolda, bl.a. rapporteras ett stort
              antal övergrepp från förvarslokaler och transitområden på flygplatser,
              som är stängda för insyn.
            </item>
          </list>
          <p xml:id="i-XyfrrGEFXBoYxmAKRRLQ3d">
            Det är tydligt att Frontex operationer kring Kanarieöarna inneburit
            att flyktvägarna från Afrika till Europa pressats till att bli
            mycket längre och mycket farligare. Som en brutal konsekvens av
            detta har också fler människor mist livet. Som en annan mycket
            farlig konsekvens har många människor förvägrats rätten att söka
            asyl. Först och främst sker detta genom att Frontex hindrar dem
            från att komma i land. De tvingas vända tillbaka eller försvinner
            på annat sätt. Människor lever också inlåsta i förvarsanläggningar
            under emellanåt mycket svåra förhållanden där de undanhålls den
            nödvändiga information och juridiska hjälp de av internationell
            rätt är berättigade till för att kunna söka asyl.
          </p>
          <p xml:id="i-L32HbzNPXPGKKLtmJ41RL7">
            Regeringen bör i EU verka för att asyl- och flyktingpolitiken
            i grunden förändras och i framtiden bygger på respekt för mänskliga
            rättigheter och människors lika värde. Detta bör riksdagen som
            sin mening ge regeringen till känna.
          </p>
          <head xml:id="i-Cif2gpYFgqTRkRPzXz93Ya" type="h2">
            7.2 Transportörsansvaret
          </head>
          <p xml:id="i-LkWnqstay7kh2cqSES5jq9">
            Direktivet om transportörsansvar innebär ett generalangrepp på
            Genèvekonventionen och asylrätten. Direktivet har både till syfte
            och effekt att kortsluta rätten till asyl och göra Genèvekonventionen
            oanvändbar. Det utgör ett grovt angrepp på den mänskliga rättigheten
            att söka och åtnjuta asyl som finns upptagen i artikel 14 i FN:s
            allmänna förklaring om de mänskliga rättigheterna . Transportörsansvar
            innebär i praktiken att myndighetsutövning läggs ut på privata
            rättssubjekt, vilka självfallet har vinstsyftet som främsta ledstjärna.
            Flygbolaget SAS har i sitt remissvar över departementspromemorian
            Transportörsansvaret i utlänningslagen (Ds 2001:74), bl.a. yttrat
            följande:
          </p>
          <p xml:id="i-21i2ynYhDWk2Ros8WbgPob">
            I och med att SAS har rätt att neka ombordstigning på grund av
            att in­resehandlingarna (inte själva flygbiljetten) inte är i
            ordning kan passagerarna sägas stå i ett slags beroendeförhållande
            till transportören. Därför är transportörens kontroll att likställa
            med myndighetsutövning och därmed i strid med regeringsformen.
          </p>
          <p xml:id="i-6TqZJxZK34reBs2RAgmMjH">
            Vänsterpartiet delar den uppfattningen.
          </p>
          <p xml:id="i-M1d9MfBKWw2AAx3XxB7We8">
            Transportörsansvaret har också som oundviklig följd att transportföretagen
            infört rasprofilering av sina passagerarkontroller. Detta är fullständigt
            oacceptabelt och försvårar en effektiv kamp mot främlingsfientlighet
            och rasism.
          </p>
          <p xml:id="i-VPBTKKC7MbTv73qHgc7spD">
            Riksdagens dåvarande majoritet i flyktingfrågor, bestående av
            socialdemokrater och moderater, godkände 2004 beklagligtvis propositionen
            om genomförande av direktivet om transportörsansvar i svensk rätt.
            Den rimliga ståndpunkten hade varit att vägra införa direktivet
            med hänvisning till att det står i strid med Sveriges åtaganden
            i enlighet med 1951 års Genèvekonvention och hävda den ståndpunkten
            vid ett eventuellt rättsligt förfarande mot Sverige vid EG-domstolen.
          </p>
          <p xml:id="i-EGXhA5jc37jYTCc7B4ZydR">
            Regeringen bör omedelbart påkalla nya förhandlingar om direktivet
            om transportörsansvar och därvid verka för att alla bestämmelser
            i direktivet som sätter asylrätten ur spel eller leder till diskriminering
            grundad på hudfärg eller etniskt ursprung tas bort. Detta bör
            riksdagen som sin mening ge regeringen till känna.
          </p>
          <head xml:id="i-NZKhWv1oE8GyfQPazsdEad" type="h2">
            7.3 Handlingsprogram för att bekämpa illegal invandring och utlokalisering
            av EU:s gränser utanför Europa
          </head>
          <p xml:id="i-Ugw7tQYpSTWb9iqWh2XgEi">
            I februari 2002 antog Europeiska unionens råd en handlingsplan
            för att bekämpa illegal invandring. I planen ges högsta prioritet
            för åtgärder syftande till att täppa igen återstående sprickor
            i murarna runt Fästning Europa. Bortsett från en generell hänvisning
            till internationella åtaganden om att ge skydd, saknas varje tanke
            på att det finns asylsökande och flyktingar bland dem som gör
            irreguljära förflyttningar, smugglas eller är utsatta för män­niskohandel.
          </p>
          <p xml:id="i-QR9j63Lfb5rXZTKSbb3etm">
            Andra åtgärder som man enats om avser exempelvis riktlinjer för
            den yttre gränskontrollen och slutande av återtagandeavtal med
            tredjeländer som Ryssland, Marocko, Pakistan, Macao, Sri Lanka
            samt Armenien. Relationerna mellan EU och tredjeländer förgiftas
            successivt av uppgifter om dålig behandling av tredjelandsmedborgare
            av immigrationsmyndigheterna i EU-länder. Det finns en frestelse
            för migrationsministrarna att undvika denna fråga genom att göra
            myndigheterna i hemländerna till medbrottslingar i den förödmjukande
            behandlingen av deras medborgare. Detta sker främst genom EU:s
            insisterande på att sluta återtagandeavtal med tredjeländer genom
            vilka dessas myndigheter anlitas som agenter för EU-länderna när
            det gäller utvisning av deras medborgare från EU-länder och för
            att utföra kontroller för att hindra sina medborgare att utnyttja
            den grundläggande mänskliga rättigheten att lämna sitt land.
          </p>
          <p xml:id="i-gcjuN2rHdMZq21PzZSNat">
            Denna politik med krav på återtagandeavtal har hittills inte
            haft någon märkbar effekt på effektiviteten i verkställandet av
            utvisningar från EU-länder. Men politiken medför stora risker
            för EU internationellt. Detta på grund av att politiken kan få
            till effekt att sänka förtroendet för tredjeländernas regeringar
            i deras egna medborgares ögon. Deras medborgare ser sina regeringar
            som handlande i EU-ländernas intresse tvärtemot skyldigheten att
            skydda sina medborgare mot godtycklig behandling av andra länders
            regeringar. Politiken ställer också i blixtbelysning svagheten
            hos regeringarna i fattiga och instabila länder gentemot EU:s
            styrka. De regeringar som är snabbast att sluta återtagandeavtal
            är ofta samma regeringar som är i starkast behov av förstärkt
            legitimitet hos sin egen befolkning. I stället för att bistå dessa
            länder i processen att vinna sina befolkningars förtroende genom
            att förstärka rättsstaten, skyddet för mänskliga rättigheter och
            utvecklingen av fungerande ekonomier, blir EU medskyldigt till
            att förstöra deras ledares legitimitet genom att tvinga dem till
            att acceptera och medverka i att förödmjuka sina medborgare. En
            förändring av denna politik måste ges högsta prioritet. Migrationsrättsområdet
            på EU-nivå kan antingen förstärka eller förgifta EU:s internationella
            rykte och möjligheter att delta som en respekterad aktör i den
            internationella gemenskapen. Utan att ägna en större uppmärksamhet
            både åt de åtgärder som beslutas på detta område och deras konsekvenser
            på ett vidare plan riskerar EU att undergräva sin egen politik,
            inte minst säkerhetspolitik.
          </p>
          <p xml:id="i-CQnZ8wc58W9N8RV3CaH5fM">
            Därtill kommer bl.a. Europeiska unionens råds slutsatser om åtgärder
            mot olaglig invandring sjövägen, samarbete med tredjeland för
            att bekämpa olaglig invandring, samarbete med USA kring visering,
            återtagande, flygplatskontroller etc., samt ständiga förändringar
            och tillägg till Schengenkonventionen. I stort sett allt som EU
            beslutat om på asyl- och immigrationsområdet, med den europeiska
            flyktingfonden och direktivet om tillfälligt skydd vid massflykt
            som undantag, har utgjort byggstenar i projektet Fästning Europa.
          </p>
          <p xml:id="i-Pt5yNMrUamCnA8sjkgYd2e">
            Regeringen bör i EU ta initiativ till att EU:s politik beträffande
            återtagandeavtal förändras på ett sådant sätt att de följder som
            angivits ovan i fortsättningen undviks. Detta bör riksdagen som
            sin mening ge regeringen till känna.
          </p>
          <head xml:id="i-Pb8jedUwB7eLxByqTMLGbQ" type="h2">
            7.4 Dublinförordningen
          </head>
          <p xml:id="i-NVvJ99frmvQMdN6jD4tce6">
            I februari 2003 antogs den förordning som ersätter Dublinkonventionen.
            Den innebär att alla grundprinciper i Dublinkonventionen med dess
            stötande och inhumana konsekvenser blev kvar. Huvudregeln om att
            asylansökan ska göras i det första EU-land den sökande rest in
            i leder självfallet till att flyktingarna koncentreras till de
            länder som gränsar mot områden varifrån många flyktingar kommer.
            Det är länderna i norra delen av EU som påtvingat EU:s medlemmar
            vid Medelhavet principen för att uppnå en koncentration av flyktingarna
            i dessa länder och i görligaste mån motverka etnisk mångfald i
            Nordeuropa. Förordningen motverkar alltså en någorlunda jämn fördelning
            av flyktingar i olika EU-länder och koncentrerar dem till frontstaterna.
            Det får som självklar logisk konsekvens att dessa som motåtgärd
            söker göra sina gränser så ogenomträngliga som möjligt. Sverige
            har här medverkat till att ytterligare en viktig del av Fästning
            Europa kommit på plats.
          </p>
          <p xml:id="i-XUEiGksM5vaw4D9Hq1cAk9">
            En grundförutsättning för att tillämpa en sådan princip för fördelning
            av asylsökande mellan EU:s medlemsstater som Dublinförordningen
            bygger på är att rättspraxis vid tillämpningen av skyddsreglerna
            för asylsökande är densamma i EU:s medlemsstater. I verkligheten
            råder avgrundslika skillnader i detta avseende. Ett tydligt exempel
            utgörs av Grekland, där det är i det närmaste omöjligt att få
            skydd. Detta gäller även konventionsflyktingar och människor som
            har en välgrundad fruktan för tortyr i hemlandet. Grekiska myndigheter
            torterar och mördar i stället asylsökande. Rapporter från Europarådets
            kommitté för att förebygga tortyr och omänsklig eller förnedrande
            behandling, Europaparlamentets utskott för medborgerliga rättigheter
            m.m., organisationer som tyska Pro Asyl och norska och grekiska
            Helsingforskommittéerna är samstämmiga i en förödande kritik mot
            det grekiska flyktingmottagandet. FN:s flyktingkommissariat har
            den 15 april 2008 antagit en rekommendation att EU:s medlemsstater
            i enlighet med sina skyldigheter att respektera asylrätten tills
            vidare ska avstå från att överföra asylsökande till Grekland med
            stöd av Dublinförordningen. Ändå fortsätter Sverige dessa överföringar
            till Grekland. Det är mycket illavarslande och visar ett öppet
            förakt från den svenska regeringen för Sveriges internationella
            åtaganden när det gäller mänskliga rättigheter. Det är absolut
            nödvändigt att Dublinförordningen omgående revideras från grunden.
          </p>
          <p xml:id="i-9PeFd2Jybvi7CZb4dGgvpm">
            Den enda rimliga principen för att avgöra vilket land som ska
            handlägga en asylansökan, är att låta den asylsökande själv fatta
            beslutet. Det skulle också spara stora belopp för skattebetalarna
            i EU-länderna eftersom de s.k. Dublinförfrågningarna länderna
            emellan är synnerligen tidsödande och kostsamma samtidigt som
            de förlänger handläggningstiderna på ett orimligt sätt. Även FN:s
            flyktingkommissariat har i sitt yttrande över EU-kommissionens
            grönbok om ett gemensamt asylsystem givit uttryck för att man
            skulle föredra att Dublinförordningens principer hade ersatts
            med att den asylsökandes eget val av asylland ska vara avgörande.
          </p>
          <p xml:id="i-8Lx3fXexsRiHxmKrHWQa4c">
            Den svenska regeringen bör ta initiativ till en översyn av förordningen
            med syfte att fördelningskriteriet för de asylsökande ska vara
            att egna val ska vara styrande. Detta bör riksdagen som sin mening
            ge regeringen till känna.
          </p>
          <head xml:id="i-oTDGJF2mSqpyrsjkc8NRo" type="h2">
            7.5 Skyddsgrundsdirektivet
          </head>
          <p xml:id="i-VMGLTT48ZHtBWJPYDFHoq1">
            Rådsdirektivet om miniminormer för när medborgare och statslösa
            personer ska betraktas som flyktingar eller som personer som av
            andra skäl behöver internationellt skydd, hade när det antagits
            av medlemsstaterna omsorgsfullt rensats på det mesta som skulle
            kunna innebära ett förbättrat rättsskydd för flyktingar och andra
            skyddsbehövande. FN:s flyktingkommissariat tvingades efter att
            förhandlingarna var klara t.o.m. gå ut med en offentlig deklaration
            att det vore bättre att skyddsgrunds- och asylprocedurdirektiven
            inte antogs framför att de drevs igenom i sin nuvarande utformning.
            Ledande auktoriteter på flyktingrätt i världen har förklarat att
            vissa bestämmelser i direktivet uppenbart strider mor internationell
            rätt. Regeringen bör i EU ta initiativ till att skyddsgrundsdirektivet
            omarbetas i de delar som strider mot internationell rätt. Detta
            bör riksdagen som sin mening ge regeringen till känna.
          </p>
          <head xml:id="i-FmFjhFy35N6YzC1ZwtA22K" type="h2">
            7.6 Asylprocedurdirektivet
          </head>
          <p xml:id="i-9rM5k6Z6SdLYytvGaoicRF">
            Rådsdirektivet om miniminormer för medlemsstaters förfaranden
            för att bevilja eller återkalla flyktingstatus har också rensats
            på i stort sett allt som skulle kunna bidra till rättssäkerhet
            i förfarandet. FN:s flyktingkommissariat har också beträffande
            detta direktiv offentligt uttryckt sin oro över att rätts­säkert
            asylförfarande skulle undergrävas om det antas i sin nuvarande
            form och förklarat att det vore bättre att inte anta något direktiv
            alls. Organisationen Immigration Law Pratictioners Association
            har förklarat att många av direktivets bestämmelser kommer att
            leda till kränkningar av internationell rätt. Europeiska unionens
            råd tog dock inte någon hänsyn till dessa invändningar. Regeringen
            bör i EU ta initiativ till att asylprocedurdirektivet omarbetas
            i de delar som strider mot internationell rätt. Detta bör riksdagen
            som sin mening ge regeringen till känna.
          </p>
          <head xml:id="i-Bt4B9XZ5uR1Hs97HSZHPR4" type="h2">
            7.7 Återvändandedirektivet
          </head>
          <p xml:id="i-WiaVxyU6S1TAVQ5FxKgve5">
            EU har den 18 juni i år antagit direktivet om gemensamma normer
            och förfaranden för återvändande av tredjelandsmedborgare som
            vistas olagligt i medlemsstaterna. Direktivet utgör ytterligare
            en byggsten i Fästning Europa och har i viktiga delar ett djupt
            inhumant innehåll, delvis präglat av gamla koloniala attityder
            och förhållningssätt.
          </p>
          <p xml:id="i-5M4tAsSdvtZfbs82VsGeS2">
            Direktivets bestämmelser om frivillig verkställighet under en
            period på högst 730 dagar från beslutet om utvisning är helt verklighetsfrämmande.
            Även om den som ska utvisas på alla sätt medverkar till verkställigheten
            tar planeringen oftast betydligt längre tid än så. Att införa
            en regel om att tvång automatiskt ska tillgripas efter en så kort
            period betyder, förutom ett djupt inhumant och stötande sätt att
            behandla människor, ett häpnadsväckande slöseri med skattemedel.
          </p>
          <p xml:id="i-P67yn7AcW22ZFiEhAKgYS5">
            Förvarsreglerna är helt oacceptabla. Den maximalt tillåtna tiden
            för förvar, 18 månader, är orimligt lång. Grunderna för förvarstagande
            är så oprecisa att de öppnar för ett stort mått av godtycke. Också
            ensamkommande barn får tas i förvar i upp till 18 månader. Det
            är tillåtet att placera både vuxna med barn och ensamkommande
            barn i vanliga fängelser. Detta står i flagrant strid med barnkonventionen.
          </p>
          <p xml:id="i-LwZqt5nQ41FXUUpyc7CFYz">
            Om den utvisade inte återvänt frivilligt något som knappast är
            möjligt med hänsyn till tidsfristerna får ett återreseförbud på
            fem år utfärdas. Det kommer att i hög grad försvåra möjligheten
            att fly om förhållandena i ursprungslandet skulle förändras.
          </p>
          <p xml:id="i-5dShyX9WDKjokChh9wWn6k">
            Vuxna, men även ensamkommande barn, får utvisas till länder de
            saknar anknytning till genom vilka de enbart transiterat. Även
            detta är självfallet något som strider mot barnkonventionen.
          </p>
          <p xml:id="i-6he7vxNVfV2tgK43SVVs1z">
            Det är djupt beklämmande att den svenska regeringen medverkat
            till att detta direktiv antagits. Regeringen bör därför ta initiativ
            till att återvändandedirektivet upphävs och ersätts med ett nytt
            direktiv vars innehåll står i grundläggande överensstämmelse med
            både humanitära principer, respekten för människors lika värde
            och EU-ländernas internationella åtaganden. Detta bör riksdagen
            som sin mening ge regeringen till känna.
          </p>
          <head xml:id="i-SDUGKJfZGTyBXLLX71bD5N" type="h1">
            8 Den svenska utlänningslagstiftningen
          </head>
          <p xml:id="i-BLVKt7JuuPFQQu7Kb6cmWy">
            Vänsterpartiet är starkt kritiskt till den svenska flyktingpolitiken.
            Rätten till asyl undergrävs i dag genom stora brister i den praktiska
            tillämpningen av gällande lagstiftning. Den överordnade målsättningen
            tycks vara att avvisa största möjliga antal människor.
          </p>
          <head xml:id="i-Qe5hEpBu5BTrgGZeKACd9Z" type="h2">
            8.1 Anhöriginvandringen
          </head>
          <p xml:id="i-3ZxoXE3qg6huwfBURKN9av">
            De regeländringar i utlänningslagen som genomfördes den 1 januari
            1997 har, som Vänsterpartiet redan då förutsade, orsakat många
            mänskliga tragedier och stort lidande för familjemedlemmar både
            i Sverige och i hemlandet. Detta konstaterades också i en utvärdering
            av de nya reglerna som Röda Korset lät göra efter att de tillämpats
            i några år. Effekterna av lagändringarna visade sig bli både omänskliga
            och strida mot elementär mänsklig anständighet. Mot denna bakgrund
            tillsatte den dåvarande regeringen den s.k. Anhörigkom­mittén
            som i februari 2002 lade fram förslag om mindre restriktiva regler
            för anhöriginvandringen. Den dåvarande socialdemokratiska regeringens
            passiva hållning i frågan var fullständigt oacceptabel, och det
            finns ingenting som tyder på att den nya alliansregeringen har
            någon som helst avsikt att göra något åt denna mot all mänsklig
            anständighet stridande lagreglering.
          </p>
          <p xml:id="i-D6fvoRcQhvN6xB3WA4QkQk">
            Regeringen har nyligen gett en särskild utredare i uppdrag att
            lämna förslag om att införa försörjningskrav som villkor för anhöriginvandring
            inom kärnfamiljen. För att ha rätt till uppehållstillstånd i anknytningsärenden
            för barn, make och maka måste arbete eller annan försörjning samt
            rimlig bostad kunna uppvisas (dir. 2008:12). Vänsterpartiet är
            mycket kritiskt till detta. Om sådana förslag genomförs kommer
            det att innebära en av de allvarligaste inskränkningarna av flyktingars
            mänskliga rättigheter som skett på många år. Försörjningskrav
            för anhöriginvandring inom kärnfamiljen innebär en kränkning av
            såväl Europakonventionens som barnkonventionens bestämmelser om
            rätten till familjeåterförening. Utredningen ska överlämna sitt
            slutbetänkande under hösten 2008.
          </p>
          <p xml:id="i-SNLf6fDDWZ3eBgACoMhNsx">
            Den 1 maj 2006 trädde vissa förändringar i utlänningslagen i
            kraft som gäller familjeåterförening och som innebar att EG-direktivet
            om rätt till familjeåterförening genomfördes i svensk rätt. Det
            är ett minimidirektiv och hindrar därför inte Sverige från att
            ha mindre restriktiva regler. De regler som leder till djupt stötande
            och inhumana konsekvenser berörs inte av EG-direktivet.
          </p>
          <p xml:id="i-Rn66WsWHpGvTEBY3H11UZ9">
            Migrationsmyndigheternas tillämpning av 18-årsregeln på barn
            som uppnått denna ålder under ärendets handläggning har kritiserats
            av justitiekanslern utan att myndigheterna har tagit något intryck.
            Fortfarande förekommer det att barn nekas återförening med sina
            föräldrar trots att de lämnat in ansökan i god tid, innan de fyllt
            18 år. I många fall är det svårt att frigöra sig från misstanken
            att Migrationsverket avsiktligt fördröjer handläggningen så att
            barnet ska ha hunnit fylla 18 år innan beslutet fattas. Den s.k.
            sistalänken­bestämmelsen måste återinföras och möjligheterna för
            äldre föräldrar att återförenas med vuxna barn förbättras. Kraven
            på hushållsgemenskap omedelbart innan det vuxna barnet bosatte
            sig i Sverige och kravet att föräldrarna måste ha ansökt om familjeåterförening
            inom kort tid efter att barnet fått uppehållstillstånd i Sverige
            måste tas bort. Det kravet får helt orimliga konsekvenser. När
            det vuxna barnet flyttade till Sverige är föräldrarna ofta relativt
            unga och friska. 25 år senare kanske en av dem avlidit medan den
            efterlevande är gammal och svårt sjuk och inte kan klara sin livsföring
            utan hjälp av barnen. Men då stupar varje återföreningsansökan
            på tiomånadersgränsen. Det bör dock inte införas några regler
            om försörjningskrav. Därför bör regeringen uppdras att återkomma
            till riksdagen med förslag om förbättrade regler för anhöriginvandring.
            Detta bör riksdagen begära.
          </p>
          <head xml:id="i-CjkE5rYgnqAa6ozcmUuaZM" type="h2">
            8.2 Uppehållstillstånd efter inresa
          </head>
          <p xml:id="i-BuoydaPGdscqg2z3SADYex">
            En lagändring, som trädde i kraft år 2000, beträffande förutsättningarna
            att bifalla en ansökan om uppehållstillstånd som görs efter inresan,
            innebar följande: om utlänningen har stark anknytning till en
            person bosatt i landet och det inte skäligen kan begäras att utlänningen
            återvänder till ett annat land för att inge ansökan där, får den
            bifallas trots att den gjorts efter inresa till Sve­rige. Avsikten
            med lagändringen var att öka möjligheterna till bifall på en ansökan
            gjord efter inresan, men bestämmelsen har tillämpats så att den
            tvärtom inneburit minskade möjligheter till bifall. Denna praxis
            har inte förändrats sedan en ny instansordning i utlänningsärenden
            har införts. Konsekvensen har blivit djupt inhumana beslut som
            leder till svåra tragedier.
          </p>
          <p xml:id="i-DXD55cZ7rCaXwTZwvyYL54">
            Det är därför nödvändigt att regeringen lägger fram förslag om
            lagändring för att undantag från huvudregeln ska kunna göras bl.a.
            när utlänningen har barn i Sverige eller kvinnan i förhållandet
            är gravid eller sökanden med all sannolikhet skulle få sin ansökan
            beviljad. Lagändringen måste också omfatta de situationer där
            det redan föreligger ett lagakraftägande avvisnings- eller utvisningsbeslut.
            Detta bör riksdagen begära.
          </p>
          <head xml:id="i-HCWrs6ntn4iVjo2b14cfiP" type="h2">
            8.3 Utländska kvinnors stryktålighet en översyn av 2 kap. 4 §
            utlänningslagen
          </head>
          <p xml:id="i-Sott1GPNVtAf2jKhnkuzvk">
            Sedan årtionden har många människor upprörts över att utländska
            kvinnor som misshandlats av sin man under den tvååriga prövotiden
            för permanent uppehållstillstånd, oftast blivit utvisade från
            Sverige om de brutit upp från förhållandet. Denna rättstillämpning
            har fått stötande konsekvenser, t.ex. att många kvinnor sett sig
            tvingade att stanna kvar i förhållanden trots misshandel från
            mannens sida, eftersom en utvisning skulle leda till fruktansvärda
            konsekvenser för dem i hemlandet. Den starka kritiken, bl.a. i
            riksdagsmotioner och frågor från Vänsterpartiet i riksdagen till
            ansvarigt statsråd, ledde till att den dåvarande regeringen i
            januari 2000 förelade riksdagen en proposition i ämnet. Tyvärr
            begränsade propositionen skyddet för kvinnan till fall när det
            varit fråga om våld eller för handlingar som innebär allvarlig
            kränkning. Vänsterpartiet påpekade i en reservation till utskottsbetänkandet
            att formuleringen kunde komma att få till följd att för hög grad
            av våld och allvarlig kränkning kunde komma att accepteras och
            att myndigheterna medgavs ett alltför stort tolkningsutrymme.
            Det är uppenbart att den tidigare regeringens försök att genom
            lagändring åstadkomma en rimligare rättstillämpning misslyckats.
          </p>
          <p xml:id="i-GbpiQxCfnhD3mts5DRwzzM">
            Riksdagen beslutade i mars 2006 i ett tillkännagivande att det
            fanns skäl att nu närmare studera tillämpningen av nämnda bestämmelse
            i syfte att klarlägga huruvida skyddet för kvinnor och barn uppnår
            en godtagbar nivå. Om det visar sig att så inte är fallet borde
            regeringen återkomma till riksdagen med förslag om lagändring.
            Enligt uppgift från Regeringskansliet har regeringen nu efter
            långt dröjsmål begärt att Migrationsverket ska lämna en redovisning
            för tillämpningen av bestämmelsen. Men redan nu står det klart
            att det är nödvändigt med en lagändring för att det ska råda ett
            tillräckligt skydd för kvinnor och barn mot övergrepp som främjas
            av utlänningslagen.
          </p>
          <p xml:id="i-XwVJtinvs4VANZxxNSyBoa">
            Regeringen bör snarast förelägga riksdagen förslag om lagändring
            för att komma till rätta med de fortsatta missförhållandena med
            avvisningsbeslut om kvinnor som misshandlats eller kränkts under
            den tvååriga prövotiden. Detta bör riksdagen begära.
          </p>
          <head xml:id="i-YV5ZsjoYka9rFZCP1S8Kbi" type="h2">
            8.4 Förföljelse på grund av kön eller sexuell läggning
          </head>
          <p xml:id="i-XKsH9yjLoXSx2x3xKo562o">
            Den bestämmelse om skydd på grund av välgrundad fruktan för förföljelse
            på grund av kön eller sexuell läggning som infördes i utlänningslagen
            1997 har utsatts för skarp kritik av, bl.a. Vänsterpartiet. Det
            skulle ha varit en betydligt bättre lösning att bredda tolkningen
            av Genèvekonventionens flyktingbegrepp så att det också innefattar
            förföljelse på grund av kön eller sexuell läggning.
          </p>
          <p xml:id="i-42yL6SmwpcViFehrnuigdr">
            Det är glädjande att det nu äntligen genomförts en utvidgning
            av flyktingbegreppet till att omfatta även förföljelse på grund
            av kön i enlighet med det synsätt som Vänsterpartiet länge förespråkat.
            Men det är av avgörande betydelse om äldre rättspraxis tillåts
            influera tolkningen av den nya bestämmelsen. Än så länge har Migrationsöverdomstolen
            endast avgjort något enstaka mål på grundval av den nya bestämmelsen,
            och det är följaktligen för tidigt att dra några slutsatser om
            den nya regleringens praktiska betydelse. I propositionen har
            det inte gjorts något tydligt avståndstagande från denna äldre
            praxis. Inte heller har det i propositionen tydligt klargjorts
            att de riktlinjer FN:s flyktingkommissariat utfärdat om könsrelaterad
            förföljelse ska tillämpas. Andra problem i tillämpning kan bli
            förföljelsebegreppet; social utstötning har inte berörts i lagstiftningen,
            inte heller könsdiskriminerande lagstiftning. Hur kommer riskbedömningarna
            att göras, hur höga beviskrav kommer att ställas i rättstillämpningen?
            Förföljelse inom familjen kommer att behandlas på ett annat sätt
            än förföljelse från staten, att skydd inte kan ges på grund av
            resursbrist ska nämligen tillmätas betydelse vid bedömningen av
            flykting­skapsfrågan vid våld inom familjen. Detta är felaktig
            tillämpning av flyktingbegreppet som kommer att ställa många förföljda
            kvinnor utan skydd av flyktingkonventionen.
          </p>
          <p xml:id="i-RFTjLbePmaPZHjxx3YSDG4">
            Det är ett problem att regeringen i sitt regleringsbrev till
            Migrationsverket inte angivit att det ska vara ett mål att integrera
            ett genusperspektiv i asylprocessen. Migrationsverket saknar för
            närvarande sådana tydliga mål, strategier och rutiner. Det finns
            inte genusansvariga på alla enheter, och de som finns har varken
            fått en uppdragsbeskrivning eller tidsutrymme att kunna ägna frågan
            uppmärksamhet. Regeringen bör i kommande regleringsbrev till Migrationsverket
            ställa krav på att verket vidtar erforderliga åtgärder för att
            integrera ett genusperspektiv. Detta bör riksdagen som sin mening
            ge regeringen till känna.
          </p>
          <p xml:id="i-4hxGvs4vDounfYwCRkxKni">
            Det är av största vikt att regeringen när det bildats en rättspraxis
            på grundval av den nya bestämmelsen låter utvärdera tillämpningen
            av lagen för att konstatera om de avsedda förändringarna blivit
            verklighet och vilka problem som visat sig i tillämpningen. Därför
            bör regeringen genomföra en snar utvärdering av tillämpningen
            av den nya lagbestämmelsen om flyktingstatus på grund av förföljelse
            på grund av kön eller sexuell läggning. Detta bör riksdagen som
            sin mening ge regeringen till känna.
          </p>
          <p xml:id="i-MFuDTck553yU4VxjwDgEvU">
            Trots ändringen av utlänningslagen har migrationsmyndigheterna
            fortsatt att utvisa homosexuella personer till länder som t.ex.
            Iran (Länsrätten i Stockholms län, mål nr. UM 225-06, avd. 11).
            Migrationsverket och migrationsdomstolen använder regelmässigt
            Utrikesdepartementets rapporter om mänskliga rättigheter som beslutsunderlag
            i flyktingärenden. Senast den 22 sep­tember 2006 avslog Migrationsdomstolen
            i Stockholm en asylansökan gjord av en homosexuell man från Iran.
            Av UD:s rapport om Iran från år 2005 framgår följande:
          </p>
          <p xml:id="i-2u8PHvmLhQWtq3noy3eZj8">
            Bristen på tolerans i det iranska samhället är långtifrån absolut:
            män håller varandra i händerna, de vänslas i parkerna etc. Man
            kan någon gång se män kyssa varandra på gatan eller se sminkade
            män. Det är något av en paradox i Iran att heterosexuella personer
            (som, nota bene , inte är gifta) egentligen har större svårigheter
            med att kunna leva ut sin sexuella läggning än homosexuella.
          </p>
          <p xml:id="i-VSxLZWyiDYEm67Ct2ERteB">
            Samtidigt erkänner UD i rapporten att homosexuella riskerar grymma
            straff för homosexuella handlingar. För män gäller dödsstraff
            vid penetration och piskrapp för andra sexuella handlingar. För
            könsumgänge mellan kvinnor utdöms hundra piskrapp för vardera
            parten. UD menar dock att de iranska myndigheterna inte aktivt
            förföljer homosexuella och att de flesta homosexuella i Iran kan
            undgå fara om de lever diskret och tillbakadraget. Denna motivering
            har legat till grund för flera beslut av regeringen.
          </p>
          <p xml:id="i-6952xNcsinBe43VYdyyMoL">
            UD konstaterar vidare att de avrättningar av två homosexuella
            män som skedde i augusti år 2005 hade sin grund i våldtäkt och
            mord. Detta trots att Amnesty International har rapporterat om
            att den iranska regimen använder sig av andra brottsrubriceringar
            än de faktiska för att göra sig av med homosexuella personer.
            Vi kan konstatera att UD:s rapporter på flera avgörande punkter
            är rent felaktiga och dessutom kränkande för de HBT-personer som
            är tvungna att fly från sitt hemland på grund av förföljelse,
            misshandel och rena dödshot. Eftersom det är klarlagt att människor
            avrättas på grund av sin sexuella läggning i Iran bör asylsökande
            homosexuella iraniers fruktan anses välgrundad så länge paragrafen
            om dödsstraff och kroppsbestraffning finns kvar i den iranska
            strafflagen. Detsamma gäller alla andra länder som avrättar och
            bestraffar homosexuella och bisexuella på grund av deras sexuella
            läggning samt transpersoner på grund av deras könsidentitet. Utlänningslagens
            tillämpning i praktiken avviker i dag från riksdagens intentioner
            med lagen. Riksdagen har tidigare i ett betänkande uttalat att
            det aldrig kan komma i fråga att avvisa exempelvis en homosexuell
            person till hemlandet om han eller hon riskerar förföljelse på
            grund av sin sexuella läggning (bet. 2005/06:SfU4). Riksdagen
            anför även att det torde vara mycket svårt att bedöma om ett döljande
            av den sexuella läggningen utesluter risken för förföljelse. Riksdagens
            mening verkar dessvärre ha gått Migrationsverket och migrationsdomstolen
            förbi.
          </p>
          <p xml:id="i-9eAHLANwiYUELddi1ZVpFP">
            Utlänningslagen ska tillämpas i enlighet med lagstiftarens intentioner.
            Det är därför av yttersta vikt att Sverige tar sitt ansvar och
            ger de HBT-personer som flyr hit rätt till flyktingstatus. Detta
            bör riksdagen som sin mening ge regeringen till känna.
          </p>
          <head xml:id="i-9EbsC76mW4uRjrakdTYbDZ" type="h2">
            8.5 Konventionsflyktingar
          </head>
          <p xml:id="i-4SmqTSAh62c4XhLeLtVnwJ">
            Det beviskrav som uppställs i svensk rätt för att risken för
            förföljelse ska beaktas är att den är sannolik. Detta beviskrav
            står inte i överenstämmelse med en riktig tillämpning av flyktingkonventionen.
            Som framgår av FN:s flyktingkommissariats Note on burden and standard
            of proof in refugee claims från den 16 december 1998 bör kravet
            utifrån internationell rättspraxis, bl.a. domar i USA:s högsta
            domstol, ligga mellan sannolikt och möjligt. I målet INS v. Cardoz-Fonseca
            uttalade USA:s högsta domstol att beviskravet förvisso inte kräver
            att utlänningen visar att det är mer sannolikt än motsatsen att
            han kommer att bli förföljd för att klassificeras som flykting.
            Regeringen bör ta initiativ till en sådan översyn av flyktingskapsbestämmelsen
            i utlänningslagen att tillämpningen bringas i överensstämmelse
            med gällande internationell rätt. Detta bör riksdagen som sin
            mening ge regeringen till känna.
          </p>
          <head xml:id="i-UBrQuwpTZgd5UGJg4oxaqe" type="h2">
            8.6 Skyddsbehövande i övrigt
          </head>
          <p xml:id="i-HtEsBj1wbML9JVqqY1dTke">
            Den som känner välgrundad fruktan att utsättas för allvarliga
            övergrepp på grund av svåra motsättningar i hemlandet ska enligt
            en ny bestämmelse i 4 kap. 2 § utlänningslagen har rätt till uppehållstillstånd.
          </p>
          <p xml:id="i-9e9o1X7q8ZGU9nt5gSCM62">
            Bestämmelsen har av domstolarna givits den tolkningen att det
            måste röra sig om ett individualiserat hot för att den ska vara
            tillämplig. Detta strider helt mot vad lagstiftaren avsåg. I propositionen
            (2004/05:170) sägs på s. 178:
          </p>
          <p xml:id="i-ECDAJVWJToaN2UkQRpy9Hz">
            Härigenom täcks situationer in som enligt praxis ger uppehållstillstånd
            av politisk humanitära skäl och andra skyddsrelaterade skäl som
            hittills bifallits av humanitära skäl. Det kan röra sig om såväl
            godtyckliga som systematiska övergrepp som det till följd av maktförhållandena
            i landet inte finns möjlighet för den enskilde att skydda sig
            emot eller få rättelse för. Övergreppen behöver inte nödvändigtvis
            härröra från en myndighet utan kan lika väl ha begåtts av någon
            enskild aktör. [ ]Avsikten med den ändrade indelningen av grunderna
            för uppehållstillstånd är inte att inskränka möjligheten för skyddssökande
            att få uppehållstillstånd i förhållande till vad som gäller enligt
            nuvarande lagstiftning och praxis.
          </p>
          <p xml:id="i-Gdpvboqfiou3w9GR6vcxni">
            Men det är just vad som skett genom att det i praxis ställts
            upp krav på ett individualiserat hot. I EU:s skyddsgrundsdirektiv
            finns en bestämmelse om subsidiärt skydd som i mycket motsvarar
            bestämmelsen i utlänningslagen. Vissa EU-länder som exempelvis
            Storbritannien har tolkat bestämmelsen så att den ger skydd i
            en situation av urskillningslöst våld i ett land utan att det
            krävs att den asylsökande måste kunna visa att ett individuellt
            hot riktas mot honom/henne. I andra länder, t.ex. i Sverige, har
            domstolarna gjort en restriktiv tolkning av bestämmelsen genom
            att krav ställts på att en individuell risk måste påvisas genom
            någon särskild omständighet. FN:s flyktingkommissariat har rekommenderat
            att länderna inte ska uppställa krav på en individualiserad risk
            när bestämmelsen tillämpas. Regeringen måste skyndsamt ta initiativ
            för en lagöversyn på denna punkt för att skyddet för människor
            vars liv, frihet och hälsa hotas ska bringas i överensstämmelse
            med vad som avsågs av lagstiftaren när den nya utlänningslagen
            antogs. Därför bör en översyn av 4 kap. 2 § 2 utlänningslagen
            göras så att det i praxis uppställda kravet på individualiserat
            hot utmönstras. Detta bör riksdagen som sin mening ge regeringen
            till känna.
          </p>
          <p xml:id="i-XBDDcnJJCWYVjAqcwBywim">
            Den som behöver skydd på grund av väpnad inre eller yttre konflikt
            har också rätt till skydd enligt utlänningslagen. Migrationsöverdomstolen
            har i en dom den 26 februari 2007 slagit fast att det inte råder
            väpnad konflikt i Irak i utlänningslagens mening. Enligt domstolens
            tolkning måste följande tre rekvisit vara uppfyllda för att en
            intern väpnad konflikt ska anses råda: att det rör stridigheter
            mellan en stats väpnade styrkor och andra väpnade organiserade
            grupper och att dessa uppnår ett visst mått av intensitet, att
            de väpnade grupperna ska ha territoriell kontroll till den grad
            att de kan utföra militära operationer samt att civilbefolkningen
            ska vara drabbad på ett sätt som gör det omöjligt att vistas i
            regionen. Internflykt ska inte heller vara möjlig.
          </p>
          <p xml:id="i-GNkECmFX1Qem4G8RWP1giL">
            Migrationsöverdomstolen har i sin tolkning stött ett uttalande
            i proposition 1996/97:25 rörande de aktuella ändringarna av utlänningslagen
            och ett regeringsbeslut från 2004. Det är från detta regeringsbeslut
            domstolen hämtat formuleringen väpnad konflikt i folkrättslig
            mening. Formuleringen syftar uppenbarligen på de kriterier som
            fastställs i artikel 1(1) i 1977 års tilläggsprotokoll till 1949
            års Genèvekonventioner. Detta tilläggsprotokoll är emellertid
            inte ett uttryck för vad som är den folkrättsliga innebörden i
            begreppet väpnad konflikt. Protokollet är bara tillämpligt på
            de stater som ratificerat detsamma. Artikel 3 i konventionen har
            en vidare tillämplighet och gäller även för stridigheter som inte
            omfattas av tilläggsprotokollet.
          </p>
          <p xml:id="i-GT2Chq8DuW9B8E7G3GtBdz">
            Internationella rödakorskommittén, som enligt sin stadga har
            ett särskilt uppdrag att tolka och informera om den internationella
            humanitära rätten, har i mars 2008 skrivit till EU:s ordförandeland
            och framfört sin tolkning av begreppet inre väpnad konflikt:
          </p>
          <p xml:id="i-9DVvp3yb7XaHSYd2fJLQcr">
            Icke-internationella väpnade konflikter är utdragna väpnade sammanstötningar
            mellan väpnade regeringsstyrkor och en eller flera väpnade grupper
            eller mellan sådana grupper på en stats territorium, som är part
            i Genèvekonvetionen. Den väpnade konflikten måste uppnå ett minimum
            av intensitet och de inblandade parterna visa ett minimum av organisering
            (icke officiell översättning).
          </p>
          <p xml:id="i-59HyFMuFjK5xn7mw1qX8HH">
            Det är därför nödvändigt att regeringen tar initiativ till en
            översyn av tolkningen av begreppet yttre eller inre väpnad konflikt
            i 4 kap. 2 § utlänningslagen att det bringas i överensstämmelse
            med den internationellt accepterade folkrättsliga innebörden av
            begreppet. Detta bör riksdagen som sin mening ge regeringen till
            känna.
          </p>
          <p xml:id="i-83Ps416xHwaqqE47KYmS3M">
            Ett allvarligt missförhållande i utredningsförfarandet i asylärenden
            är att Migrationsverket inte tar initiativ till tortyrskadeutredningar
            när den asylsökande åberopar att han eller hon har torterats.
            De offentliga biträdena vågar normalt inte initiera en sådan utredning
            eftersom det inte går att förutse om utlägget kommer att godtas
            som en skälig utredningsåtgärd. Regeringen bör i kommande regleringsbrev
            ge Migrationsverket i uppdrag att förordna om tortyrskadeutredningar
            i de ärenden där sökanden uppgivit att han eller hon torterats.
            Detta bör riksdagen som sin mening ge regeringen till känna.
          </p>
          <head xml:id="i-9AiGcbXoLoDSkUt1c56GZc" type="h2">
            8.7 Barns asylskäl
          </head>
          <p xml:id="i-HkCnLVnY2RiniWrGzAPVsB">
            Mottagandet av ensamkommande flyktingbarn har de senaste åren
            varit föremål för uppmärksamhet och här har förändringar genomförts
            för att förbättra mottagandet. När det gäller den förändringen
            att kommunerna i stället för Migrationsverket ska ansvara för
            mottagandet har det varit stora problem att få tillräckligt många
            kommuner att ställa upp. Det finns dock ett område som inte rönt
            så mycket uppmärksamhet och det gäller själva bedömningen av barns
            asylansökningar. Vi vet dock att mycket få barn får flyktingstatus,
            det gäller både Sverige och Europa.
          </p>
          <p xml:id="i-13yfh5hWcHN7GkmZWPw1qr">
            Kunskapen om barnrelaterad förföljelse är bristfällig. Migrationsverket
            använder barnspecifik landinformation i mycket begränsad omfattning.
            Också hos ombuden finns kunskapsbrister i detta avseende. Av central
            betydelse är här förutom flyktingkonventionen också barnkonventionen.
            FN:s flyktingkommissariat har också utfärdat riktlinjer för asylprocessen
            för ensamkommande barn som också innehåller vägledning beträffande
            barnrelaterad förföljelse. Det föreligger behov av en översyn
            av utlänningslagen för att det ska klargöras att landinformation
            som särskilt handlar om förföljelse av barn måste användas i barns
            asylärenden, och regeringen bör ge tilläggsdirektiv om detta till
            den pågående utredningen om en översyn av utlänningslagen. Detta
            bör riksdagen som sin mening ge regeringen till känna.
          </p>
          <p xml:id="i-5VJ7oGxjT9bNBN4cRoU5LP">
            Det är också väsentligt att det finns personal utbildad i utredningsmetodik
            för barn. Det krävs t.ex. särskilda kunskaper för att kunna bedöma
            barns subjektiva fruktan för förföljelse. Regeringen bör uppdra
            åt Migrationsverket att utarbeta särskilda riktlinjer för utredning
            och bedömning av barns asylskäl. Detta bör riksdagen som sin mening
            ge regeringen till känna.
          </p>
          <head xml:id="i-NobsR2RocvYszzxVjnozf2" type="h2">
            8.8 Synnerligen ömmande omständigheter
          </head>
          <p xml:id="i-AgPD4BewjEadJVKGDHBWES">
            I den nya utlänningslag som trädde i kraft den 31 mars 2006 har
            det genomförts betydande förändringar av regleringen om uppehållstillstånd
            på skyddsskäl och humanitära grunder. Avsikten är att en större
            andel ska beviljas uppehållstillstånd på grund av skyddsskäl i
            stället för humanitära grunder. Detta är ett riktigt synsätt som
            Vänsterpartiet ställer sig bakom. Vi är dock kritiska till att
            den bestämmelse som i första hand ersätter humanitära skäl, nämligen
            5 kap. 6 § utlänningslagen, som ger möjlighet att bevilja uppehållstillstånd
            på grund av synnerligen ömmande omständigheter. Det har nu utbildats
            en mycket restriktiv praxis som bl.a. innebär att de som har hiv/aids
            eller andra svåra sjukdomar nästan undantagslöst hänvisas till
            att söka vård i hemlandet, även om vården av kostnadsskäl i praktiken
            inte är tillgänglig för den det gäller. Denna inhumana praxis
            måste brytas genom att lagbestämmelsen ändras. Uttrycket synnerligen
            i rättsliga sammanhang är ett mycket snävt begrepp och bör därför
            bytas ut mot särskilt som ger möjlighet till en något mer generös
            bedömning. Självmordsrisk som styrkts av en specialist i psykiatri
            bör utgöra ett sådant särskilt skäl och utan att denna risk ska
            behöva vara kopplad till psykisk sjukdom. Därför bör 5 kap. 6
            § första stycket 1 ges följande lydelse:
          </p>
          <p xml:id="i-TwpxRsBodThGpRVTp1hfR8">
            Om uppehållstillstånd inte kan ges på annan grund, får tillstånd
            beviljas en utlänning om det vid en samlad bedömning av utlänningens
            situation föreligger sådana särskilt ömmande omständigheter att
            han eller hon bör tillåtas stanna i Sverige.
          </p>
          <p xml:id="i-W4ZS2wyJvUpLr5tVx7vS1">
            Detta bör riksdagen besluta.
          </p>
          <head xml:id="i-6hgq6founGcs3GtXZ6xiz1" type="h2">
            8.9 Verkställighetshinder
          </head>
          <p xml:id="i-SoA3aQ8xKBViK7tXudEu6A">
            I propositionen med förslag till ny utlänningslag (2004/05:170)
            s. 192 sägs att
          </p>
          <p xml:id="i-Ws1obJV3uyievbpkYrMXMQ">
            något beslut om avvisning bör liksom hittills inte fattas då
            det redan inför ett beslut över en ansökan om uppehållstillstånd
            står klart att ett avlägsnandebeslut inte skulle gå att verkställa.
          </p>
          <p xml:id="i-ABP52jctERb8GkoN3dtCfw">
            Denna regel fanns också i den gamla utlänningslagen, men den
            tillämpades inte då och tillämpas inte heller nu på ett konsekvent
            och förutsägbart sätt. Många gånger fattas avvisningsbeslut i
            uppenbar strid med förarbetsuttalandet. Det är därför nödvändigt
            att regeringen återkommer till riksdagen med förslag till ny bestämmelse
            i utlänningslagen om att avlägsnandebeslut ej ska fattas om det
            inte går att verkställa. Detta bör riksdagen som sin mening ge
            regeringen till känna.
          </p>
          <p xml:id="i-Y5RfghAG1tFjzJDYXrmmJD">
            Bestämmelsen i 12 kap. 19 § 2 utlänningslagen, där krav uppställs
            att utlänningen inte kunnat åberopa verkställighetshindren tidigare
            eller har giltig ursäkt för att inte ha åberopat dem tidigare,
            står i uppenbar konflikt med artikel 3 i Europakonventionen om
            de mänskliga rättigheterna. Detta avhjälps inte genom de möjligheter
            Migrationsverket har att bevilja uppehållstillstånd enligt 12
            kap. 18 § utlänningslagen. Regeringen bör därför ta initiativ
            till en översyn av 12 kap. 19 § utlänningslagen för att bringa
            bestämmelsen i överensstämmelse med Europakonventionen om de mänskliga
            rättigheterna. Detta bör riksdagen som sin mening ge regeringen
            till känna.
          </p>
          <p xml:id="i-EsPDtSbbzEYd8KBhm4etLZ">
            Om Migrationsverket en gång överlämnat verkställigheten av ett
            utvisningsbeslut till polisen saknar denna varje möjlighet att
            återlämna ärendet till Migrationsverket även om en förändrad situation
            skulle göra detta sakligt motiverat. Regeringen bör därför återkomma
            till riksdagen med förslag till en sådan lagändring att möjlighet
            ges till polisen att återlämna ett verkställighetsärende till
            Migrationsverket. Detta bör riksdagen som sin mening ge regeringen
            till känna.
          </p>
          <head xml:id="i-WtebeeaKTr11PD3ZUQoqFs" type="h2">
            8.10 Landkunskapen hos Migrationsverket
          </head>
          <p xml:id="i-JJZajmD4YxM2Jv6fHb5S1a">
            Numera redovisas Migrationsverkets databas Lifos med landinformation
            om de asylsökandes hemländer på Migrationsverkets hemsida. Detta
            är ett stort framsteg eftersom det möjliggör en dialog mellan
            Migrationsverket och den asylsökande om innehållet och tillförlitligheten
            i landinformationen. Nu har dock ett nytt problem visat sig. Det
            förhåller sig nämligen många gånger så att Migrationsverket bortser
            från innehållet i sin egen landinformation när det där finns uppgifter
            som talar för att den asylsökande borde beviljas uppehållstillstånd.
            Det föreligger att trängande behov av att Migrationsverkets tjänstemän
            utbildas i hur landinformationen används i ärendena på ett opartiskt
            sätt. Regeringen bör ge Migrationsverket i uppdrag att organisera
            sådana kurser i opartiskt användande av Migrationsverkets landinformation.
            Detta bör riksdagen som sin mening ge regeringen till känna.
          </p>
          <head xml:id="i-2pfbAppcxQQETCifmkwvcp" type="h2">
            8.11 Illegal vistelse
          </head>
          <p xml:id="i-JiLjK43iVkshJRV7CZTgC5">
            I 8 kap. 12 § andra stycket utlänningslagen anges att en utlänning
            som avvisats ska lämna landet inom två veckor. Tvåveckorsfristen
            börjar löpa samma dag som ett lagakraftägande beslut fattats.
            Många gånger kan det dröja avsevärd tid innan beslutet når den
            det berör. Inte sällan kan det gå mer än två veckor innan han
            eller hon får kännedom om beslutet. I alla händelser är tidsfristen
            så kort att det är helt omöjligt också med god vilja att ordna
            med utresan från Sverige inom denna frist. I andra fall, t.ex.
            för palestinier som tidigare vistats som gästarbetare i någon
            av Gulfstaterna, är det omöjligt att inom denna tidrymd ordna
            tillstånd att resa in i det land dit avvisningen ska ske. Ofta
            låter det sig över huvud taget inte göras.
          </p>
          <p xml:id="i-EXtwRKkhwV4fCtSoTwkACj">
            Konsekvenserna av denna regel blir i nästan samtliga ärenden
            fullständigt orimliga. Utlänningen har ingen praktisk möjlighet
            att undvika att vistas illegalt i Sverige. Denna illegala vistelse
            kommer sedan att hållas emot henne eller honom vid varje framtida
            ansökan om uppehållstillstånd eller besöksvisum. Murbyggandet
            mot omvärlden håller successivt på att övergå till ett fullständigt
            utestängande av människor av annan etnicitet från Europa. Det
            angivna lagrummet måste ändras så att det av lagtexten klart framgår
            att utlänningen alltid ska ha skäligt rådrum för att ordna förberedelserna
            för avresan. Detta bör riksdagen som sin mening ge regeringen
            till känna.
          </p>
          <head xml:id="i-XRe8ibm9Q3ZZaF7ZCqQii1" type="h2">
            8.12 Bortre gräns i asylprocessen
          </head>
          <p xml:id="i-SFt7UMvrKJwpNquPxvgRA3">
            Handläggningstiderna för ärenden om uppehållstillstånd har ständigt
            varit ett stort problem i vart fall under de senaste 30 åren.
            Det har gjorts återkommande lagändringar och vidtagits andra åtgärder
            för att försöka komma till rätta med problemen, men utan att några
            förbättringar åstadkommits fram till i dag. De längsta godtagbara
            handläggningstider som regleringsbreven föreskriver har ingen
            som helst påverkan på verkligheten. Därför måste nu kraftfullare
            medel tillgripas. En bestämmelse bör införas i utlänningslagen
            om att den som ansökt om uppehållstillstånd och inte erhållit
            ett lagakraftägande avslagsbeslut inom 18 månader från ansökan
            ska beviljas uppehållstillstånd om det inte finns särskilda skäl
            som talar däremot. Sådana särskilda skäl kan vara att den sökande
            själv väsentligt bidragit till tidsutdräkten eller har gjort sig
            skyldig till allvarlig brottslighet. Regeringen bör återkomma
            med förslag om införande av sådan bortre gräns i asylprocessen.
            Detta bör riksdagen som sin mening ge regeringen till känna.
          </p>
          <head xml:id="i-42um6acKGzEmxdbKiepakG" type="h2">
            8.13 Visumkrav som medel att utestänga flyktingar från Sverige
            och EU
          </head>
          <p xml:id="i-XJrmvwppDdHq4LQ6hN936r">
            Visumkrav riktade mot länder där det pågår krig eller omfattande
            kränkningar mot mänskliga rättigheter är en viktig del av EU:s
            utestängningspolitik mot flyktingar och andra skyddsbehövande.
          </p>
          <p xml:id="i-8SjjqjfYFk367nrx3HapZs">
            Detta är ett allvarligt hot mot asylrätten. Regeringen bör därför
            inom EU verka för att korta ner listan över visumpliktiga länder
            och för att visumkrav inte används för att stänga ute flyktingar
            och kortsluta Genèvekonventionen. Detta bör riksdagen som sin
            mening ge regeringen till känna.
          </p>
          <head xml:id="i-HZgizrLifjUgqdTaBJcq77" type="h2">
            8.14 Praxis vid besöksvisum
          </head>
          <p xml:id="i-ARJXyxBTdwCwK45DW6ttCW">
            Den praxis som Migrationsverket tillämpar beträffande besöksvisum
            innebär en betydligt restriktivare hållning mot sökande från länder,
            från vilka det tidigare varit vanligt med s.k. avhopp. Det är
            dock orimligt att straffa helt andra människor på grund av att
            landsmän, som beviljats besöksvisum, utnyttjat sin mänskliga rättighet
            att söka asyl. Det är i själva verket ett indirekt angrepp på
            asylrätten. Det bidrar dessutom till att ge Sverige dåligt rykte
            internationellt när internationella gäster hindras från att delta
            i vetenskapliga eller andra sammankomster som arrangeras i Sverige.
            I förlängningen kan Sverige komma att få svårigheter att få stå
            som värd för den typen av arrangemang. Socialförsäkringsutskottet
            har flera gånger uttalat sig för en öppnare praxis, dock utan
            någon effekt.
          </p>
          <p xml:id="i-Wa4jSMnQ8tRs6UBUkpY1N1">
            Regeringen bör utfärda tydliga riktlinjer för Migrationsverkets
            handläggning av ärenden som gäller besöksvisum för att den ska
            genomsyras av en inställning som grundas på icke-diskriminering
            och humanitet. Detta bör riksdagen som sin mening ge regeringen
            till känna.
          </p>
          <head xml:id="i-QAqFyYumGtQFP1aq77AuWy" type="h2">
            8.15 Flyktingkvoten
          </head>
          <p xml:id="i-3TqJnHpY6RjPxq9cJB2qJ5">
            På ett område inom flyktingpolitiken har Sverige skaffat sig
            ett gott internationellt anseende, nämligen genom den årliga flyktingkvot
            som används för att i samarbete med FN:s flyktingkommissariat
            erbjuda skydd genom vidarebosättning till personer som befinner
            sig i ett tredjeland och inte har tillgång till någon långsiktig
            lösning. Traditionellt har Sverige erbjudit sig att genom kvoten
            ta emot flyktingar som varit särskilt utsatta, bl.a. sjuka och
            handikappade flyktingar, och där flyktingkommissarien haft svårt
            att få fram erbjudanden om vidarebosättning.
          </p>
          <p xml:id="i-KshM2x9muCZRm1edCLpUsZ">
            FN:s flyktingkommissariat har sju kriterier för vidarebosättning
            för flyktingar som befinner sig i ett tredjeland:
          </p>
          <list xml:id="i-NCnPmdrunJo8b5qTLoZ45N" style="ol">
            <item xml:id="i-FNivRigJaAcpFDpkZ4vM9T">
              skyddsbehov
            </item>
            <item xml:id="i-QMmQgVwmY2ecpqqTgTiZW9">
              tortyroffer med vårdbehov
            </item>
            <item xml:id="i-JMAEXYgCds2W2g7y47YbXV">
              utsatta kvinnor
            </item>
            <item xml:id="i-6RTXLkRkwaZgv7Qkf1XTDV">
              familjeåterföreningsfall
            </item>
            <item xml:id="i-7SkFgJkT9ZuUhCDdhgLdPP">
              flyktingbarn och -ungdomar
            </item>
            <item xml:id="i-F3J6ZpAujyDmEuHM5Mp4sj">
              äldre
            </item>
            <item xml:id="i-41znHkCwdfm2DPegHG5T5e">
              flyktingar utan förutsättningar att integreras lokalt
            </item>
          </list>
          <p xml:id="i-8ra2aqhYqQhTWXwqPqZWJu">
            Nu satsar Sverige bara på att ta ut flyktingar ur den första
            kategorin och med beaktande av deras integrationspotential. Detta
            har lett till att Sverige har lämnat avslag på många fall som
            presenterats av flyktingkommissariatet. Sverige bör i fortsättningen
            utnyttja hela den flyktingkvot som riksdagen fastställt och därvid
            ta ut särskilt utsatta flyktingar eller flyktingar till vilka
            flyktingkommissarien haft svårt att få fram erbjudanden om vidarebosättning.
            Hänsynstaganden till flyktingarnas integrationspotential bör utmönstras
            som kriterium för uttagning på kvoten. Detta bör riksdagen som
            sin mening ge regeringen till känna.
          </p>
          <p xml:id="i-WfqztdWnhKXz2mFLfmKjYo">
            Ytterligare försämringar har genomförts beträffande uttagningen
            av familjemedlemmar till en kvotflykting. Numera kräver man att
            dessa ska besöka en svensk ambassad för att ansöka om familjeåterförening
            även om det inte finns någon svensk ambassad i hemlandet och det
            är stora praktiska svårigheter och hinder att ta sig till en svensk
            ambassad. Tidigare har kravet på att en ansökan måste inges till
            en svensk ambassad eftergivits i sådana situationer. Regeringen
            bör i kommande regleringsbrev till Migrationsverket uppdra åt
            verket att återgå till tidigare praxis vad gäller krav på att
            ansökan om familjeåterförening måste inges via svensk beskickning.
            Detta bör riksdagen som sin mening ge regeringen till känna.
          </p>
          <p xml:id="i-VgwoZ5yc3wecoLB2fjp3BV">
            En annan mycket allvarlig försämring som helt nyligen genomförts
            är att det numera enbart tas hänsyn till rena skyddsbehov vid
            uttagningar på flyktingkvoten. Detta leder i vissa fall till djupt
            stötande konsekvenser. Det kan exempelvis gälla en dotter i en
            familj som fyllt 18 år och därför blir lämnad ensam kvar i ett
            hemland där unga ensamstående kvinnor av kulturella skäl har en
            fruktansvärt svår och utsatt situation. Regeringen bör ta initiativ
            för att Migrationsverket ska beredas möjlighet att ta nödvändiga
            mänskliga hänsyn vid uttagning av familjemedlemmar på kvoten även
            om de fyllt 18 år. Detta bör riksdagen som sin mening ge regeringen
            till känna.
          </p>
          <p xml:id="i-KE9NCP5fP73RwaJZ85wLTQ">
            Det orsakar Migrationsverket allvarliga problem att budgetåret
            utgör strikt gräns för genomförande av kvotuttagningarna. Ofta
            kan det vara omöjligt att hinna genomföra det fysiska överförandet
            av kvotflyktingen till Sverige under budgetåret. Då blir konsekvensen
            att platsen på det årets kvot går förlorad. Migrationsverket skulle
            föredra treåriga planeringsperioder för utnyttjande av flyktingkvoten
            så att ej utnyttjade platser kan överföras till nästkommande år.
            Regeringen bör ta initiativ till att det införs treåriga planeringsperioder
            för uttagningarna på flyktingkvoten. Detta bör riksdagen som sin
            mening ge regeringen till känna.
          </p>
          <head xml:id="i-M3kY4xavEzEMdFjLiXdKyP" type="h2">
            8.16 Asylvisum
          </head>
          <p xml:id="i-MNM8mA4ysVqRbdexUHvgT">
            EU-ländernas regeringar har under ett antal år både unilateralt
            och inom ramen för EU-samarbetet strävat efter att konstruera
            mekanismer för att utestänga asylsökande från EU-territoriet.
            Resultatet har blivit att det är i det närmaste omöjligt att ta
            sig till EU för att söka asyl för den som inte har möjlighet att
            få fram betydande penningsummor till människosmugglare. Därför
            har allt fler börjat diskutera möjligheten att beskickningar får
            utfärda visum till skyddsbehövande antingen när dessa befinner
            sig i hemlandet eller i tredjeland.
          </p>
          <p xml:id="i-MDzcJeQsoJ2qGuMxgqkNUs">
            Flera stater, både EU-medlemmar och andra, har redan infört olika
            varianter av denna möjlighet. Gregor Noll, professor i folkrätt
            vid Lunds universitet, har tillsammans med Jessica Fagerlund vid
            det danska centret för mänskliga rättigheter gjort en studie i
            detta ämne för EU-kommissionen som publicerades i april 2002.
            De menar att de sex EU-länder som redan tillämpar systemet bör
            utveckla det ytterligare och delge övriga medlemsstater och forskare
            information om hur det fungerar. De föreslår också att de övriga
            medlemsstaterna inför liknande system, som dock endast kan och
            får utgöra ett komplement till det traditionella sättet att söka
            asyl.
          </p>
          <p xml:id="i-KF36eLUqQtacQ5qXgHgNJA">
            Det finns flera svåra praktiska problem med asylvisum. Några
            sådana problem är t.ex. avsaknad av en svensk ambassad i flyktingens
            hemland, risker för den asylsökande att besöka ambassaden, som
            ofta kan stå under bevakning, problem med sekretessen gentemot
            lokalanställd personal vid ambassaden, rädsla att berätta om sina
            asylskäl medan man finns kvar i sitt hemland, svårigheter att
            skaffa medicinsk bevisning om eventuella tortyrskador, frånvaro
            av möjlighet till advokathjälp m.m.
          </p>
          <p xml:id="i-6nz4ohxHXcAAf8q36EBrk4">
            Regeringen bör tillsätta en utredning med uppgift att lägga fram
            förslag om en procedur för utfärdande av asylvisum. Detta bör
            riksdagen som sin mening ge regeringen till känna.
          </p>
          <head xml:id="i-5tRF6ZWRTjdrfJRy6jxCGP" type="h2">
            8.17 Förvar
          </head>
          <p xml:id="i-5pUTJiHhfDvcaocsx8yCgM">
            Att beröva en människa friheten är en ur integritetssynpunkt
            oerhört ingripande åtgärd som alltid måste vara grundad på preciserade
            och väl avgränsade förutsättningar och vara den absolut sista
            utvägen. Frihetsberövandet blir givetvis ännu mer traumatiskt
            för den som flytt från sitt land för att söka en fristad i ett
            främmande land. Utifrån dessa utgångspunkter kan inte den nuvarande
            regleringen i utlänningslagen av förutsättningarna för förvar
            godtas. De är nämligen mycket vaga och ger stort utrymme för godtycke
            från tillämpande myndigheter. Det kan heller inte vara acceptabelt
            att det inte finns någon tidsbegränsning av förvar om det föreligger
            synnerliga skäl.
          </p>
          <p xml:id="i-41AuditvPgvRj4KMpUdGoe">
            Regeringen bör därför tillsätta en utredning med uppgift att
            se över utlänningslagens bestämmelser om förvar i 10 kap. utlänningslagen
            utifrån de tidigare angivna utgångspunkterna. Detta bör riksdagen
            som sin mening ge regeringen till känna.
          </p>
          <head xml:id="i-HQVqosNB87NXHrVkbRJkug" type="h2">
            8.18 Förordnande av offentliga biträden i utlänningsärenden
          </head>
          <p xml:id="i-Mi1biPEZ1DDHBM242QhdWL">
            Migrationsöverdomstolen har i ett praxisbildande beslut fastslagit
            att det saknas rättsligt utrymme att förordna offentligt biträde
            i ärenden enligt Dublinförordningen. Mot bakgrund av att det finns
            medlemsstater i EU som inte tillämpar flyktingkonventionen och
            den även i övrigt starkt divergerande tillämpningen av asylreglerna
            mellan olika EU-länder, finns inte sällan ett stort behov av rättsligt
            biträde i s.k. Dublinärenden. Det är därför nödvändigt att regeringen
            lägger fram förslag om sådan ändring i utlänningslagen att det
            blir möjligt att förordna offentligt biträde även i ärenden som
            handläggs enligt Dublinförordningen. Detta bör riksdagen som sin
            mening ge regeringen till känna.
          </p>
          <p xml:id="i-RytvwqT6n7rHXEJ4EWaTtf">
            Sedan lång tid är det Migrationsverket som förordnar offentligt
            biträde i utlänningsärenden. Det har riktats stark kritik mot
            hur Migrationsverket hanterar den uppgiften från bl.a. Sveriges
            advokatsamfund och från Advokater utan gränser. Migrationsverket
            har systematiskt försökt undvika att förordna offentliga biträden
            som varit kända för att vara kunniga, skickliga och engagerade.
            Den asylsökande har fått ett offentligt biträde som inte tillvaratagit
            sin klients intressen.
          </p>
          <p xml:id="i-NZisX1PMqZ642LcPme9XaU">
            Den nyanlände flyktingen har i realiteten små möjligheter att
            välja en jurist som är kunnig och engagerad inom detta rättsområde.
            Och i de få fall där den asylsökande hunnit få fram ett namnförslag
            har det i några fall gått så långt att Migrationsverket nekat
            att förordna advokater som gjort sig kända för att bjuda Migrationsverket
            hårt motstånd.
          </p>
          <p xml:id="i-7o5Np8jzpRjamqAgFKNpMt">
            Den asylsökande befinner sig i ett sådant underläge att han eller
            hon tvingas acceptera också undermåliga insatser. Advokater står
            under Advokatsamfundets disciplinära tillsyn. Någon sådan kontroll
            finns inte beträffande de juristfirmor som Migrationsverket tycks
            anlita i ökande grad. Det är mot denna bakgrund oerhört allvarligt
            att det, i motsats till vad som är fallet i brottmål, i princip
            är omöjligt att få byta biträde på grund av ombudets oskicklighet
            eller bristande samarbete. Ändå kan resultatet av en dålig insats
            från ombudet få minst lika allvarliga konsekvenser i asylärenden
            som i brottmål.
          </p>
          <p xml:id="i-T3fKWTb1Q5vd12JDUqfpET">
            När Migrationsverket nu även formellt är motpart till den asylsökande
            i migrationsdomstolen framstår det ännu tydligare hur orimligt
            det är att det är Migrationsverket som ska ha rätten att utse
            sin egen motpart. Det är jämförbart med om åklagaren skulle utse
            försvararen i brottmål. Regeringen bör därför lägga fram förslag
            om återgång till den tidigare ordningen att Rättshjälpsmyndigheten,
            alternativt länsrätten, bör förordna offentliga biträden i utlänningsärenden.
            Detta bör riksdagen som sin mening ge regeringen till känna.
          </p>
          <head xml:id="i-58aF3bcA49sFm8HZLs8B1F" type="h2">
            8.19 Utbildning av nämndledamöter och offentliga biträden
          </head>
          <p xml:id="i-RzCgGCmGyCixXtLZmptJmt">
            I utlänningsärenden förekommer många gånger både komplicerade
            rättsliga frågor och svårbedömda faktiska förhållanden. Det finns
            ett behov av förstärkta utbildningsinsatser både av Migrationsverkets
            personal, migrationsdomstolarnas nämndledamöter och offentliga
            biträden. Regeringen bör ge ett uppdrag till Domstolsverket att
            lämna förslag på hur utbildning för de kategorier som ovan angivits
            kan organiseras, samt förslag på vem eller vilka som bör vara
            huvudmän för en sådan utbildning. Detta bör riksdagen som sin
            mening ge regeringen till känna.
          </p>
          <head xml:id="i-KJJZ72AA3ZpEGVJYZMWTm8" type="h2">
            8.20 Inrättande av en professur i migrationsrätt
          </head>
          <p xml:id="i-BNcveqkcaC7cxfWFkZ8FN3">
            Det skulle innebära ett viktigt bidrag för att stärka utlänningsrättens
            ställning att inrätta en professur i migrationsrätt. En sådan
            professur skulle vara ett viktigt stöd för genomförande av högkvalitativ
            utbildning inom migrationsrätten, bl.a. genom den satsning på
            forskning inom området som härigenom skulle främjas. Regeringen
            bör inrätta en professur i migrationsrätt vid lämpligt universitet.
            Detta bör riksdagen som sin mening ge regeringen till känna.
          </p>
        </div>
        <div xml:id="i-UkWMo8Yeu6uhoXtV7Ufazy" type="motSignatures">
          <list xml:id="i-Cq2mK3dCDQNkLywrj45sFE">
            <item xml:id="i-YDp3XkhaHPx3Rx6abHgrHD" who="i-HpwkrkkrFd1MRPixHrr8q1">
              Lars Ohly (v)
            </item>
            <item xml:id="i-YFeMD1BrSvzb6ZFFNZ2L3U" who="i-JxxHuvwXWsJTZYTnBZLHj">
              Marianne Berg (v)
            </item>
            <item xml:id="i-FYp5Y9gxhfZ9J73HJAGeKT" who="i-CNBy5dFgNNyEozHVpAj93c">
              Jacob Johnson (v)
            </item>
            <item xml:id="i-TDsdUSKuJif92yhZ88zSjN" who="i-K3yJ7rruozYUK99nj91ffc">
              Hans Linde (v)
            </item>
            <item xml:id="i-GVMsYQ6HghRpRHY3GCEE9H" who="i-WTCYyz27itjvuvffL1vZLi">
              Elina Linna (v)
            </item>
            <item xml:id="i-Y4Uf9skfPYcdDWkmkHHXY2" who="i-991obiMTz36s9V7z3YpuZk">
              Gunilla Wahlén (v)
            </item>
            <item xml:id="i-EKdFu5dud3tcRbVDuiQVWw" who="i-2aZQBvMx8o6ihusfvExbt8">
              Alice Åström (v)
            </item>
            <item xml:id="i-Wos4dFAe6JpskUA7bUB6Kc" who="i-mN8mVTBvBYjtHLNThWLo4">
              Kalle Larsson (v)
            </item>
          </list>
        </div>
      </div>
    </body>
  </text>
</TEI>
