<?xml version="1.0" encoding="utf-8"?>
<TEI xmlns="http://www.tei-c.org/ns/1.0" xmlns:xi="http://www.w3.org/2001/XInclude" xml:id="mot-201011-SfU-00396">
  <teiHeader>
    <fileDesc>
      <titleStmt>
        <title>Arbetslivstrygghet</title>
        <author corresp="i-7YbH6oTUwG4Qn94QEVE6as">av Gunvor G Ericson m.fl. (MP)</author>
      </titleStmt>
      <publicationStmt>
        <authority>SWERIK PROJECT</authority>
      </publicationStmt>
      <sourceDesc>
        <bibl>
          <title>Arbetslivstrygghet</title>
          <idno type="rdwebb">GY02Sf396</idno>
          <rs type="number">Sf396</rs>
          <orgName type="comitteeAbbreviation">SfU</orgName>
          <ref type="dokument_url_text">http://data.riksdagen.se/dokument/GY02Sf396/text</ref>
          <ref type="dokument_url_html">http://data.riksdagen.se/dokument/GY02Sf396</ref>
          <ref type="dokumentstatus_url_xml">http://data.riksdagen.se/dokumentstatus/GY02Sf396</ref>
          <ref type="doc">http://data.riksdagen.se/fil/4E1F2FF0-CC57-4FE4-B8C3-F13BEAF9747E</ref>
        </bibl>
      </sourceDesc>
    </fileDesc>
    <profileDesc>
      <particDesc>
        <listPerson>
          <person gender="woman">
            <idno>i-7YbH6oTUwG4Qn94QEVE6as</idno>
            <name>Gunvor G Ericson</name>
            <state type="partyAffiliation" ref="Q213451">
              <desc>MP</desc>
            </state>
          </person>
          <person gender="man">
            <idno>i-FfCiJc8kVZcwio9wsCvVkH</idno>
            <name>Mehmet Kaplan</name>
            <state type="partyAffiliation" ref="Q213451">
              <desc>MP</desc>
            </state>
          </person>
          <person gender="man">
            <idno>i-9x2nw6aosA3pyEJfJTc1eD</idno>
            <name>Ulf Holm</name>
            <state type="partyAffiliation" ref="Q213451">
              <desc>MP</desc>
            </state>
          </person>
          <person gender="woman">
            <idno>i-SNtv8jZRB19Jr8oegj1mGK</idno>
            <name>Esabelle Dingizian</name>
            <state type="partyAffiliation" ref="Q213451">
              <desc>MP</desc>
            </state>
          </person>
        </listPerson>
      </particDesc>
      <correspDesc>
        <correspAction xml:id="i-KrMWjPkZezW7GnEh4AM5oC" type="signed"/>
        <correspContext corresp="i-KrMWjPkZezW7GnEh4AM5oC">
          <note type="signatory" corresp="i-7YbH6oTUwG4Qn94QEVE6as"/>
          <note type="signatory" corresp="i-FfCiJc8kVZcwio9wsCvVkH"/>
          <note type="signatory" corresp="i-9x2nw6aosA3pyEJfJTc1eD"/>
          <note type="signatory" corresp="i-SNtv8jZRB19Jr8oegj1mGK"/>
        </correspContext>
        <correspAction xml:id="i-THAo1RUqqLaEFAnxJZSZg6" type="numbering">
          <date when="2010-10-29"/>
        </correspAction>
        <correspAction xml:id="i-Cj457sKMen4NC59vfzTMp4" type="submission">
          <date when="2010-10-27"/>
        </correspAction>
        <correspAction xml:id="i-2VNpNDh1epVL6K1wkn6yDd" type="transfer">
          <date when="2010-10-27"/>
        </correspAction>
        <correspAction xml:id="i-GXnDLVJsRPPSoUN42azBHw" type="assigned"/>
        <correspContext corresp="i-GXnDLVJsRPPSoUN42azBHw">
          <ref type="assignedTo">Socialförsäkringsutskottet</ref>
        </correspContext>
      </correspDesc>
      <textClass>
        <catRef scheme="#docType" target="#mot"/>
        <catRef scheme="#motionType" target="#kommitte"/>
        <catRef scheme="#motionType" target="#fristående"/>
      </textClass>
    </profileDesc>
  </teiHeader>
  <text>
    <body>
      <div xml:id="i-HJ1KySHjS5DKrw343U9ehB" type="motBody">
        <div xml:id="i-K9WvkHHLRzLmGAExrKuiJi" type="TOC">
          <head xml:id="i-NDfnmy9mRRbYSniz9aZgaS">
            Innehållsförteckning
          </head>
          <list xml:id="i-PhSG6M2zR2VwvYXYVkvFSr">
            <item xml:id="i-cUnTfRMsMsQvPQW1H2M4Q">
              1 Förslag till riksdagsbeslut 3
            </item>
            <item xml:id="i-EqZd7vXeQ8KQFntVHX3AGt">
              2 Inledning 3
            </item>
            <item xml:id="i-PDvasNeKTjEbSdnfHsKvQd">
              3 Problem med dagens system 4
            </item>
            <item xml:id="i-44NdAh1n2ro3y14iq7V4mi">
              3.1 Andra anställningsformer 4
            </item>
            <item xml:id="i-MdSY5HSKscCmyouFxVGCoV">
              3.2 Problem med systemet som behöver lösas 4
            </item>
            <item xml:id="i-3taPywJ3BdnJBk7j25G54i">
              3.3 Rundgång och regelanpassningens pris 5
            </item>
            <item xml:id="i-7Wbsap6bKw29rBsbc47spq">
              3.4 Nya regler nya problem 6
            </item>
            <item xml:id="i-RcDphqd1Asq17RKp4fyfXy">
              3.4.1 Regeringens reformer 6
            </item>
            <item xml:id="i-XyK2c7LEc84s9eRCRztgFn">
              3.4.2 Komplexa regelverk skapar problem 7
            </item>
            <item xml:id="i-YUypCvGrX8rYB9tRaTNmqh">
              3.4.3 Konsekvenser och flykt från a-kassorna 7
            </item>
            <item xml:id="i-RD8yJwBbiyhHudSa28AJWe">
              3.4.4 Kvinnor särskilt drabbade 7
            </item>
            <item xml:id="i-VaRmGkSv1rLGGL3neL1f7t">
              3.5 Uppenbart behov av förändringar 8
            </item>
            <item xml:id="i-4mLPGBG5FNJ2M3kt7GUa8U">
              4 En dörr in och arbetslivstrygghet 8
            </item>
            <item xml:id="i-ELQFQm2nknEctZzmj2jDkm">
              4.1 Övergripande organisatoriska förändringar för införande av
              arbetslivstrygghet 9
            </item>
            <item xml:id="i-Hx8iAcMZGT3x5xRAQWYN8v">
              4.1.1 Sammanslagning av arbetslöshetsförsäkringen och sjukförsäkringen
              till ett och samma nya trygghetssystem 10
            </item>
            <item xml:id="i-43N6CeREgyBFatvqAib8EQ">
              4.1.2 Försäkringskassan och Arbetsförmedlingen förs samman och
              ersätts av en ny myndighet 10
            </item>
            <item xml:id="i-GDSd4PTfozv7kHjBNEFJYF">
              4.1.3 Ansvar för arbetslöshetsersättning tas över av den nya
              myndigheten 10
            </item>
            <item xml:id="i-R2zB4XahDJCBio3rg9adaa">
              4.1.4 Slopat krav på medlemskap i a-kassa för att få inkomstrelaterad
              ersättning vid arbetslöshet 11
            </item>
            <item xml:id="i-5beLsTddZKq6grRbEgSSuN">
              4.1.5 Arbetsvillkoret ses över 11
            </item>
            <item xml:id="i-5ykTQYSeF2Ag4hXnGtJJ5b">
              4.1.6 Likställande av ersättningsnivå för sjukskrivna och arbetslösa
              11
            </item>
            <item xml:id="i-DMxkz1TodAt5hoXrEJa5Ai">
              4.1.7 Försörjningsstödet förstatligas, förändras och läggs på
              den nya myndigheten 12
            </item>
            <item xml:id="i-JxKg7zTSojVoun2d2x26EL">
              4.1.8 Individuell helhetsbedömning och coachning 13
            </item>
            <item xml:id="i-7nZKTS51wTqmAx3pvJ8DWo">
              4.2 Fler behöver omfattas 13
            </item>
            <item xml:id="i-7G3dfHTHmAAwHky88MwAee">
              4.2.1 Återföra studerandevillkoret 13
            </item>
            <item xml:id="i-3y2AwyoShrFEb2GALivQzE">
              4.2.2 Förlänga tiden med full ersättning för arbetslösa 13
            </item>
            <item xml:id="i-GWCd3WCpq9r1mrRse5YW8a">
              4.2.3 Rätt för studerande till ersättning/arbetslivstrygghet
              om de är sjuka 14
            </item>
            <item xml:id="i-2HRh9WZ79brQENnu7KvbPf">
              4.2.4 Förbättra möjligheterna att kombinera deltidsstudier med
              deltidssjukskrivning 14
            </item>
            <item xml:id="i-9a2VFzTjV7sQJKmosRRwcY">
              4.2.5 Flexiblare regler för deltidssjukskrivning 14
            </item>
            <item xml:id="i-WgN4WtgnZedeztfmQNKtKy">
              4.2.6 Förändrad karensdag vid sjukdom 14
            </item>
            <item xml:id="i-N26kthELxQkc5yGbgMLpDC">
              5 Slutord 14
            </item>
          </list>
        </div>
        <div xml:id="i-NBB9mnNALakw3srhJTLEL6" type="motProposal" subtype="förslag">
          <head xml:id="i-PTEoH2tdd2jjjbJD8C9xTx">
            1 Förslag till riksdagsbeslut
          </head>
          <p xml:id="i-NnhbKUoVwRqJNVPGiiqxGN">
            Riksdagen tillkännager för regeringen som sin mening vad som
            anförs i motionen om att tillsätta en parlamentarisk utredning
            för att utreda på vilket sätt och med vilken tidsplan förslaget
            om arbetslivstrygghet kan genomföras i Sverige.
          </p>
        </div>
        <div xml:id="i-7QVQXucZzqWBrzutnBvtWv" type="motContent">
          <head xml:id="i-Wp8K4ZwtoZrqA6zbzUjxJb" type="h1">
            2 Inledning
          </head>
          <p xml:id="i-anFaDhy3jfpSFvsoWN3Q6">
            Miljöpartiet de grönas vision är ett trygghetssystem som är modernt,
            enkelt och överskådligt. Enskilda människor ska veta vad som gäller
            och vart man ska vända sig den dag man behöver för att man blivit
            arbetslös, sjuk, eller tillfälligt har för låg inkomst för att
            klara sig. Byråkrati och administration ska vara minimal genom
            att myndigheterna är organiserade så att de kan agera optimalt
            och utifrån en helhetssyn.
          </p>
          <p xml:id="i-MBF6Gn4nDCDVjEymvubtF">
            Dagens trygghetssystem ser ut som motsatsen till detta. Det är
            ett lapptäcke av olika regler, ersättningar och bidrag. Det är
            svårt att veta vad som gäller, många har svårt att få ersättning.
            Det finns människor som visserligen har rätt till ersättning,
            men inte förstått att söka på rätt sätt, medan andra är i stort
            behov av ersättning men inte har möjlighet att få det på grund
            av att de inte känt till alla detaljerade regler. Människor hamnar
            inte sällan mellan stolarna och känner sig ofta djupt frustrerade
            och felaktigt behandlade på grund av hur regelverket ser ut. Vi
            vill förändra detta.
          </p>
          <p xml:id="i-4sM4VxCvAamRpnWRBaKYHs">
            Miljöpartiet har efter ett internt rådslag hösten 2007 lagt fram
            ett förslag om nytt trygghetssystem, så kallad arbetslivstrygghet.
            I denna motion beskrivs huvuddragen i detta förslag. Det går i
            huvudsak ut på att människor ska kunna vända sig till ett och
            samma ställe oavsett vilket problem man har. Människor som inte
            kan försörja sig för att de är arbetslösa, sjuka eller både och
            ska inte behöva fundera på hur stor ersättningen kommer att vara,
            den ska ligga på samma nivå. Det ska bli mindre viktigt för myndigheter
            att försöka dela in människor i fack huruvida det är sjukdom eller
            arbetslöshet som är huvudproblemet. Det centrala är den som står
            utan inkomst och är tillfälligt i behov av ersättning och engagerat
            stöd utifrån sin specifika situation. Den som är i behov av försörjningsstöd,
            så kallat socialbidrag, ska söka det på samma ställe och ha tillgång
            till samma stöd. Alla som behöver ska kunna få egen coach.
          </p>
          <p xml:id="i-4ARKsfMnF79Hn5tAiw4o6f">
            Vi föreslår att sjukförsäkring och arbetslöshetsförsäkring slås
            ihop till ett nytt trygghetssystem, som därmed också tar över
            a-kassornas funktion. Trygghetssystemet blir skattefinansierat
            och nivåerna i det som i dag är sjuk- och arbetslöshetsförsäkringen
            jämställs. Två myndigheter, Försäkringskassan och Arbetsförmedlingen,
            blir en och försörjningsstödet förstatligas. Tillkommer gör ett
            förändrat arbetssätt som ska präglas av både helhetssyn, effektivitet
            och individfokus.
          </p>
          <head xml:id="i-PyYYWropZ2kf7FKHL4hwrR" type="h1">
            3 Problem med dagens system
          </head>
          <p xml:id="i-RQQwt6Svo4KYtQVdWYUv5o">
            Dagens försäkringar skapades i en tid då de flesta hade ett och
            samma yrke livet igenom, ofta med fast anställning hos samma arbetsgivare.
            Så ser inte samhället ut längre. Det får följdverkningar för ett
            stort antal ersättningar i de olika försäkringarna. Övergripande
            ser vi ett stort antal problem ur olika aspekter med dagens trygghetssystem.
            Den nuvarande regeringen har dessutom genomfört flera reformer
            som skapat ytterligare problem för många människor.
          </p>
          <head xml:id="i-R5ibWqHPMAktEV9Z65CjVP" type="h2">
            3.1 Andra anställningsformer
          </head>
          <p xml:id="i-TPggSBKh758qrHVcikMgRB">
            Anställningsformerna ser annorlunda ut nu än förr. Nästan var
            fjärde person arbetar enligt den senaste arbetskraftsundersökningen
            deltid. Människor studerar både heltid och deltid. Ungefär varannan
            studerande arbetar vid sidan av studierna. Var sjätte student
            uppger att de måste jobba för att ha råd att studera.
          </p>
          <p xml:id="i-QMgBzoVWArMELWdwBj2aRW">
            Cirka 16 procent av alla som har anställningar har tidsbegränsade
            anställningar. Bland de personer som har tidsbegränsade anställningar
            är ca 57 procent inte fackligt anslutna. Det är framför allt yngre
            som både arbetar deltid och har tidsbegränsade anställningar,
            och statistiken talar för att det i hög grad handlar om samma
            fysiska personer.
          </p>
          <p xml:id="i-5zz2yzxgppna49qxVkrCav">
            Kvinnor är överrepresenterade både vad gäller deltid och tidsbegränsade
            anställningar. Av dem som arbetade deltid var ungefär 75 procent
            kvinnor. Nästan en miljon företag är verksamma i Sverige. Dessa
            företag består till ungefär 60 procent av människor som bedriver
            enskild firma, medan hälften så många är aktiebolag.
          </p>
          <p xml:id="i-KjikghX8gxFn8aHQBUv8Xg">
            Dagens system medför speciella problem för företagare då det
            är olika regler beroende på vilken företagsform man bedriver sin
            verksamhet inom. Systemet är också dåligt anpassat efter nya typer
            av verksamhetsformer.
          </p>
          <head xml:id="i-8nkeCQGSCPyr8Ap7hwgNgT" type="h2">
            3.2 Problem med systemet som behöver lösas
          </head>
          <p xml:id="i-Ln3XnnVjhZGQbRXUfqS1Jw">
            Det finns delar i dagens system som vi vill utveckla och bevara.
            Till fördelarna hör att systemet omfördelar pengar från dem som
            inte behöver till dem som behöver. Det är också ett generöst system
            på flera sätt. Föräldraförsäkringen torde till exempel tillhöra
            de mest generösa i världen, både i tid och i ersättningsnivåer
            .
          </p>
          <p xml:id="i-S9msqXBvShaRnvsNuNWBMY">
            Ett väl fungerande trygghetssystem kan bidra till att motverka
            de negativa effekterna av ojämställdhet. En inbyggd genus- och
            självständighetsaspekt är att vårt socialförsäkringssystem är
            individbaserat.
          </p>
          <p xml:id="i-CMdSUFG4bEmSHLiMMuC4PJ">
            Miljöpartiet anser också att det finns ett antal problem med
            dagens trygghetssystem som är viktiga att lösa.
          </p>
          <p xml:id="i-NRVSNMTrukTxhtnEtJPSpA">
            Trygghetssystemet är:
          </p>
          <list xml:id="i-DwGjTwyEBCgv1WZvGzrPnR" style="ul">
            <item xml:id="i-J2oXyRu9fRSTEPUNLgvz62">
              Svåröverskådligt Olika myndigheter, ersättningar och handläggare
              blir aktuella beroende på vilken situation den enskilde människan
              befinner sig i. Villkor och nivåer skiljer sig åt och ändras ofta.
            </item>
            <item xml:id="i-J4482Wg6reC5x6p2kSyxpL">
              Ojämlikt Olika orsaker till varför man inte arbetar, liksom olika
              löneläge, ger olika ersättningar. Systemets starka koppling till
              arbetslöshet och inkomstbortfall gör att män gynnas. Barn till
              dem som missgynnas råkar ännu värre ut antalet fattiga barn ökar
              i Sverige. Både formella och informella strukturer skapar ojämlikhet
              bland annat ur könsperspektiv och barnperspektiv.
            </item>
            <item xml:id="i-H3qzt9NAtf9pom7Tkow5X9">
              Godtyckligt Vilken tillgång människor får till insatser, till
              exempel rehabilitering, beror mycket på deras egna kunskaper och
              förhållningssätt samt om de har tur att få en bra och engagerad
              handläggare. Samma diagnos kan leda till olika sjukskrivningsperioder,
              beroende på var i landet man bor.
            </item>
            <item xml:id="i-YQ83A6mJouKDypAhQHDTGW">
              Passiviserand e Reglerna gör att människor är sjukskrivna i större
              omfattning än de behöver.
            </item>
            <item xml:id="i-NKKEXFTCvAxD1bETyTLMSi">
              Osolidariskt Systemen är uppbyggda på antagandet att alla människor
              har eller har möjlighet att få en tillsvidareanställning på heltid.
              Den som inte kommit in på arbetsmarknaden kan stå utan ersättning.
            </item>
            <item xml:id="i-TRF2UY3uWqt55SFyGkNnjX">
              Otryggt Sammantaget gör problemen ovan att många människor inte
              upplever det ekonomiska trygghetssystemet som tryggt.
            </item>
          </list>
          <p xml:id="i-5WDdR2nWXxcmutjQXxwvAX">
            Återkommande beskrivs oöversiktligheten, brist på samordning
            och krångliga regler av många som påtagliga problem.
          </p>
          <head xml:id="i-VnbF32aA6HX925jax9o3N9" type="h2">
            3.3 Rundgång och regelanpassningens pris
          </head>
          <p xml:id="i-2SRFYyke8YBYqWTpUdb1oj">
            Skillnader i regler påverkar människors beteende. Det är förstås
            ofta avsikten, men många olika detaljregler och tidsgränser har
            sitt pris. I den mån man som enskild känner till systemets regler
            försöker man anpassa sig till dem. Handläggare är måna om denna
            anpassning och samtidigt att kontrollera att reglerna uppfylls.
            Ju fler detaljreglerna är desto större är risken att man fjärmar
            sig från det huvudsakliga syftet, det vill säga att människor
            får det stöd de behöver för att kunna återgå till arbete.
          </p>
          <p xml:id="i-XtF86H9NFNyyzhjHjpYJ7S">
            I utredningen Mera försäkring och mera arbete (SOU 2006:86) hävdas
            liknande tankegångar, liksom att försäkringarnas oförmåga att
            se till att försäkrade får rätt ersättning från rätt försäkring
            och deras bristande samspel gör att människor slås ut från arbetslivet.
            Där pekas också på att den stora grupp människor som både har
            problem med hälsa och fel arbete eller inget arbete alls uppmärksammas
            för lite eller hanteras fel. Det är en av dessa situationer som
            kan betraktas som att hamna mellan stolarna.
          </p>
          <p xml:id="i-MfJhQBwYYitJDEm2XjdR94">
            I ett annat betänkande Från socialbidrag till arbete (SOU 2007:2)
            lyfts rundgången mellan olika myndigheter fram. Enskilda riskerar
            att skickas runt, vilket framför allt styrs av vilka ekonomiska
            resurser som finns hos myndigheten. Är resurserna begränsade skapar
            det en benägenhet att i högre grad se den enskilde som någon annans
            ansvar, skrivs det i betänkandet. Man pekar på bristen på ett
            gemensamt samhällsekonomiskt tankesätt.
          </p>
          <head xml:id="i-7nDmxZK1YoBAaG19kLzXMm" type="h2">
            3.4 Nya regler nya problem
          </head>
          <p xml:id="i-TJz6nuz49xSDZecNDZBCoc">
            Den omvalda regeringen har under sin tid vid makten i ett rasande
            tempo infört förändringar i trygghetssystemen. Det gäller framför
            allt inom arbetslöshetsförsäkringen och sjukförsäkringen. Allt
            som oftast nämns arbetslinjen som skäl för att förändringar behövs.
            Det är en hård piska som viner och uppenbarligen tror man att
            det är det som behövs för att människor ska börja jobba. Problemet
            ligger hos individen anser regeringen.
          </p>
          <head xml:id="i-ZZG26SKnh7cSa3fK9XUaN" type="h3">
            3.4.1 Regeringens reformer
          </head>
          <p xml:id="i-ADptykCmkGZKqn2cnnDCY5">
            Ett axplock av de förändringar som regeringen genomfört är följande:
          </p>
          <list xml:id="i-LRVduaDtMYEFskNSLDDD9s" style="ul">
            <item xml:id="i-DPnVJucVAj7guKMYXjJRLB">
              Sänkt ersättningsgrad för arbetslösa från 80 till 70 procent
              av tidigare arbetsinkomst för dagarna 201300.
            </item>
            <item xml:id="i-Cp9eMkJR75b2DsKmUEYag5">
              Borttagande av möjlighet till förlängd ersättningsperiod.
            </item>
            <item xml:id="i-6mqfZVFyKGau4wMwvsNDiF">
              Efter förbrukad arbetslöshetsperiod hänvisas människor till jobb-
              och utvecklingsgaranti med 65 procent av tidigare arbetsinkomst.
            </item>
            <item xml:id="i-XSWzU1y4dNFUC8U8DLmyeo">
              Sänkning av den högsta ersättningen i arbetslöshetsersättningen
              under de första 100 dagarna från 730 till 680 kronor per dag.
            </item>
            <item xml:id="i-Ha3GromTpuT5ujMeFTPhLZ">
              Avskaffande av studerandevillkoret.
            </item>
            <item xml:id="i-77JqxE3joToB3z2c3gNzjF">
              Förkortad a-kasseperiod vid deltidsarbetslöshet.
            </item>
            <item xml:id="i-2VHotivbXHusHnEfYR6XvA">
              Förhöjd finansieringsavgift för a-kassorna.
            </item>
            <item xml:id="i-Xom7ArjMazHSqwz5coBcyC">
              Avskaffande av arbetsgivarnas medfinansiering i sjukförsäkringen.
            </item>
            <item xml:id="i-CfB4qbUUKVQCJApL7rFdTr">
              Tidsgräns för sjukpenningen på 12 månader med ersättning på 80
              procent av sjukpenninggrundande inkomst. Förlängd sjukpenning
              i högst 18 månader med 75-procentig ersättning.
            </item>
            <item xml:id="i-5HFtYVfx5Zdg7FHCc29NFy">
              En så kallad rehabiliteringskedja införs med fasta tidpunkter
              för att pröva arbetsförmågan hos sjukskrivna. Det innebär bland
              annat att arbetsförmågan efter sex månader ska prövas mot hela
              arbetsmarknaden.
            </item>
            <item xml:id="i-WWuKjUivbw5i1TgXzfUQRj">
              Skärpt kontroll och åtgärder mot fusk. Möjlighet för arbetsgivare
              att begära läkarintyg från första sjukfrånvarodagen.
            </item>
          </list>
          <p xml:id="i-JdSVL7R9CKsnjnCuSNagNn">
            Dessa förslag innebär att arbetslösa och sjuka ges ett snävare
            ekonomiskt utrymme och kontrolleras i ökad omfattning. Det förväntas
            få effekten att människor snabbare ska återgå till arbete. Förhållningssättet
            gäller både gentemot sjuka och arbetslösa. Förhållningssätt har
            mött kritik, inte minst från fackligt håll. Från Miljöpartiets
            sida har vi också kritiserat detta förhållningssätt. Vår uppfattning
            är att de allra flesta människor vill arbeta. För att minska arbetslösheten
            behövs ett brett angreppssätt med ett spektrum av insatser både
            på strukturell och individnivå. Det kan gälla förbättrade möjligheter
            för företagande, åtgärder för ökad jämställdhet, förbättrat arbetsmiljöarbete,
            utbildningsinsatser, arbetsmarknadsåtgärder, åtgärder mot diskriminering,
            rehabiliteringsinsatser och individanpassade insatser. Vi vänder
            oss starkt emot regeringens förenklade analys och menar att den
            snarare kommer att skapa nya problem och ett större utanförskap.
          </p>
          <head xml:id="i-DMBicxY72RqPHCMmSXyMgV" type="h3">
            3.4.2 Komplexa regelverk skapar problem
          </head>
          <p xml:id="i-DcQGMNqWhjBWAPm2SdvRTm">
            Att människor måste vända sig till flera myndigheter har att
            göra med att komplexiteten i de olika försäkringarnas regelverk
            skapar stora problem. Det är inte sällan det som betecknas som
            fusk handlar om felhantering av myndighet eller att enskilda missförstått
            eller inte känt till regler. I en översikt som gjordes under Delegationen
            mot felaktiga utbetalningar, den så kallade FUT-delegationens
            arbete, var hälften av de felaktiga utbetalningar som gjordes
            från trygghetssystemen avsiktliga feluppgifter från sökanden,
            medan 30 procent var oavsiktliga fel från sökanden och 20 procent
            oavsiktliga fel från myndigheternas sida.
          </p>
          <head xml:id="i-T9bgJNQPmTEPn2dZiZ3J91" type="h3">
            3.4.3 Konsekvenser och flykt från a-kassorna
          </head>
          <p xml:id="i-3XrZ9qWn4eLSwa4foBK8cF">
            Människor har lämnat a-kassorna för att det blivit dyrare att
            vara med. En del bedömer säkert att det inte är troligt att man
            ska bli arbetslös, medan andra har en så snäv ekonomi att man
            helt enkelt inte anser sig ha råd. Andra kan ha andra skäl som
            till exempel att man inte längre kvalificerar sig för a-kassa
            på grund av deltidsarbete.
          </p>
          <p xml:id="i-EtQpcjHYJP2DHbayy1q9EG">
            Att många arbetslösa står utan försäkringsskydd till följd av
            a-kassans finansieringsreform kan ge stora konsekvenser både för
            den enskilda individen och för samhället. Den enskilda individen
            kan behöva sälja bostad och ytterst bli tvungen att söka försörjningsstöd
            från socialtjänsten.
          </p>
          <p xml:id="i-HTbZXZLtiKtYtzK7pJXpqT">
            Försörjningsstöd från socialtjänsten finns som yttersta skyddsnät,
            men för att ha rätt till försörjningsstöd krävs att man inte har
            några realiserbara tillgångar. Konsekvenser för enskilda och för
            familjer blir allvarliga. Det gäller inte minst barn som på olika
            sätt får ta konsekvenserna av den nya situationen för de vuxna.
          </p>
          <p xml:id="i-LtrCZiGCZjcayHRMoRB5zu">
            Finanspolitiska rådet lyfter i rapporten Svensk Finanspolitik
            (2008) fram kritik mot reformen: Reformerna av a-kassans finansiering
            är ett misslyckande som helt i onödan minskat anslutningen till
            a-kassan. Vid nästa lågkonjunktur kommer många arbetslösa att
            stå utan försäkringsskydd, förklarade Finanspolitiska rådets ordförande
            Lars Calmfors. De positiva effekterna på sysselsättningen blir
            små eftersom den ändrade finansieringen bara ger svaga drivkrafter
            till återhållsam lönebildning.
          </p>
          <head xml:id="i-HRBM8MKoQtWhEqP5E3Nmzp" type="h3">
            3.4.4 Kvinnor särskilt drabbade
          </head>
          <p xml:id="i-C9T79PncTxWbaDEJnHh25r">
            Som sagts tidigare arbetar kvinnor deltid och har tidsbegränsade
            anställningar i större utsträckning än män. Ofta innebär det att
            de inte omfattas av trygghetssystemet eftersom regelverket utestänger
            dem på grund av deras arbetsförhållanden. Genom insnävade regler
            som regeringen genomfört gäller detta i än högre grad än tidigare.
          </p>
          <head xml:id="i-41LXnqnqj8t49ZTdy3x4C8" type="h2">
            3.5 Uppenbart behov av förändringar
          </head>
          <p xml:id="i-MZxHDmGWP25hc2Nr6hHbu5">
            Att det finns behov av förändringar i trygghetssystemet anser
            vi är uppenbart. Det har alltmer blivit ett rörigt och oöverskådligt
            system som människor i olika livssituationer känner stor frustration
            inför.
          </p>
          <p xml:id="i-MWjcRmwdPthqvG1FEiJca2">
            Försäkringskassan har fått många nya reformer att ta hand om,
            ofta med extremt små tidsmarginaler, samtidigt som den omorganiserats.
            Det finns helt enkelt många tecken på att Försäkringskassan inte
            klarar av sina uppgifter på ett bra sätt. Under förändringstidens
            resa har till exempel 10 000 pensionärer fått vänta i månader
            på sina bostadstillägg och handläggningstiden för föräldrapenningen
            har ökat markant. Att enskilda drabbats vet vi från återkommande
            personliga beskrivningar.
          </p>
          <p xml:id="i-TQskQKfT7L1G275kUxZtQy">
            Det är uppenbart att såväl arbetslöshetsförsäkring som sjukförsäkringen
            är uppbyggda runt en bild av arbetslivet som inte längre stämmer
            med verkligheten. Vi menar att reglerna behöver anpassas så att
            fler människor kan omfattas och ges trygghet den dag de behöver.
            Att kunna känna ekonomisk och social trygghet är också en folkhälsofråga.
            Att leva under ekonomisk eller social press är en riskfaktor för
            sämre hälsa.
          </p>
          <head xml:id="i-2Nx7hc8vsAY2YGQ8WUayMC" type="h1">
            4 En dörr in och arbetslivstrygghet
          </head>
          <p xml:id="i-PmQnDRdsyWJdyvBFqtgYrE">
            Våra utgångspunkter för ett trygghetssystem vid arbetslöshet
            och sjukdom är att
          </p>
          <list xml:id="i-T3cticoDkNGwGorCeX92P5" style="ul">
            <item xml:id="i-25VZpntk6RhELBv12ia3o3">
              människor vill försörja sig själva och gör det om möjligheten
              finns
            </item>
            <item xml:id="i-KxwmWSS7H4nCJY56mjhaV5">
              samhället ska träda in när människor behöver det
            </item>
            <item xml:id="i-Wyhi4vq6gznKM51G3ReYo8">
              trygghetssystemet ska utgå från en helhetssyn
            </item>
            <item xml:id="i-Db6hCp8g9qkWDBfvHqkSna">
              en gemensam myndighet för hela trygghetssystemet minskar risken
              för att människor faller mellan stolarna.
            </item>
          </list>
          <p xml:id="i-QZsWJK55jAYBVeeVExSeVi">
            Miljöpartiet vill införa ett och samma trygghetssystem, så kallad
            arbetslivstrygghet vid sjukdom respektive arbetslöshet. Det är
            tänkt att skapa en större tydlighet för individer och ett effektivare
            arbetssätt för myndigheten. Människor ska veta vart man ska vända
            sig, och veta vilken ersättning som är att vänta. Man får en handläggare
            oavsett huvudproblem det ska inte finnas någon risk att man skickas
            runt.
          </p>
          <p xml:id="i-HytRZZsUFPHUDGN8SPDEuL">
            Med en gemensam tillhörighet blir det också tydligare för handläggare
            med vikten av helhetssyn på individen och dess problem. Olika
            villkor för att få ersättning kommer visserligen att kvarstå för
            sjukdom, respektive arbetslöshet, men de är tänkta att minska
            i omfattning och sammansatta problem ska inte leda till uteslutning.
            Individens egen uppfattning om sin situation ska ges stor betydelse.
            Det är enbart tillsammans med individen man kan bidra till att
            förändra dess situation.
          </p>
          <p xml:id="i-8MgNbnMGGokhNKusVYd1gr">
            En ny myndighet bildas genom att Försäkringskassan och Arbetsförmedlingen
            slås ihop. Dit förs också försörjningsstödet från kommunerna.
            Människor som är arbetslösa, eller sjuka, men är tvungna att söka
            försörjningsstöd för sitt uppehälle ska kunna vända sig till samma
            ställe och få tillgång till insatser på samma premisser.
          </p>
          <p xml:id="i-5JjcXhJKWfReWjFcDaonm6">
            Den övergripande inriktningen för det nya trygghetssystemet kan
            sägas vara att fler ska omfattas, att villkoren så långt som möjligt
            ska jämställas, att byråkratin ska minskas och att helhets- och
            individperspektivet ska ökas.
          </p>
          <p xml:id="i-Bu9qGJ4EAJsea1SNmkQG4U">
            Både på samhälls- och individnivå kan man vinna på ett större
            helhetsperspektiv. Att såsom idag göra en uppdelning mellan sjuka
            och arbetslösa är en konstruerad uppdelning som inte är av godo,
            vare sig för individen eller för samhället. Att vara sjuk är ett
            relativt begrepp, och många kan genom rätt arbete trots sjukdom
            vara helt arbetsföra. Detsamma gäller frågan om funktionshinder,
            något som handikapprörelsen länge lyft fram. Människor med funktionshinder
            får till exempel alltför ofta sjukersättning mot sin vilja.
          </p>
          <p xml:id="i-23gm7XTZYoNPSSPWyJLae5">
            Arbetslösa eller personer utan fast anställning kan också ha
            sjukdoms- eller funktionshinder som inte blivit diagnostiserade
            och som gör det svårt att bli anställd eller behålla ett arbete.
          </p>
          <head xml:id="i-AYANDgXwNRZqX9xupKw77d" type="h1">
            Vad innebär arbetslivstrygghet?
          </head>
          <list xml:id="i-TPeE3z7QbrzmCUhqGjRhKk" style="ul">
            <item xml:id="i-7RyBHUyQMyoanupW3k9G8N">
              Arbetslöshetsförsäkringen och sjukförsäkringen slås ihop.
            </item>
            <item xml:id="i-FXF7cjs2VcAuyijSy8cS6r">
              Du vänder dig till en och samma myndighet (ett och samma kontor)
              oavsett om du är sjuk eller arbetslös.
            </item>
            <item xml:id="i-PGNFAnaFR1pConxY5TKXqz">
              Det blir skräddarsydda insatser för alla som behöver stöd.
            </item>
            <item xml:id="i-AyskkThoZfNdzoaHiczf6g">
              Arbetslöshetsersättningen skattefinansieras, precis som sjukförsäkringen.
            </item>
            <item xml:id="i-LBjqbXYWJQ2GPsajSAjvN6">
              Ersättningsnivåerna för sjuka och arbetslösa föreslås bli på
              samma nivå.
            </item>
            <item xml:id="i-CFxCJyaqN35uMjJFBgN71Y">
              Reglerna förenklas.
            </item>
            <item xml:id="i-kc8h7HtcscKQ1Grn9BChm">
              Vissa villkor för att få ersättning kommer fortfarande att finnas,
              men vara enklare, rimliga och begripliga. Arbetslösa kommer t
              ex inte att få ersättning från första dagen om man sagt upp sig
              själv.
            </item>
            <item xml:id="i-UbAVDVsXWzYa6SCnHKHkhH">
              Fler ska omfattas. Till exempel ska studenter återfå rätt till
              ersättning vid arbetslöshet och få rätt till ersättning vid sjukdom.
            </item>
            <item xml:id="i-ExSanPGTsRK157ffD9CyDC">
              Försörjningsstödet (socialbidragen) flyttas från kommunerna till
              den nya myndigheten, så att alla pengar för ersättning samlas
              i en påse.
            </item>
          </list>
          <head xml:id="i-DAjn6ijYN6gRpgmfQeQcMV" type="h2">
            4.1 Övergripande organisatoriska förändringar för införande av
            arbetslivstrygghet
          </head>
          <p xml:id="i-J4F7nrT3CasgSWmSDSXxMV">
            För att åstadkomma ett system med arbetslivstrygghet behöver
            ett stort antal förändringar göras av vårt nuvarande trygghetssystem.
            Här görs en genomgång av viktiga, övergripande förändringar som
            behöver göras på en organisatorisk nivå, och vad det i praktiken
            skulle innebära.
          </p>
          <head xml:id="i-8tbDveoV7MWWj1BuFHuaEN" type="h3">
            4.1.1 Sammanslagning av arbetslöshetsförsäkringen och sjukförsäkringen
            till ett och samma nya trygghetssystem
          </head>
          <p xml:id="i-Mz9Gp2AuTjavzsxQReD9rK">
            Ett gemensamt trygghetssystem för arbetslöshet och sjukdom bidrar
            till en förbättrad helhetssyn. Både sjuka och arbetslösa kan ha
            en dubbel problematik och hamnar inte i kläm i ett sådant trygghetssystem.
            Systemet blir mer överskådligt, begripligt, underlättar kontakt
            och ställer mindre krav på detaljkunskap och tid. Det skulle underlätta
            både för myndigheter och för individer.
          </p>
          <p xml:id="i-2C1Y5E2g6PAqoBWAHxokCB">
            Även om arbetslivstryggheten blir ett gemensamt system kommer
            det ändå att finnas viss olikhet i villkor för att få tillgång
            till ersättning, beroende på om behovet utgår från i huvudsak
            sjukdom eller arbetslöshet. Det kan tyckas motsägelsefullt, men
            vi anser till exempel att karensen behöver se olika ut. Det vore
            inte rimligt att få ersättning från dag ett som arbetslös. Det
            kommer också att finnas regler som kan se lite olika ut för att
            fortsatt få ersättning beroende på vad huvudproblemet är. Detta
            för att underlätta och stimulera att individen kan komma åter
            till jobb.
          </p>
          <head xml:id="i-XA7qvuqGo8xiY4CvDsbCWD" type="h3">
            4.1.2 Försäkringskassan och Arbetsförmedlingen förs samman och
            ersätts av en ny myndighet
          </head>
          <p xml:id="i-WJF3S2ia9NnussidAbk4xH">
            Sammanslagningen är en naturlig följd av ett nytt trygghetssystem
            vid arbetslöshet och sjukdom och strävan efter ökad helhetssyn.
            Utvecklingen i landet går redan i denna riktning genom att samlokalisering
            sker i stor skala mellan Försäkringskassan, Skatteverket respektive
            Arbetsförmedlingen.
          </p>
          <p xml:id="i-J1jobdtiy5ApLGbCC1q96d">
            Att samma myndighet handhar olika skäl till varför man står utanför
            arbetsmarknaden minskar risken för att människor hamnar mellan
            stolarna.
          </p>
          <p xml:id="i-5Vf3xdtmjmN1dbw9PvqVoo">
            Den nya myndigheten övertar huvudmannaskapet för arbetslöshetsförsäkringen.
            Till den nya myndigheten överförs också administrationen av alla
            övriga ersättningar som idag handhas av Försäkringskassan.
          </p>
          <p xml:id="i-JYgnELKJUdG8h7w4GQjujE">
            Till viss del sammanfaller förslaget med det som lyfts fram i
            Statskontorets rapport Staten regionalt och lokalt (2008:3) som
            gjorts på uppdrag av Förvaltningskommitténs arbete (Fi 2006:08).
            Där förespråkas idén om att bygga en ny dörr in genom en sammanslagning
            av Arbetsförmedlingen och en del av Försäkringskassans uppgifter.
            Man menar att frivillig samverkan inte räcker om man vill komma
            tillrätta med flera problem som är förknippade med nuvarande strukturer,
            såväl för individen men också för högre förvaltningspolitiska
            värden. Medborgarorientering och rättssäkerhet lyfts bland annat
            fram.
          </p>
          <head xml:id="i-VEeGRBi35FzbeQVsiJGQXs" type="h3">
            4.1.3 Ansvar för arbetslöshetsersättning tas över av den nya
            myndigheten
          </head>
          <p xml:id="i-V6pCR3bk1abR3F58ng5DSj">
            I dagsläget är det a-kassorna som har hand om arbetslöshetsersättningen.
            Det har sina historiska skäl. a-kassorna har en egen historia
            och uppbyggnad med facklig tillhörighet som utgångspunkt. Föregångarna
            till Försäkringskassan startades också av fackföreningar genom
            de så kallade sjukkassorna.
          </p>
          <p xml:id="i-Jp7VJ8WwdbMsJqq3Zdrxib">
            Ersättning vid arbetslöshet, oavsett yrkestillhörighet, är samtidigt
            en statlig angelägenhet. A-kassorna har tidigare stått för en
            mindre del, medan merparten av de medel som utbetalats varit statliga.
            Som en följd av regeringens beslut om förhöjd finansieringsavgift
            (prop. 2006/07:1) ändrades dock balansen drastiskt och fick till
            följd att a-kassorna en period beräknades stå för drygt hälften
            av kostnaden. Nya förändringar har dock införts från och med 1
            juli 2008, då den förhöjda finansieringsavgiften ersatts av en
            så kallad arbetslöshetsavgift som a-kassorna ska betala till staten.
          </p>
          <p xml:id="i-Xvs5BUgD1cyfjLToVUEskK">
            För individer är det oöversiktligt och svårt att förstå att olika
            yrkeskategorier har olika kostnader för medlemskap i a-kassor
            och att regelverken också kan skilja sig åt. Arbetslivstryggheten
            som nytt trygghetssystem vid arbetslöshet och sjukdom skulle innebära
            att alla kommer att omfattas av en arbetslöshetsersättning. Den
            bör ha lika villkor för alla, och omfatta både grund­ersättning
            och inkomstbortfall.
          </p>
          <head xml:id="i-6Ha4ZfLbcrNsiCrWSgeyPs" type="h3">
            4.1.4 Slopat krav på medlemskap i a-kassa för att få inkomstrelaterad
            ersättning vid arbetslöshet
          </head>
          <p xml:id="i-GSgmSahr8sBuHX4DJvhRDc">
            Till följd av att arbetslivstryggheten övertar arbetslöshetsersättningen
            kommer det inte längre att finnas något krav på medlemskap i arbetslöshetskassa
            för att få ersättning. I dagsläget behöver man ha varit medlem
            i 12 månader och ha betalat medlemsavgift lika länge för att kunna
            erhålla a-kassa. Borttagandet av medlemsvillkoret innebär därmed
            en uppmjukning av dagens regler. Däremot kommer kravet att ha
            arbetat i viss utsträckning för att bli berättigad till ersättning,
            det så kallade arbetsvillkoret, finnas kvar.
          </p>
          <head xml:id="i-NctiaaVYuRBLUeLrRDVpHM" type="h3">
            4.1.5 Arbetsvillkoret ses över
          </head>
          <p xml:id="i-DsrC4qbifx6xPhQ1XezGT3">
            I dagsläget är arbetsvillkoret att man ska ha förvärvsarbetat
            6 kalendermånader med minst 80 timmars arbete varje månad, eller
            att man arbetat minst 480 timmar under en sammanhängande period
            av 6 kalendermånader, då under förutsättningen att man har arbetat
            minst 50 timmar varje månad. Arbetsvillkoret måste uppfyllas för
            att få både grundersättning och inkomstrelaterad ersättning. Det
            finns många som av olika skäl faller utanför dessa villkor. Genom
            att regeringen beslutat sänka antalet ersättningsdagar för deltidsarbetslösa
            till 75 dagar från april 2008 drabbas denna grupp extra hårt.
            Det kan leda till att människor motas till arbetslöshet eller
            tvingas söka socialbidrag. Vi menar att fler måste omfattas, och
            reglerna för avgränsning måste ses över .
          </p>
          <head xml:id="i-EqVMpmPEEkprCHDdgDQ7Ka" type="h3">
            4.1.6 Likställande av ersättningsnivå för sjukskrivna och arbetslösa
          </head>
          <p xml:id="i-NFbF9Z1tvD9rxJwZhrw4g5">
            Vår ambition är att det inte ska vara för stora skillnader mellan
            ersättning för sjuka och arbetslösa. Vi vill också sträva efter
            att ersättningen i större grad ska spegla den faktiska situationen
            man befinner sig i, snarare än historiska förhållanden.
          </p>
          <p xml:id="i-UyxAah8ycBipcb6mP7PVxx">
            Arbetslivstryggheten bör ha samma maximala ersättning oavsett
            om man betecknas som tydligt sjuk, arbetslös eller en kombination
            av båda. I dagsläget skiljer sig ersättningsnivån markant åt beroende
            på bedömningen av varför en person inte kan arbeta.
          </p>
          <head xml:id="i-6NwY8JvJffPvon5NinDJj3" type="h3">
            4.1.7 Försörjningsstödet förstatligas, förändras och läggs på
            den nya myndigheten
          </head>
          <p xml:id="i-VnajRUYowaGhSayHE4xj3p">
            Människor som är arbetslösa eller sjuka, som saknar eget kapital
            och ligger under gränsen för socialbidragsnormen ska kunna få
            försörjningsstöd utbetalat av den nya myndigheten. Detta för att
            alla utbetalningsslag ska samlas hos samma myndighet. Risken för
            stigmatisering minskar för individen, och möjligheten att få relevant
            stöd ökar. Idén fanns när socialtjänstlagen utarbetades och kallades
            då SOFT, socialförsäkringstillägg, och var tänkt att utbetalas
            av Försäkringskassan. Det kom inte att införas, men på en del
            socialkontor valde man att göra en liknande uppdelning inom den
            egna verksamheten.
          </p>
          <p xml:id="i-R2Dpoix8N9zJN2pTK6gCYF">
            Det finns goda skäl att koppla utbetalningen av försörjningsstöd
            till den nya myndigheten. Det blir en tydlighet i att dessa personer
            har arbetslösheten eller den otillräckliga inkomsten som skäl
            för behov av insats, och att de på samma sätt som andra ska få
            tillgång till insatser, individuellt stöd, arbetsmarknadsåtgärder
            etc. Det blir en större tydlighet även för personer som varit
            sjukskrivna, men saknat sjukpenninggrundade inkomst och varit
            så kallat nollklassade. Även om Försäkringskassan tidigare haft
            ansvar för rehabilitering så har nollklassade ofta hänvisats till
            socialtjänsten och individer har ofta inte fått tillgång till
            de insatser de borde ha fått.
          </p>
          <p xml:id="i-XpcMSeApEPgZFH2MjtkiW5">
            Socialtjänsten i kommunen kommer att fortsatt ge bistånd till
            stöd och behandlingsinsatser för de människor som behöver det
            . Det kan vara lättare för människor att uppfatta socialtjänsten
            som ett stöd och hjälp i svåra situationer om den inte samtidigt
            har möjligheten att påverka deras eventuella försörjningsstöd.
            Besluten om försörjningsstödet kommer inte att vara det centrala
            i kontakten med socialtjänsten, så som situationen ofta är i dag.
          </p>
          <p xml:id="i-QkiW5kvubC1ynmgjid3PGm">
            Socialtjänsten kan också göra aktiva insatser av mer akut och
            engångsbetonad karaktär, även genom ekonomiskt bistånd. Det kan
            till exempel gälla en familj som behöver akut hjälp med matpengar.
            Exakt hur avgränsningen ska se ut och hur samarbetet ska ske mellan
            socialtjänst och den nya myndigheten behöver utredas.
          </p>
          <p xml:id="i-FUoRq2CqqPfDXrZaVXVmDW">
            Det finns vissa nackdelar med att förstatliga försörjningsstödet.
            Kommunerna riskerar förlora helhetsgreppet och möjlighet till
            preventiva åtgärder genom att tidigt uppfatta behov hos personer.
            Individer som har mer komplexa behov behöver ha med två myndigheter
            att göra, något som kan vara till nackdel för individen och skapa
            samordningssvårigheter för myndigheterna. En tydlig vinst är dock
            förutom minskad stigmatisering och tillgång till insatser även
            att socialtjänstens insatser kan renodlas till att bli mer stödjande,
            vilket bör vara till stark fördel för individen och även vara
            viktigt ur ett barnperspektiv. Fördelarna uppväger nackdelarna.
          </p>
          <p xml:id="i-2cfJxzQwmw86vNyQoHq8z7">
            I Norge har man gjort en stor reform på välfärdsområdet och slagit
            samman arbetsförmedling och försäkringskassa, på ett sätt som
            påminner om det vi från Miljöpartiets sida vill införa i Sverige.
            På de så kallade NAV-kontoren (Ny arbeids- och velferdsforvaltning)
            har staten i sin nya funktion ofta samlokaliserat sig med socialtjänsten
            för att ge hjälp till brukare så smidigt som möjligt. Inom ramen
            för de olika försök med finansiell samordning som pågått i Sverige,
            finns det bland annat inom socsamprojekten goda erfarenheter av
            att kunna använda gemensamma medel så flexibelt som möjligt. En
            påse pengar gav bättre möjlighet till individanpassad hjälp och
            förbättrad helhetssyn.
          </p>
          <head xml:id="i-DSkz9ZBzoCG1UBULkamw6P" type="h3">
            4.1.8 Individuell helhetsbedömning och coachning
          </head>
          <p xml:id="i-FhLrvnfWsuLuaB3wVB3V8Q">
            Själva idén med arbetslivstryggheten är att det ska bli ett enklare
            system och enklare för individen. Man ska kunna gå till ett och
            samma ställe och få den hjälp man behöver.
          </p>
          <p xml:id="i-YGcv7ZaFCeaCa4GyFscbYb">
            En viktig del av arbetslivstryggheten är att en helhetsbedömning
            ska kunna göras med hänsyn till individens hela livssituation.
            En individuell handlingsplan skrivs, med rättigheter och skyldigheter.
            Den ska innehålla vad man har rätt till, men också vad individen
            förbinder sig att göra samt tydliga tidsgränser för olika insatser.
          </p>
          <p xml:id="i-DNF6igg31pJKJY7254gvUU">
            Ett viktigt inslag är också att de som behöver får kontakt med
            en coach. Det är viktigt att dessa ska vara kompetenta, arbeta
            flexibelt och inte med för många samtidigt. De ska ha tid och
            engagemang. Det är a och o att människor känner att de får verklig
            hjälp. Detta innebär en kraftig omstyrning i sättet att arbeta
            från det som gäller i dag på Försäkringskassan och Arbetsförmedlingen.
            Det kommer att handla mindre om administration och mer om konkreta
            insatser tillsammans med människor.
          </p>
          <head xml:id="i-WTVXnQ9aqTnQYiKzHQa54N" type="h2">
            4.2 Fler behöver omfattas
          </head>
          <p xml:id="i-HYs6VioeiRu5ceCbJptvfi">
            Inriktningen för vår modell är också att ändra reglerna för att
            fler ska omfattas. Det kan handla om att täppa till luckor som
            finns i regelverken som gör att människor stängs ute från rehabilitering
            eller ersättning, lätta på kvalifikationsregler eller omforma
            regler så att de bättre passar olika livssituationer. En viktig
            del är också att införa regeländringar som gör att fler lättare
            kan komma tillbaka till arbetslivet.
          </p>
          <p xml:id="i-Qkf143XUaYuVSLuaYJZPyH">
            Här följer några exempel av förändringar vi vill driva parallellt
            förändringar som kan göras redan nu, innan ett system med arbetslivstrygghet
            trätt i kraft.
          </p>
          <head xml:id="i-8Rd64udyHkbQMkTtBeDerm" type="h3">
            4.2.1 Återföra studerandevillkoret
          </head>
          <p xml:id="i-sJmYBHxj5t53hF5UzfHwE">
            Det är viktigt att man ska kunna kvalificera sig för grundersättning
            vid arbetslöshet genom studier. Enligt nu gällande regler är det
            bara lönearbete som kan ligga till grund för a-kassa. Det framgår
            av årets budgetmotion att vi avser att avsätta pengar för detta
            ändamål från och med 2011.
          </p>
          <head xml:id="i-EjSt3SXttBkDyizb4H8B59" type="h3">
            4.2.2 Förlänga tiden med full ersättning för arbetslösa
          </head>
          <p xml:id="i-5bgg5qGxSrsmszMe7pGoBr">
            För närvarande kan man som arbetslös bara få ersättning med full
            ersättning i 200 dagar. Vi anser att perioden med full ersättning
            bör förlängas till 300 dagar.
          </p>
          <head xml:id="i-Ee6773pYJWGTPd5qu4rQXM" type="h3">
            4.2.3 Rätt för studerande till ersättning/arbetslivstrygghet
            om de är sjuka
          </head>
          <p xml:id="i-LxKakyNz3ZQg9Rr17Eubjq">
            Vi anser att studenter efter en karens på två veckor, oavsett
            hur man finansierar sina studier, ska få ersättning motsvarande
            studiemedelsnivå. Läkarintyg kan krävas. Enligt dagens regler
            är det enda skydd som finns för studenter vid sjukdom att de som
            har studiemedel genom CSN kan få dem efterskänkta efter att de
            varit sjuka mer än 30 dagar.
          </p>
          <head xml:id="i-2SGrRa9VbzNZQixodA81Cp" type="h3">
            4.2.4 Förbättra möjligheterna att kombinera deltidsstudier med
            deltidssjukskrivning
          </head>
          <p xml:id="i-3rSLwBzSb4UGYwNkAxGUCJ">
            Vi anser att det måste bli möjligt att gå från en långtida heltidssjukskrivning
            (eller aktivitets- eller sjukersättning) till halvtidssjukskrivning,
            för att kunna studera på halvtid. Det måste också bli möjligt
            för den som studerar heltid och blir halvtidssjukskriven att kunna
            fortsätta sina studier på halvtid. Det borde vara en självklarhet,
            och det är absurt att dagens system inte möjliggör detta. Det
            kräver förändrade regler både hos försäkringskassa, CSN och i
            utbildningssystemet.
          </p>
          <head xml:id="i-3Cn8ndv59NeuTC6o9oKSRU" type="h3">
            4.2.5 Flexiblare regler för deltidssjukskrivning
          </head>
          <p xml:id="i-SyVU6W8D2g2UnVmJwKFiv2">
            Människor som är deltidssjukskrivna ska kunna arbeta i den utsträckning
            man kan. Idag går gränserna vid 25, 50 respektive 75 procent.
            En steglös sjukskrivning behöver införas.
          </p>
          <head xml:id="i-BdHRAiR1fpxj4eNxBVd4zd" type="h3">
            4.2.6 Förändrad karensdag vid sjukdom
          </head>
          <p xml:id="i-QrAc2SppgLoZL1q3JPhiEa">
            Karensdagen bör tas bort och ersättas av 50 procent av sjukpenninggrundande
            inkomst de första två dagarna . Idag har man en karensdag innan
            man får sjuklön. En dag med 100-procentigt inkomstbortfall drabbar
            vissa personer väldigt hårt. Det gäller framför allt de som har
            dåliga möjligheter till flexibilitet och inflytande över sina
            arbetstider. Det slår särskilt hårt mot dem som arbetar deltid
            förlagd till få dagar. För dem kan en karensdag innebära löneavdrag
            med mellan 1,64 till 3 dagar.
          </p>
          <head xml:id="i-AHrdB9d7kGFFG8aYUx2znC" type="h1">
            5 Slutord
          </head>
          <p xml:id="i-VuD7KkZvCnFg3sdGDq5C6R">
            Alltfler uppmärksammar problemen i dagens trygghetssystem. Människor
            får inte rätt hjälp. Systemet är splittrat och trots att många
            myndigheter ska ge stöd och hjälp till enskilda ges ofta felaktig
            hjälp, för lite hjälp eller insatser som saknar helhetssyn. Genom
            regeringens försorg har stöd och hjälp alltmer förvandlats till
            ensidiga krav och tidsgränser. Den enskilde faller mellan stolarna
            som tidigare med den skillnad att fallet nu blir hårdare. Kritiken
            har varit massiv.
          </p>
          <p xml:id="i-7RWjxjyoiigUH7k5qUQTgW">
            Det är inte bara i Sverige man tampas med frågor om trygghetssystemens
            utformning. Flera länder har gjort stora förändringar i systemets
            uppbyggnad och förhållningssätt, bland annat Australien, Holland
            och Norge. I Norge har man infört så kallade NAV-kontor med sammanslagning
            av motsvarande försäkringskassa och arbetsförmedling, utbetalning
            av socialbidrag och i olika grad utvecklad samverkan med kommunen.
            Tanken är att det ska vara enkelt att få hjälp på ett och samma
            ställe. Initiativtagarna beskriver processen som enormt omfattande.
            Det som dock uppfattas som svårare än något annat är att de olika
            arbetskulturerna ska mötas och arbeta åt samma håll med både helhetssyn
            och individfokus. Vårt förslag om arbetslivstrygghet är mer genomgripande
            än det norska genom att såväl systemen som pengapåsarna föreslås
            slås samman. Genom att skapa en gemensam struktur bygger man bort
            administrativa hinder och skapar möjlighet för alla att arbeta
            åt samma håll. Att detta är en nyckel för ett effektivt arbete
            vittnar inte minst de olika samverkansprojekt med finansiell samverkan
            som föregåtts i Sverige.
          </p>
          <p xml:id="i-HRkrzoFbwbNwjrRAseoyu6">
            I rapporten Staten, regionalt och lokalt, skriven inom ramen
            för Förvaltningskommitténs arbete, förespråkas principen om en
            dörr in och utökad medborgarorientering. Deras utgångspunkt är
            att en strategi byggd på frivillig samverkan mellan myndigheter
            är ett steg i rätt riktning, men otillräckligt. Det krävs organisatoriska
            förändringar.
          </p>
          <p xml:id="i-DjZDqgejfJimXfY1PyK5r2">
            Den debatt som förslaget om arbetslivstrygghet skapat har välkomnats
            både av dem som stöder förslaget och av dem som inte gör det.
            Att så många som 500 000 personer lämnat a-kassan och står utanför
            oavsett om det är för att man inte bedömt sig behöva försäkringen,
            eller inte ansett sig ha råd med a-kasseavgiften gör en diskussion
            om trygghetssystemens villkor och utformning nödvändig. Allt fler
            människor riskerar att hamna i ett verkligt utanförskap. Tiden
            är mogen för en förändring.
          </p>
          <p xml:id="i-CHkxhRdFVaw9Tn3wMb1NDi">
            Vi anser att regeringen snarast bör låta utreda på vilket sätt
            och med vilken tidsplan förslaget om arbetslivstrygghet kan genomföras.
            Det bör göras inom ramen för en parlamentarisk utredning. Detta
            vill vi ge regeringen till känna.
          </p>
        </div>
        <div xml:id="i-GtYQ5SKSnibEqChkLDNrzr" type="motSignatures">
          <list xml:id="i-MCG92chzopH21djpVqk3hc">
            <item xml:id="i-QRG5d7rh5KqhaoK4ih6ZsL" who="i-7YbH6oTUwG4Qn94QEVE6as">
              Gunvor G Ericson (MP)
            </item>
            <item xml:id="i-CaCvdej3K3BY5k4TueRHKr" who="i-FfCiJc8kVZcwio9wsCvVkH">
              Mehmet Kaplan (MP)
            </item>
            <item xml:id="i-SntXUDTW9zeoQo7SFjeSan" who="i-9x2nw6aosA3pyEJfJTc1eD">
              Ulf Holm (MP)
            </item>
            <item xml:id="i-3pMHr9GGKvHbaqqeh1rB8n" who="i-SNtv8jZRB19Jr8oegj1mGK">
              Esabelle Dingizian (MP)
            </item>
          </list>
        </div>
      </div>
    </body>
  </text>
</TEI>
