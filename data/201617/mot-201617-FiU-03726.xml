<?xml version="1.0" encoding="utf-8"?>
<TEI xmlns="http://www.tei-c.org/ns/1.0" xmlns:xi="http://www.w3.org/2001/XInclude" xml:id="mot-201617-FiU-03726">
  <teiHeader>
    <fileDesc>
      <titleStmt>
        <title>med anledning av prop. 2016/17:100 2017 års ekonomiska vårproposition</title>
        <author corresp="i-HWbn7UwLvHk93mrHB9NC2c">av Oscar Sjöstedt m.fl. (SD)</author>
      </titleStmt>
      <publicationStmt>
        <authority>SWERIK PROJECT</authority>
      </publicationStmt>
      <sourceDesc>
        <bibl>
          <title>Motion 2016/17:3726 av Oscar Sjöstedt m.fl. (SD)</title>
          <idno type="rdwebb">H4023726</idno>
          <rs type="number">3726</rs>
          <orgName type="comitteeAbbreviation">FiU</orgName>
          <ref type="dokument_url_text">http://data.riksdagen.se/dokument/H4023726/text</ref>
          <ref type="dokument_url_html">http://data.riksdagen.se/dokument/H4023726</ref>
          <ref type="dokumentstatus_url_xml">http://data.riksdagen.se/dokumentstatus/H4023726</ref>
          <ref type="docx">http://data.riksdagen.se/fil/3FEE54F5-C03F-4BCC-8C7C-F40CDDA98C19</ref>
          <ref type="pdf">http://data.riksdagen.se/fil/C5D96D7F-5DCD-42F1-BB27-4D3192F34B34</ref>
        </bibl>
      </sourceDesc>
    </fileDesc>
    <profileDesc>
      <particDesc>
        <listPerson>
          <person gender="man">
            <idno>i-HWbn7UwLvHk93mrHB9NC2c</idno>
            <name>Oscar Sjöstedt</name>
            <state type="partyAffiliation" ref="Q504069">
              <desc>SD</desc>
            </state>
          </person>
          <person gender="man">
            <idno>i-DCyBt1A1WiAhi5tm5k4A7H</idno>
            <name>Jimmie Åkesson</name>
            <state type="partyAffiliation" ref="Q504069">
              <desc>SD</desc>
            </state>
          </person>
          <person gender="man">
            <idno>i-4sEtGRPnuog5ACjegAtakj</idno>
            <name>Mattias Karlsson</name>
            <state type="partyAffiliation" ref="Q504069">
              <desc>SD</desc>
            </state>
          </person>
          <person gender="man">
            <idno>i-9aV6a5JgMMU7racuNkrEgj</idno>
            <name>Richard Jomshof</name>
            <state type="partyAffiliation" ref="Q504069">
              <desc>SD</desc>
            </state>
          </person>
          <person gender="woman">
            <idno>i-9P5NZaksQybZxn8tBxUxvh</idno>
            <name>Carina Ståhl Herrstedt</name>
            <state type="partyAffiliation" ref="Q504069">
              <desc>SD</desc>
            </state>
          </person>
          <person gender="man">
            <idno>i-TrXGyxsScvTSQxnJXvtZZW</idno>
            <name>Sven-Olof Sällström</name>
            <state type="partyAffiliation" ref="Q504069">
              <desc>SD</desc>
            </state>
          </person>
          <person gender="man">
            <idno>i-7axeS8wLb7dXdWECyhESJs</idno>
            <name>Aron Emilsson</name>
            <state type="partyAffiliation" ref="Q504069">
              <desc>SD</desc>
            </state>
          </person>
          <person gender="woman">
            <idno>i-G2FvChcLfdNRUQkYLtG8Ld</idno>
            <name>Paula Bieler</name>
            <state type="partyAffiliation" ref="Q504069">
              <desc>SD</desc>
            </state>
          </person>
        </listPerson>
      </particDesc>
      <correspDesc>
        <correspAction type="status" subtype="closed"/>
        <correspAction xml:id="i-L2m7gvJ7qQt7NYNnprphoW" type="basedOn"/>
        <correspContext corresp="i-L2m7gvJ7qQt7NYNnprphoW">
          <ref>Proposition 2016/17:100</ref>
        </correspContext>
        <correspAction xml:id="i-vv5AcpseoPxDzA8x3Q2ow" type="signed"/>
        <correspContext corresp="i-vv5AcpseoPxDzA8x3Q2ow">
          <note type="signatory" corresp="i-HWbn7UwLvHk93mrHB9NC2c"/>
          <note type="signatory" corresp="i-DCyBt1A1WiAhi5tm5k4A7H"/>
          <note type="signatory" corresp="i-4sEtGRPnuog5ACjegAtakj"/>
          <note type="signatory" corresp="i-9aV6a5JgMMU7racuNkrEgj"/>
          <note type="signatory" corresp="i-9P5NZaksQybZxn8tBxUxvh"/>
          <note type="signatory" corresp="i-TrXGyxsScvTSQxnJXvtZZW"/>
          <note type="signatory" corresp="i-7axeS8wLb7dXdWECyhESJs"/>
          <note type="signatory" corresp="i-G2FvChcLfdNRUQkYLtG8Ld"/>
        </correspContext>
        <correspAction xml:id="i-T5HeYrWVnxYtT76S9bYVua" type="submitted">
          <date when="2017-05-03"/>
          <time when="13:15:11"/>
        </correspAction>
        <correspAction xml:id="i-UdiZ2oTb7bD6cxaHWPjx9s" type="dismissed">
          <date when="2017-05-04"/>
        </correspAction>
        <correspAction xml:id="i-JL1zdFV4Pxynu84pdTvq6u" type="reviewed">
          <date when="2017-05-04"/>
          <time when="09:31:22"/>
        </correspAction>
        <correspAction xml:id="i-Bfy8f1gLB2T5EyUqEQhVTC" type="referred">
          <date when="2017-05-05"/>
        </correspAction>
        <correspAction xml:id="i-AwftFTxqxq9pTGcDT36fdt" type="assigned">
          <date when="2018-08-08"/>
          <time when="14:03:41"/>
        </correspAction>
        <correspContext corresp="i-AwftFTxqxq9pTGcDT36fdt">
          <ref type="assignedTo">Finansutskottet</ref>
        </correspContext>
        <correspAction xml:id="i-91CP1N1z6wYgYBAKg7Xvsg" type="behandlas_i"/>
        <correspContext corresp="i-91CP1N1z6wYgYBAKg7Xvsg">
          <ref type="uppgift">2016/17:FiU20</ref>
          <ref type="ref_dok_id">H401FiU20</ref>
          <ref type="ref_dok_typ">bet</ref>
          <ref type="ref_dok_rm">2016/17</ref>
          <ref type="ref_dok_bet">FiU20</ref>
          <ref type="ref_dok_titel">Riktlinjer för den ekonomiska politiken</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
      </correspDesc>
      <textClass>
        <catRef scheme="#docType" target="#mot"/>
        <catRef scheme="#motionType" target="#parti"/>
        <catRef scheme="#motionType" target="#följd"/>
      </textClass>
    </profileDesc>
  </teiHeader>
  <text>
    <body>
      <div type="motHeader">
        <div type="motTitle">
          Motion till riksdagen 2016/17:3726 av Oscar Sjöstedt m.fl. (SD)
          med anledning av prop. 2016/17:100 2017 års ekonomiska vårproposition
        </div>
      </div>
      <div type="motBody">
        <div xml:id="i-E4jFAJarDmaocj1o7b7YAX" type="TOC">
          <head xml:id="i-JTNKPDz2NQWQsXfiMkgwy5">
            Innehållsförteckning
          </head>
          <list>
            <item style="indent-level: 1">
              Förslag till riksdagsbeslut
            </item>
            <item style="indent-level: 1">
              1Inledning
            </item>
            <item style="indent-level: 2">
              1.1Sjukvården är sjuk
            </item>
            <item style="indent-level: 2">
              1.2Personalbrist och vårdplatsbrist – en patientsäkerhets- och
              arbetsmiljöfråga
            </item>
            <item style="indent-level: 2">
              1.3Medicin mot en sjuk vård
            </item>
            <item style="indent-level: 1">
              2Sammanfattning reformer
            </item>
            <item style="indent-level: 1">
              3Offentligt anställda
            </item>
            <item style="indent-level: 2">
              3.1Stimulera och ge incitament till utbildning
            </item>
            <item style="indent-level: 3">
              3.1.1Kompetenslyft för sjuksköterskor
            </item>
            <item style="indent-level: 3">
              3.1.2Undersköterska ett legitimationsyrke
            </item>
            <item style="indent-level: 2">
              3.2Vårdservicepersonal inom sjukvården
            </item>
            <item style="indent-level: 2">
              3.3Vårdnära administratörer (läkarsekreterare)
            </item>
            <item style="indent-level: 2">
              3.4Utökad möjlighet till heltid i offentlig sektor
            </item>
            <item style="indent-level: 2">
              3.5Utökad rätt till deltid
            </item>
            <item style="indent-level: 2">
              3.6Avveckling av de ofrivilligt delade turerna
            </item>
            <item style="indent-level: 2">
              3.7Stimulansbidrag för slopad karensdag
            </item>
            <item style="indent-level: 2">
              3.8Förbättrade förutsättningar för läkare och sjuksköterskor
              i glesbygden
            </item>
            <item style="indent-level: 2">
              3.9Noggrann uppföljning av stimulansbidragen
            </item>
            <item style="indent-level: 1">
              4Ökade resurser till sjukvården
            </item>
            <item style="indent-level: 2">
              4.1Nationella vårdplatskoordinatorer
            </item>
            <item style="indent-level: 2">
              4.2Nationellt it-stöd
            </item>
            <item style="indent-level: 2">
              4.3Patienter ska ha rätt att välja slutenvård i hela landet
            </item>
            <item style="indent-level: 2">
              4.4Snabbspår för att minska belastningen på akuten
            </item>
            <item style="indent-level: 2">
              4.5En tillgänglig akutvård
            </item>
            <item style="indent-level: 2">
              4.6Ambulanssjukvården
            </item>
            <item style="indent-level: 2">
              4.7Vårdplats på rätt klinik med rätt kompetens
            </item>
            <item style="indent-level: 2">
              4.8Mobila vårdenheter
            </item>
            <item style="indent-level: 2">
              4.9Medborgarskapets rättigheter och skyldigheter
            </item>
            <item style="indent-level: 2">
              4.10Satsningar på förlossningsvården och barnsjukvården
            </item>
            <item style="indent-level: 2">
              4.11Stimulansbidrag för kostnadsfri slutenvård till personer
              som är 85 år och äldre
            </item>
            <item style="indent-level: 2">
              4.12Äldrevårdscentraler
            </item>
            <item style="indent-level: 2">
              4.13Tandvårdsbidrag – ökat stöd till ålderspensionärer
            </item>
            <item style="indent-level: 2">
              4.14Mer bindande nationella riktlinjer
            </item>
            <item style="indent-level: 2">
              4.15Förstärk och tydliggör den nationella styrningen i hälso-
              och sjukvården
            </item>
            <item style="indent-level: 2">
              4.16Screeningprogram
            </item>
            <item style="indent-level: 2">
              4.17Psykisk ohälsa
            </item>
            <item style="indent-level: 2">
              4.18Suicidprevention
            </item>
            <item style="indent-level: 2">
              4.19Rättspsykiatrin
            </item>
            <item style="indent-level: 2">
              4.20Palliativ vård
            </item>
            <item style="indent-level: 2">
              4.21Utdrag ur belastningsregister
            </item>
            <item style="indent-level: 2">
              4.22Obligatoriska hälsoundersökningar för nyanlända
            </item>
            <item style="indent-level: 1">
              5Mångfald av aktörer – värna valfriheten och kvaliteten
            </item>
            <item style="indent-level: 2">
              5.1Tillståndsprövning
            </item>
            <item style="indent-level: 2">
              5.2Tillsyn
            </item>
            <item style="indent-level: 2">
              5.3Sanktionsmöjligheter
            </item>
            <item style="indent-level: 2">
              5.4Ekonomisk stabilitet
            </item>
            <item style="indent-level: 2">
              5.5Ersättningssystem och resursallokering
            </item>
          </list>
        </div>
        <div type="motProposal" subtype="förslag">
          <head xml:id="i-RUSmitLSobTu9U5zfbU7tJ">
            Förslag till riksdagsbeslut
          </head>
          <list>
            <item xml:id="i-6JVZqhqqEgtcug5JRc8Co1" sortKey="Yrkande 1">
              Riksdagen godkänner de riktlinjer för den ekonomiska politiken
              och budgetpolitiken som anförs i motionen.
            </item>
          </list>
        </div>
        <div type="motContent">
          <head xml:id="i-VPLnLLX2HhLAnuyep8aLKe" type="h1">
            1 Inledning
          </head>
          <p xml:id="i-Hm6Cn9ikFPdtLriuF9Qhu8">
            Det är Sverigedemokraternas målsättning att den svenska hälso-
            och sjukvården ska hålla en hög internationell kvalitet. Det är
            därför av största vikt att vi kan erbjuda patienten de allra senaste
            kunskaperna inom vården, beprövade och avancerade behandlingsmetoder,
            den senaste tekniken och väl fungerande läkemedel. Allt detta
            behövs för att på bästa sätt kunna bota, lindra och förebygga
            sjukdomar och ohälsa. Det är också viktigt att vi utvecklar och
            förnyar sjukvården och att såväl fysiska som psykiska sjukdomar
            behandlas samt att patienter får en kvalificerad vård under hela
            livet – från den dag man föds till när man kan behöva palliativ
            vård i livets slutskede.
          </p>
          <p xml:id="i-cn1eLKNCJFHDkZMhJQyJM">
            Sjukvården är ett område som prioriteras högt av svenska medborgare.
            De är därför villiga att betala en tämligen hög skatt för den
            förutsatt att man garanteras en tillgänglig sjukvård av hög kvalitet.
            Det är för oss en självklarhet att alla patienter ska ha rätt
            till en likvärdig vård av högsta kvalitet och med god tillgänglighet,
            oavsett var i landet man bor. Det är lika självklart att sjukvården
            ska vara gemensamt skattefinansierad och ges till alla svenska
            medborgare efter behov.
          </p>
          <head xml:id="i-QdJDAPdkfKoyi89k4WJpyi" type="h2">
            1.1 Sjukvården är sjuk
          </head>
          <p xml:id="i-F4BPbaPihoAMJw96mQ31Li">
            Svensk sjukvård har tidigare varit en förebild i omvärlden. Detta
            är tyvärr inte längre fallet till följd av de alltjämt ökande
            vårdköerna och väntetiderna inom den svenska sjukvården. Sverige
            har numera Europas längsta vårdköer – var fjärde patient tvingas
            vänta längre på att få sin behandling eller operation än vårdgarantins
            90 dagar. Faktum är att väntetiderna är de längsta sedan man började
            mäta vårdköerna. Den negativa utvecklingen visar sig också genom
            ökade köer inom akutsjukvården. Även de yngsta och sköraste drabbas
            eftersom det är brist på intensivvårdsplatser för barn. Det finns
            också en stor variation mellan olika landsting vad gäller tillgänglighet
            till vård och behandling. Tillgängligheten varierar också mellan
            olika vårdområden – inom specialistvården har tillgängligheten
            försämrats sedan 2010.
          </p>
          <p xml:id="i-D3tdaCfBQhWtApktJscAa3">
            Svensk sjukvård presterar fortfarande överlag mycket goda medicinska
            resultat när patienten väl får tillgång till vård, men brister
            vad gäller tillgänglighet till vård. Det gäller tillgänglighet
            till såväl akutvård och specialistvård som operation eller annan
            behandling.
          </p>
          <p xml:id="i-PUCK7KL5TYNSbj4MYbA6S4">
            Vi är förvisso stolta över att svensk sjukvård presenterar goda
            medicinska resultat. Fast om vi ska nå målet om en svensk sjukvård
            i världsklass och målet om en jämlik och tillgänglig vård i hela
            landet krävs det att tillgängligheten förbättras dramatiskt. Det
            handlar främst om att värna patientsäkerheten som annars riskerar
            att äventyras då patienter får vänta alltför länge på att få vård
            och behandling.
          </p>
          <p xml:id="i-4rS8SLq1BBo3a5VvJE97tm">
            Det finns även tecken på att kortare väntetider hänger ihop med
            ett högt förtroende för sjukvården, vilket gör att väntetiderna
            påverkar hälso- och sjukvårdens samlade legitimitet och förtroende
            hos befolkningen. Faktum är att förtroendet för den svenska sjukvården
            sjunker kontinuerligt. Problemet med bristande tillgänglighet
            riskerar därför att underminera förtroendet för hela sjukvårdssystemet.
          </p>
          <p xml:id="i-RQ454KpZ7EKzYq7uBMtUAR">
            Vi ser därför tillgängligheten som den nu enskilt viktigaste
            frågan att komma till rätta med. Det är viktigt att vi tämligen
            omgående får till stånd reella förbättringar. För det krävs flera
            olika insatser och satsningar på såväl kort, medellång som lång
            sikt.
          </p>
          <head xml:id="i-3sUbfuqMpnvq7tLitXvFCX" type="h2">
            1.2 Personalbrist och vårdplatsbrist – en patientsäkerhets- och
            arbetsmiljöfråga
          </head>
          <p xml:id="i-JdKXuKm4FoefD8kVYJaYHd">
            Frågan om bristande tillgänglighet är mycket komplex och beror
            på flera olika faktorer. Det krävs många olika insatser, såväl
            resursmässigt som organisatoriska förändringar. Som en röd tråd
            kan man dock konstatera att problemet med stängda vårdplatser
            oftast förefaller bero på brist på personal, dvs. personal som
            kan bemanna vårdplatserna och ta hand om patienterna. 1 506 vårdplatser
            på 23 av Sveriges största sjukhus står tomma. Det motsvarar nästan
            var tionde vårdplats (9,5 procent). Avdelningar stängs ned på
            grund av personalbrist och patienter skickas hem.
          </p>
          <p xml:id="i-Xj3DbcbVzgJCnvv9zp98Tx">
            Vi är övertygade om att en del av lösningen på problemen med
            bristande tillgänglighet är att försöka hitta åtgärder som syftar
            till att dels behålla befintlig personal, dels locka tillbaka
            personal som av någon anledning har slutat. Därför är det minst
            lika viktigt för oss att satsa på att försöka förbättra arbetsmiljön
            och förutsättningarna för sjukvårdens personal. Vi vill satsa
            på alla de undersköterskor, sjuksköterskor och läkare som utgör
            sjukvårdens grundbultar som gör att sjukvården fungerar. Sjukvårdens
            personal utgör en av välfärdssamhällets viktigaste tillgångar
            – de måste ges rätt förutsättningar och möjligheter att verka
            i en god arbetsmiljö för att kunna utföra sina viktiga arbetsuppgifter
            och för att kunna hjälpa patienterna.
          </p>
          <head xml:id="i-WfcV8bD8wNQebQEEQ3exwr" type="h2">
            1.3 Medicin mot en sjuk vård
          </head>
          <p xml:id="i-KgVmHBPHxZMRZJNEGz2CbM">
            Med anledning av den akuta situation som den svenska sjukvården
            befinner sig i presenterar vi denna vårbudget innehållande flera
            olika förslag på satsningar. Det är förslag som alla syftar till
            att förbättra sjukvårdens förutsättningar, för både patienterna
            och personalen. Våra satsningar handlar först och främst om att
            förbättra för patienterna och deras möjlighet att få vård och
            behandling i rätt tid. Satsningarna handlar också om att främja
            och upprätthålla patientsäkerheten. Förslagen innehåller också
            omfattande satsningar på personalens arbetsmiljö och arbetsvillkor
            – utan en välmående personal kan målet att erbjuda en jämlik och
            tillgänglig sjukvård av högsta kvalitet till våra medborgare aldrig
            till fullo uppnås.
          </p>
          <head xml:id="i-66s7cpfApYh9EUqL1w7V1Z" type="h1">
            2 Sammanfattning reformer
          </head>
          <p xml:id="i-GsFnw8bjJM9qb1LJLw6U8e">
            Det är med insikten att tillgängligheten är helt avgörande för
            att öka kvalitet och patientsäkerhet, och att det är den utbildade
            och drivna personalen som helt och hållet avgör tillgängligheten
            som Sverigedemokraterna fokuserar sina satsningar på den offentligt
            anställda vård- och omsorgspersonalen, från undersköterska till
            specialistsjuksköterska.
          </p>
          <p xml:id="i-DzWKAjhtFZyYyWkns4UV2S">
            Avgörande för att verksamheten ska kunna fungera är också att
            satsningar är långsiktiga och allra helst permanenta. Regeringens
            strategi med tillfälliga engångstillskott – vare sig det är till
            förlossningsvården eller till skolan – är i princip dömd att misslyckas
            redan på förhand; det omöjliggör mer eller mindre att nyanställa
            personal om pengarna tar slut vid årsskiftet. I just den aspekten
            fungerar inte välfärdens verksamheter särskilt annorlunda från
            vilken företagsverksamhet som helst: det behövs långsiktighet
            i planeringen för att uppnå åtråvärda resultat.
          </p>
          <table>
            <row xml:id="i-2dthtGtPmuzKSXMWTbbvf6" style="label">
              <cell>
                Miljoner kr, avvikelse från regeringen
              </cell>
              <cell>
                2018
              </cell>
              <cell>
                2019
              </cell>
              <cell>
                2020
              </cell>
              <cell>
                2021
              </cell>
            </row>
            <row xml:id="i-74ipHaq7gjMgpEcwssGQab">
              <cell>
                Rätt till heltid
              </cell>
              <cell>
                4 400
              </cell>
              <cell>
                4 400
              </cell>
              <cell>
                4 400
              </cell>
              <cell>
                4 400
              </cell>
            </row>
            <row xml:id="i-PPxJwtiwPJU4mAFs2DMVxA">
              <cell>
                Slopad karensdag
              </cell>
              <cell>
                400
              </cell>
              <cell>
                400
              </cell>
              <cell>
                400
              </cell>
              <cell>
                400
              </cell>
            </row>
            <row xml:id="i-Qkq2zy2z4nHZAnZoDyVYxy">
              <cell>
                Vidareutbildning sjuksköterskor på betald arbetstid
              </cell>
              <cell>
                300
              </cell>
              <cell>
                300
              </cell>
              <cell>
                300
              </cell>
              <cell>
                300
              </cell>
            </row>
            <row xml:id="i-9QoPK3zBrxLgA4w4pvbwwV">
              <cell>
                Kompetenslyft för undersköterskor
              </cell>
              <cell>
                200
              </cell>
              <cell>
                200
              </cell>
              <cell>
                200
              </cell>
              <cell>
                200
              </cell>
            </row>
            <row xml:id="i-YDZBjxhRmsWeen1G4Hohkx">
              <cell>
                Vårdservicepersonal
              </cell>
              <cell>
                250
              </cell>
              <cell>
                250
              </cell>
              <cell>
                250
              </cell>
              <cell>
                250
              </cell>
            </row>
            <row xml:id="i-YTuK5zj45ayjipKU8RDcyT">
              <cell>
                Vårdplatskoordinatorer
              </cell>
              <cell>
                75
              </cell>
              <cell>
                75
              </cell>
              <cell>
                75
              </cell>
              <cell>
                75
              </cell>
            </row>
            <row xml:id="i-B1Hfn5G6nT8XA4wbPG21Fa">
              <cell>
                Vårdadministratörer
              </cell>
              <cell>
                300
              </cell>
              <cell>
                300
              </cell>
              <cell>
                300
              </cell>
              <cell>
                300
              </cell>
            </row>
            <row xml:id="i-JPJJwzwM47fWzkB8ra3Mdn">
              <cell>
                Generellt resurstillskott
              </cell>
              <cell>
                500
              </cell>
              <cell>
                500
              </cell>
              <cell>
                500
              </cell>
              <cell>
                500
              </cell>
            </row>
            <row xml:id="i-EhR2jvdzvcdfYRojSyTpgq">
              <cell>
                Offentligt anställda
              </cell>
              <cell>
                6 425
              </cell>
              <cell>
                6 425
              </cell>
              <cell>
                6 425
              </cell>
              <cell>
                6 425
              </cell>
            </row>
            <row xml:id="i-JsaCdmHPCzpQVQHRy7xGFM"/>
            <row xml:id="i-C73L8uyzPhjDkbzXjcVnJE">
              <cell>
                Palliativ vård
              </cell>
              <cell>
                150
              </cell>
              <cell>
                150
              </cell>
              <cell>
                150
              </cell>
              <cell>
                150
              </cell>
            </row>
            <row xml:id="i-VtnnaSdcw5e6bZjbGUDwWX">
              <cell>
                Slutenvård 85 +
              </cell>
              <cell>
                150
              </cell>
              <cell>
                150
              </cell>
              <cell>
                150
              </cell>
              <cell>
                150
              </cell>
            </row>
            <row xml:id="i-9s935dURmvqTqmnbxQ7Gnj">
              <cell>
                Mobila vårdenheter
              </cell>
              <cell>
                100
              </cell>
              <cell>
                100
              </cell>
              <cell>
                100
              </cell>
              <cell>
                100
              </cell>
            </row>
            <row xml:id="i-LkGQyrXge2EL6krRahMsgT">
              <cell>
                Ambulanssjukvård
              </cell>
              <cell>
                100
              </cell>
              <cell>
                150
              </cell>
              <cell>
                200
              </cell>
              <cell>
                250
              </cell>
            </row>
            <row xml:id="i-7n5QN3pjEtbS1UpzXoGx3g">
              <cell>
                Prehospital vård
              </cell>
              <cell>
                40
              </cell>
              <cell>
                40
              </cell>
              <cell>
                40
              </cell>
              <cell>
                40
              </cell>
            </row>
            <row xml:id="i-39ai8sVtmwykqqvfj2NMpo">
              <cell>
                Förlossning/eftervård/neonatal
              </cell>
              <cell>
                500
              </cell>
              <cell>
                500
              </cell>
              <cell>
                500
              </cell>
              <cell>
                500
              </cell>
            </row>
            <row xml:id="i-YHWxTfdoVcQV2a6Ba7hMER">
              <cell>
                Äldrevårdscentraler
              </cell>
              <cell>
                100
              </cell>
              <cell>
                125
              </cell>
              <cell>
                150
              </cell>
              <cell>
                175
              </cell>
            </row>
            <row xml:id="i-BXWc2xosyefBS1u2dMt9kD">
              <cell>
                Vårdplatser psykiatri
              </cell>
              <cell>
                125
              </cell>
              <cell>
                125
              </cell>
              <cell>
                125
              </cell>
              <cell>
                125
              </cell>
            </row>
            <row xml:id="i-BG3EECFuM2uiTVzDm96V4u">
              <cell>
                Obligatorisk kontroll av nyanlända
              </cell>
              <cell>
                70
              </cell>
              <cell>
                70
              </cell>
              <cell>
                70
              </cell>
              <cell>
                70
              </cell>
            </row>
            <row xml:id="i-YVhgXMU1uypLENPcZVcc2N">
              <cell>
                Screeningprogram
              </cell>
              <cell>
                100
              </cell>
              <cell>
                100
              </cell>
              <cell>
                100
              </cell>
              <cell>
                100
              </cell>
            </row>
            <row xml:id="i-G5j54WmzDBBLfdWcjpDKFZ">
              <cell>
                Förstärkning av vård och omsorg
              </cell>
              <cell>
                1 435
              </cell>
              <cell>
                1 510
              </cell>
              <cell>
                1 585
              </cell>
              <cell>
                1 660
              </cell>
            </row>
            <row xml:id="i-KXNCVzrSZE35K1U3jFW7Ee"/>
            <row xml:id="i-Rsf3x3kuvjoxBJXrC1RXsV">
              <cell>
                Totala satsningar utöver regeringens
              </cell>
              <cell>
                7 860
              </cell>
              <cell>
                7 935
              </cell>
              <cell>
                8 010
              </cell>
              <cell>
                8 085
              </cell>
            </row>
          </table>
          <head xml:id="i-Y5aFW4nQiktbmh4oUdRaEB" type="h1">
            3 Offentligt anställda
          </head>
          <p xml:id="i-SmCy6YEk9yqFAFMaP8sots">
            Vi anser att sjukvårdspersonalen är en av välfärdens absolut
            viktigaste yrkesgrupper. Därför vill vi genom ett flertal stora
            satsningar och förslag, som alla syftar på att förbättra arbetssituationen
            för sjukvårdens personal, göra det mer attraktivt att arbeta inom
            hälso- och sjukvården. Det är vår förhoppning att vi med dessa
            satsningar också ska kunna bidra till att återupprätta statusen
            för olika vårdyrken. Att satsa på sjukvårdspersonalen genom att
            förbättra arbetsmiljön och villkoren samt vårdyrkets status är
            viktigt av flera olika anledningar.
          </p>
          <p xml:id="i-F12NgHtR3c6kqFXuAZbQEY">
            Dels behöver arbetsmiljön och -villkoren förbättras för att man
            över huvud taget ska välja att utbilda sig till olika vårdyrken.
            Om yrket inte är tillräckligt attraktivt är risken större att
            fler väljer bort yrket och inte ser det som ett alternativ.
          </p>
          <p xml:id="i-J1sMXLUhnXhwa6KpayRSvr">
            Villkoren behöver också förbättras för att de som väljer olika
            vårdyrken ska vilja stanna kvar inom sjukvården. Att satsa på
            befintlig personal så att de trivs och mår bra är därför otroligt
            viktigt. Det är mycket mindre kostsamt och enklare att satsa på
            befintlig personal än att utbilda och rekrytera ny personal.
          </p>
          <p xml:id="i-D4ok9XpkUF5m9FcBUAvzoz">
            Fast minst lika viktigt är också att satsa på vårdpersonalen
            och återupprätta statusen för att fler ska vilja komma tillbaka
            till vårdyrket om de tidigare har lämnat sjukvården. I nuläget
            arbetar runt hela 9 000 av alla sjuksköterskeutbildade i helt
            andra branscher än vård och omsorg. Det innebär att hela 8 procent
            av Sveriges totala antal sjuksköterskor har lämnat yrket helt.
            Många av dem kan dock tänka sig att återvända om villkoren blir
            bättre. Dessa sjuksköterskor anser vi vara en outnyttjad resurs
            som skulle kunna lockas tillbaka med rätt villkor och under rätt
            förutsättningar. Bland sjuksköterskor mellan 25 och 49 år kunde
            mer än hälften, 65 procent, tänka sig att återvända till sjukvården
            igen om de fick större möjlighet att styra över sin arbetssituation
            och fick rimligare arbetsbelastning samt bättre löneutveckling.
            Några av de avgörande faktorerna för att man ska kunna tänka sig
            att återgå till sjukvården är just bättre löneutveckling, större
            möjlighet att styra över arbetssituationen samt rimligare arbetsbelastning
            i förhållande till arbetstid. Om man kunde få en del av dessa
            som lämnat att återvända vore det en stor tillgång för vården.
          </p>
          <p xml:id="i-DAtCsPphqC7ZFebsUuu1JP">
            Statistiska centralbyrån genomförde under hösten 2016 en enkätundersökning
            angående varför sjuksköterskor väljer att lämna yrket. Ungefär
            60 procent av de tillfrågade sjuksköterskorna angav arbetsvillkoren
            som skäl till att lämna yrket. 55 procent angav arbetsbelastning
            som skäl.
          </p>
          <head xml:id="i-AGkyrHaGe65EuYzNpYb3FE" type="h2">
            3.1 Stimulera och ge incitament till utbildning
          </head>
          <p xml:id="i-6SPgsjCG8WyX1k3nFHWsZ6">
            Vidare så är det också viktigt att fler som är undersköterskor
            eller sjuksköterskor ska vilja och våga ta steget att vidareutbilda
            sig. Ett återkommande tema i debatten om svensk sjukvård är den
            tilltagande bristen på specialistsjuksköterskor. Bristen på specialistsjuksköterskor
            skapar stora problem för den svenska vården, med stängda vårdplatser,
            överbeläggningar och larm om äventyrad patientsäkerhet som följd.
            Prognoser från Statistiska centralbyrån visar att det kommer att
            saknas ännu fler specialistsjuksköterskor om tio år. Skälen som
            anges till detta är bl.a. svaga ekonomiska incitament för sjuksköterskor
            att vidareutbilda sig, då bidrag under utbildningstid och förändrade
            löner efter specialisering inte motsvarat de kostnader som utbildningen
            medför för den enskilde. Vidare skiljer sig arbetsuppgifterna
            efter avslutad specialisering för många inte nämnvärt från de
            arbetsuppgifter man tidigare haft.
          </p>
          <p xml:id="i-BypRLPdjWEpVMuUn2fxsE3">
            För att fler sjuksköterskor ska kunna välja att vidareutbilda
            sig till specialistsjuksköterskor har flera landsting erbjudit
            lön under heltidsstudier. Denna lön är dock oftast alltför låg
            jämfört med den ordinarie lönen varför incitamenten att utbilda
            sig generellt sett har varit för låga. Många sjuksköterskor klarar
            helt enkelt inte av att utbilda sig med de villkor som hittills
            har varit eftersom de har fått gå ned i lön och fått sämre betalt
            under studieperioden. Om dessa sjuksköterskor i stället kunde
            få behålla hela lönen under studietiden vid helhetsstudier skulle
            säkerligen fler välja att studera vidare till specialistsjuksköterska.
            Genom att satsa statliga medel som sjuksköterskor i alla landsting
            ska kunna få ta del av så ges fler möjlighet att vidareutbilda
            sig. Vi är övertygade om att man kan få fler att vilja vidareutbilda
            sig om det inte innebär att man måste ta en ekonomisk risk och
            gå ned i inkomst under studietiden, vilket inte bara drabbar den
            enskilde utan också hela familjen om man är familjeförsörjare.
          </p>
          <p xml:id="i-E5frGttWvg75G5MYkjh7RU">
            Mot denna bakgrund vill vi presentera följande förslag och satsningar.
          </p>
          <head xml:id="i-6r94KtywAT61w3bL9vbD6J" type="h3">
            3.1.1 Kompetenslyft för sjuksköterskor
          </head>
          <p xml:id="i-VkypgKxyiUe8ddikz4CSgV">
            Bristen på specialistsjuksköterskor är ett växande problem inom
            den svenska sjukvården som bl.a. har orsakat inställda operationer
            och stängda avdelningar. Bristen beror till viss del på att sjuksköterskor
            har fått bekosta sin egen specialistutbildning. Många väljer därför
            att inte vidareutbilda sig till specialister även om de skulle
            vilja det. Det är viktigt att säkerställa fortsatt kompetensförsörjning
            av specialistsjuksköterskor i sjukvården. Därför vill vi införa
            ett kompetenslyft med bibehållen lön under specialistutbildningen
            för sjuksköterskor så att fler kan ges möjlighet att utbilda sig
            till specialistsjuksköterska.
          </p>
          <head xml:id="i-RritnHV8tZ7odDip3gCC8G" type="h3">
            3.1.2 Undersköterska ett legitimationsyrke
          </head>
          <p xml:id="i-K4wVS964oJxMAet9PskCmi">
            Undersköterskor utgör en mycket viktig del av sjukvårdens personal.
            Många av våra undersköterskor drar ett stort lass. Våra satsningar
            syftar självfallet till att förbättra arbetsvillkoren och arbetsmiljön
            även för dem, såväl som för sjuksköterskor och läkare.
          </p>
          <p xml:id="i-DtPanHLsAiQyySTFofpmft">
            Vi vill höja statusen för undersköterskeyrket. Det är dags att
            även Sverige inför legitimation för undersköterskor. I merparten
            västeuropeiska länder och i samtliga nordiska grannländer är undersköterska
            en legitimerad yrkesgrupp inom hälso- och sjukvården. Dels handlar
            det om att förbättra patientsäkerheten och öka kvaliteten inom
            sjukvården men också om att det ska bli mera attraktivt att vilja
            utbilda sig till undersköterska. Rekryteringsbehovet är stort
            på grund av pensionsavgångar och ökad efterfrågan. Det uppskattas
            att det behövs 129 000 nya undersköterskor fram till 2022.
          </p>
          <p xml:id="i-83b3Lcw4LnB96ZV2E2L5Zd">
            Vi vill också möjliggöra för undersköterskor att vidareutbilda
            sig och specialisera sig på betald arbetstid.
          </p>
          <head xml:id="i-YBoPqcWCeA4fzsNR57nY9U" type="h2">
            3.2 Vårdservicepersonal inom sjukvården
          </head>
          <p xml:id="i-PwHf21hALRi2DAYLAeskCj">
            Att anställa vårdservicepersonal inom sjukvården är ett exempel
            på hur man kan förskjuta arbetsuppgifter. Vårdservicepersonal
            avlastar undersköterskor som får mer tid för patienter och kan
            avlasta sjuksköterskor som i sin tur får möjlighet att avlasta
            läkare. Genom att frigöra tid för patientarbete åstadkoms högre
            patientsäkerhet och en bättre patientupplevelse. Ur ett medarbetarperspektiv
            handlar det om att tillvarata kompetenser inom såväl vårdyrken
            som serviceyrken.
          </p>
          <p xml:id="i-4LrAbRYCvfzcemeZhqri1g">
            Genom att renodla serviceuppgifter inom sjukvården skapar man
            dels nya förutsättningar för fler händer i vården, men det innebär
            också att man skulle kunna erbjuda arbete till de som inte har
            vårdutbildning. Det i sin tur kan på sikt leda till att dessa
            personer får ett intresse för att utbilda sig inom vårdyrket.
          </p>
          <head xml:id="i-Y4LocYqDuDYxjrv6EkXSWa" type="h2">
            3.3 Vårdnära administratörer (läkarsekreterare)
          </head>
          <p xml:id="i-N5bAJxkvoMJ37jWnzEAnH">
            Det administrativa arbetet har ökat i omfattning för läkare och
            sjuksköterskor. Studier visar att de lägger en betydande del av
            sin arbetstid på administration, vilken i stället kunde gå till
            det som de är utbildade för. Att låta läkare och sjuksköterskor
            vårda patienter, och vårdnära administratörer sköta journaldokumentationen
            och annat administrativt arbete, kommer att leda till att läkare
            och sjuksköterskor får mer tid för patienterna, en bättre arbetsmiljö
            och en ökad patientsäkerhet.
          </p>
          <head xml:id="i-XcFYjXidmJpad1NVqqVw7a" type="h2">
            3.4 Utökad möjlighet till heltid i offentlig sektor
          </head>
          <p xml:id="i-QwpPErRxZVkjebJ46rEY2Z">
            Inom primär- och landstingskommunal sektor är ca 50 procent av
            personalen deltidstjänstgörande. Här återfinns också många av
            de kraftigt kvinnodominerade yrkena, exempelvis inom vården. I
            vissa kommuner uppgår andelen deltidsanställda kvinnor till så
            många som tre fjärdedelar. För många är det såklart en självvald
            situation för att kombinera arbetet med studier, barn, familj
            eller motsvarande. Inom hela den offentliga sektorn är det dock
            nästan var fjärde (23 procent) deltidsanställd som vill arbeta
            heltid men enbart erbjuds deltid. Tyngdpunkten ligger inom den
            kommunala sektorn, där nästan tre av tio (29 procent) deltidsanställda
            vill arbeta heltid. Inom det privata näringslivet är problemet
            inte tillnärmelsevis lika stort.
          </p>
          <p xml:id="i-3YBmMN3xxQAFq2xwQyKGJB">
            Sverigedemokraterna kan och vill heller inte styra över de privata
            arbetsgivarna. När arbetsgivaren är den offentliga sektorn har
            vi dock ett ansvar. Sverigedemokraterna vill utöka möjligheten
            till heltid inom offentlig sektor.
          </p>
          <p xml:id="i-RMQK16bj2B1maarDtdqbLe">
            Enligt vårt förslag ska den som har arbetat sex månader efter
            att provanställningen övergått i en tillsvidareanställning ha
            möjlighet att söka och få en heltidsanställning. Vårt förslag
            består också av en tvåstegsraket, där vi i ett första skede skjuter
            till de medel som krävs, från staten till övriga delar av den
            offentliga sektorn, för att därefter, vid behov, ändra på lagar
            och regelverk. I grunden utgår vi dock från att ett stimulansbidrag
            är tillräckligt, då det knappast kan finnas andra än ekonomiska
            skäl för kommuner och landsting att inte i högre grad erbjuda
            heltidsarbete.
          </p>
          <head xml:id="i-MtwJjMPep7J8zCbBQ4e1xa" type="h2">
            3.5 Utökad rätt till deltid
          </head>
          <p xml:id="i-Ly6EEEr2imupcc5rFaA9G3">
            Skillnaden i mäns och kvinnors sjukfrånvaro har ökat sedan 80-talet.
            En arbetshypotes från IFAU gör gällande att kvinnors sjukfrånvaro
            ökar vid tidpunkten för barnafödande och att nivåskillnaden gentemot
            männen inte utjämnas förrän 15 år efter det första barnet. Med
            nuvarande regelverk har den ena föräldern en lagstadgad rättighet
            att arbeta på 75 procents deltid fram till den tid barnet fyller
            8 år. Det förefaller som att detta inte är optimalt för många
            föräldrar och att man, åtminstone den första tiden, borde ges
            möjlighet att arbeta mindre än 75 procent. Sverigedemokraterna
            vill utöka möjligheterna att arbeta deltid, ned till 50 procent.
          </p>
          <p xml:id="i-KgLs7q6Gv46feF5p3k2RyX">
            Kvinnor är i högre utsträckning än män sjukskrivna och detta
            gäller inom samtliga yrkesgrenar. Att utöka familjernas flexibilitet
            och möjlighet att vara hemma längre tid med barnet än i nuläget
            är ett sätt att bekämpa detta problem.
          </p>
          <head xml:id="i-PY2uh73uGPMwfrUTGa7ugr" type="h2">
            3.6 Avveckling av de ofrivilligt delade turerna
          </head>
          <p xml:id="i-TSMYbAu6gSse8nAba9HziT">
            Delade turer, där personalen tvingas till långa, obetalda håltimmar
            mellan två arbetspass, är ett fenomen som tyvärr är ganska vanligt
            inom offentlig sektor. En övervägande andel av kommunerna använder
            sig av delade turer, och i det stora flertalet kommuner tycks
            förekomsten ha ökat på senare år. Det är därför många kommunalarbetare
            som har delade turer med ofrivilliga och obetalda håltimmar.
          </p>
          <p xml:id="i-4CgNXke13XbQ2cToz8YB9s">
            Cirka 10 procent av de anställda uppger att de uppskattar att
            arbeta delade turer. För en långt större grupp är de delade turerna
            dock en tvingande plåga. Många har svårt att få familjelivet att
            gå ihop. Tiden som skulle ha använts till att laga mat, skjutsa
            barnen till idrottsaktiviteter, läsa godnattsaga och så vidare
            försvinner.
          </p>
          <p xml:id="i-AoBsUVGVp3AAtQvRDvpsKG">
            Trots att frågan funnits på dagordningen i många år så har väldigt
            lite hänt. Det tycks till och med bli värre. Den primära bakomliggande
            orsaken är sannolikt neddragningarna på personal och resurser.
            Inom äldreomsorgen har var tionde anställd försvunnit sedan 2002,
            samtidigt som de äldre har blivit fler.
          </p>
          <p xml:id="i-LBzFJgdWJtADBPwZEp9Y46">
            Statliga ingrepp i den konkurrensutsatta privata sektorn bör
            göras med försiktighet, men när det gäller den offentliga sektorn
            är det politiska ansvaret stort, och personalens fysiska och psykiska
            hälsa borde i högre utsträckning prioriteras. Även ur ett långsiktigt,
            strategiskt perspektiv är det viktigt att åtgärder vidtas mot
            de delade turerna. De dåliga arbetsvillkoren är en av huvudanledningarna
            till den hotande framtida bristen på vård- och omsorgspersonal.
            Det är uppenbart att kommunerna och landstingen inte förmår att
            lösa det här problemet på egen hand och att staten därför måste
            gå in med styrmedel och resurser.
          </p>
          <head xml:id="i-9pCiP2JazqFZvbRSPdWGiu" type="h2">
            3.7 Stimulansbidrag för slopad karensdag
          </head>
          <p xml:id="i-Ep21UTFrowdMAcAZzZcJ5P">
            Årligen återkommande epidemier kan ställa till stora problem
            för både personal och patienter inom vården. När detta händer
            när exempelvis vinterkräksjukan härjar på vårdinrättningar är
            det mycket vanligt att både patienter och personal insjuknar.
            Många gånger drabbas stora delar av personalstyrkan, med stora
            störningar i vården som följd, och villkoren för personalen som
            drabbas varierar kraftigt mellan yrkesgrupper och landsting.
          </p>
          <p xml:id="i-CnfCzudzxXoRZg6HVuiEK9">
            En del arbetsgivare inom vården är generösare i sin hållning
            medan andra är striktare i sin bedömning. Några tydliga riktlinjer
            för hur man ska agera saknas, vilket gör att vårdinrättningarna
            inom ett och samma landsting kan använda sig av olika regler.
          </p>
          <p xml:id="i-5QeV6mbxLoSJYLpmirMdSj">
            Vinsterna av att låta personal vara hemma med full lön efter
            smitta är flera och då inte minst ur ett patientsäkerhetsperspektiv
            eftersom patienter ska kunna vara säkra på att bli mottagna av
            frisk personal. Som arbetsgivare blir man mer attraktiv, då det
            ofta är svårt att rekrytera personal i samband med vinterkräksjukan
            då riskerna för att själv bli sjuk och förlora pengar måste övervägas.
            Ur ett samhällsekonomiskt perspektiv är det bättre att ersätta
            anställdas inkomstbortfall än att stänga ned en hel avdelning.
          </p>
          <p xml:id="i-N6EcCBSL52SwoG1CFfGJ5f">
            Sverigedemokraterna värnar om det arbetsgivaransvar som landstingen
            har och vill endast ge de verktyg som behövs, varför vi inte vill
            styra allt genom nationella riktlinjer eller kräva slopad karensdag,
            utan vi överlåter till arbetsgivaren att avgöra hur reglerna ska
            se ut.
          </p>
          <p xml:id="i-SKqkKMQWW5g5am7Yph6Hgr">
            Vi anser att det bör ligga i arbetsgivarens intresse att utforma
            ett regelverk om hur ett system med slopad karensdag ska se ut
            och om det endast ska gälla på arbetsplatsen eller även i hemmet.
            Därför anslår vi ett stimulansbidrag till arbetsgivare inom vård
            och omsorg som låter smittad personal vara hemma med full lön
            utan någon karensdag.
          </p>
          <head xml:id="i-CAoAThXBaSEBUTDM1b2FCh" type="h2">
            3.8 Förbättrade förutsättningar för läkare och sjuksköterskor
            i glesbygden
          </head>
          <p xml:id="i-TCyyw64BE5CGSEj3v6h1Qa">
            På landsbygd eller glesbygd är det ofta svårt att rekrytera läkare
            och sjuksköterskor, vilket hotar såväl vårdens kvalitet som patientsäkerheten.
            Att locka läkare till landsbygd är inte bara en utmaning i Sverige
            utan även i andra delar av världen. I landsbygdsområden i USA
            finns ett system där läkare kan förbinda sig att arbeta ett antal
            år varefter de som bonus får sin studieskuld reducerad. Sverigedemokraterna
            anser att systemet är intressant och vill därför att det kostnadskalkyleras
            och utreds för svenska förhållanden. Man kan även tänka sig att
            applicera motsvarande system på sjuksköterskor för att de ska
            vilja söka sig till mindre attraktiva orter och till glesbygden.
          </p>
          <head xml:id="i-N4XhYdaoL4rzkQqpnqti8g" type="h2">
            3.9 Noggrann uppföljning av stimulansbidragen
          </head>
          <p xml:id="i-GbuKj1Sbq9a6sQwm4Weeqz">
            Det är mycket viktigt att de stimulansbidrag som vi föreslår
            i denna budget verkligen öronmärks för det ändamål som de är avsatta
            för att främja. De satsningar som görs ska verkligen gå till just
            det specifika ändamål som är avsikten med respektive stimulansbidrag.
            Det är också viktigt att stimulansbidragen inte bara öronmärks
            utan att de också noggrant och kontinuerligt följs upp och utvärderas
            för att säkerställa att de verkligen får den avsedda effekt som
            var det ursprungliga syftet med stimulansbidraget.
          </p>
          <p xml:id="i-2UbfkhHTdpsN1khqSX71Cj">
            Stimulansbidragen kan exempelvis användas till att erbjuda högre
            ersättning för obekväm arbetstid, högre löner eller betald ledighet
            för de anställda. Det är dock viktigt att det huvudsakliga syftet
            med stimulansbidragen inte åsidosättas, nämligen att främja personalens
            situation.
          </p>
          <head xml:id="i-23ecRvsQ2MNJEzowi1Krhf" type="h1">
            4 Ökade resurser till sjukvården
          </head>
          <p xml:id="i-P77ZXBLuQXNWXC5tKKdJPP">
            För att uppnå en ökad tillgänglighet för att patienterna ska
            få en mer tillgänglig vård måste befintliga resurser inom sjukvården
            användas mer effektivt. Våra förslag syftar därför främst till
            att förbättra användningen av sjukvårdens resurser. Självfallet
            bör sjukvården tillföras mer resurser men vi ser potentiella vinster
            med att förbättra sjukvårdens processer och strukturer så att
            man kan använda de redan befintliga resurserna inom de olika landstingen
            och regionerna mer effektivt och smartare.
          </p>
          <head xml:id="i-3xcxSuozErdF7a7aXsnfda" type="h2">
            4.1 Nationella vårdplatskoordinatorer
          </head>
          <p xml:id="i-JgJTjo5eEhHauJWcXcveDY">
            När landstinget inte kan erbjuda en patient vård inom vårdgarantins
            tidsgräns ska patienten informeras om detta och erbjudas vård
            hos annan vårdgivare. Landstingen ger i dagsläget i många fall
            otillräcklig information och bristande stöd till patienter som
            inte får vård inom vårdgarantins gränser.
          </p>
          <p xml:id="i-RL9dN5p3nMpEGd4ToSrfXY">
            Ett stort ansvar läggs därför på patienten själv att kontakta
            vården för att få mer information, och patientens eget agerande
            påverkar möjligheten att byta vårdgivare. Det är inte rimligt
            att en patients initiativförmåga ska vara avgörande. Patienter
            som inte själva tar detta initiativ kommer i stället att gå miste
            om möjligheten till snabbare vård på annat ställe.
          </p>
          <p xml:id="i-4ucwByoacLaQadWVwjgADi">
            För att alla patienter ska ha möjlighet att få information och
            stöd i bytet av vårdgivare, i de fall landstingen inte kan erbjuda
            vård inom vårdgarantins tidsgränser, ska samtliga landsting ha
            tillgång till nationella vårdplatskoordinatorer som har helhets-
            och samordningsansvaret för att patienterna ska få snabbare vård.
          </p>
          <head xml:id="i-Ube288qXMA5s8UAyaYJGqC" type="h2">
            4.2 Nationellt it-stöd
          </head>
          <p xml:id="i-VV6jeiWuoUmmTXqdhBwZPk">
            Ett nytt nationellt it-stöd ska tas fram för att få en helhetsbild
            av väntetider och tillgängligheten på samtliga sjukhus och vårdinrättningar
            i hela landet för att kunna utnyttja befintliga resurser på ett
            effektivare sätt. It-stödet ska bistå de nationella vårdplatskoordinatorerna
            i deras arbete med att klara vårdgarantin. Men det ska också vara
            till för patienter och anhöriga så att de har möjlighet att se
            var i landet som en specifik behandling eller operation har kortast
            väntetid.
          </p>
          <head xml:id="i-DUDkbZrtXKczdiDCuXTNKv" type="h2">
            4.3 Patienter ska ha rätt att välja slutenvård i hela landet
          </head>
          <p xml:id="i-DBn6STQqbgyv6U2fH18Dd2">
            I patientlagen ges patienten en möjlighet att välja utförare
            av offentligt finansierad primärvård och öppen specialiserad vård
            i hela landet, vilket vi anser är bra. För att stärka patientens
            makt och inflytande i vården anser vi att patienter ska få välja
            fritt även inom slutenvården. Bostadsort och landstingsgränser
            ska inte hindra patienter från att få rätt till slutenvård av
            hög kvalitet. På detta sätt kan man även korta ned vårdköerna
            genom en effektivare användning av tillgängliga resurser i sjukvården.
          </p>
          <head xml:id="i-B614XP3NbWFjsmiLkj5ryZ" type="h2">
            4.4 Snabbspår för att minska belastningen på akuten
          </head>
          <p xml:id="i-Mjd86uwXTUgLDZczhkNuuE">
            Väntetiderna på landets akutmottagningar fortsätter att öka.
            Var tionde patient får vänta på behandling i nästan sju timmar
            eller längre. Varannan patient väntar totalt mer än tre timmar.
            Personer över 80 år är den grupp som vistas längst tid på akuten;
            ett besök tar i snitt 40 minuter längre än för övriga vuxna. All
            forskning visar på att akuten är det absolut sämsta stället för
            äldre multisjuka att vara på – de behöver lugn och ro och få vård
            snabbt.
          </p>
          <p xml:id="i-KwZqUc6y32D5KzFA5qzTR1">
            Därför måste det akuta omhändertagandet av äldre personer förändras
            och förbättras. Genom att inrätta ett särskilt snabbspår på akuten
            förbättras omhändertagandet och de äldre patienterna får rätt
            specialistvård snabbare, samtidigt som det kan minska trycket
            på akutmottagningen.
          </p>
          <head xml:id="i-JNA8xxD1zT742PHKRsD6cF" type="h2">
            4.5 En tillgänglig akutvård
          </head>
          <p xml:id="i-4TNjxGAgUvyEAggfvAUpW7">
            Det ligger i allas intresse att vi har en väl fungerade och tillgänglig
            vård och akutsjukvård i Sverige. Det innebär bl.a. att ambulanser
            ska komma fram i tid och ha rätt information samt att personalen
            har rätt utrustning för att hjälpa. Patienternas tilltro till
            sjukvården kan minska om de måste spendera tid i väntan på att
            få vård efter att ha anlänt till akutmottagningen. Att en person
            i stort behov av sjukvård kan tvingas vänta uppemot åtta timmar
            på en akutmottagning är inte rimligt. Målet måste vara att alla
            som söker sig till akutvård omedelbart ska få en diagnos. Sverigedemokraterna
            ser det som en viktig prioritering att minska väntetiderna. Ingen
            ska behöva vänta i mer än fyra timmar på passande vårdinsats.
            Inom denna tid ska patienten ha fått behandling och återvänt till
            sitt hem, blivit inskriven på annan klinik eller hänvisad till
            annan vårdenhet.
          </p>
          <p xml:id="i-Rw1QAy8uEJVN7su9iydfEF">
            För att vi ska kunna uppnå målsättningen om en snabb och väl
            fungerande akutvård vill Sverigedemokraterna införa fler snabbspår
            inom vården genom att skapa förutsättningar för att ha den modernaste
            högteknologin och specialistutbildade ambulanssjuksköterskor.
          </p>
          <p xml:id="i-SeYeRP84sRtmdysVzACShr">
            Ett sätt att avlasta akutmottagningarna är att primärvården tar
            ett större ansvar för vissa akutpatienter. För att avlasta sjukhusens
            akutmottagningar bör vårdcentralerna öka sin tillgänglighet och
            även bredda sin kompetens inom flera specialiteter för att ha
            möjlighet att ta hand om vissa typer av akutpatienter.
          </p>
          <head xml:id="i-PbNmGgD3JssBvwikNLP8tU" type="h2">
            4.6 Ambulanssjukvården
          </head>
          <p xml:id="i-6tGdrueLd9DmxFtaBpw3pN">
            Ambulanssjukvården har en oerhört viktig roll i omhändertagandet
            av akut sjuka och skadade patienter. Överlevnadsmöjligheterna
            är direkt relaterade till tiden från skada till att patienten
            kommer under kvalificerad vård. De senaste åren har tiden från
            larm till dess att ambulans kommer ökat dramatiskt. Sverigedemokraterna
            menar att det inte är acceptabelt att svårt sjuka och skadade
            patienter ska vänta på en ambulans och därmed riskera livet. I
            ett flertal länder finns det lagstadgade tillgänglighetskrav och
            mål på hur skadade eller svårt sjuka patienter ska nås inom en
            viss tid. I Sverige finns inte några tydliga mål om eller krav
            på hur hög tillgängligheten till ambulanser ska vara. Sverigedemokraterna
            vill införa motsvarande lagstadgade tillgänglighetskrav även i
            Sverige.
          </p>
          <head xml:id="i-Er3QrPWXeKkHx9LbDPrMPq" type="h2">
            4.7 Vårdplats på rätt klinik med rätt kompetens
          </head>
          <p xml:id="i-69hQ2m7YdomBj3U7oJzVqe">
            Minskningen av antalet vårdplatser har varit ett kontinuerligt
            problem som ännu inte fått en legitim lösning. Detta anser Sverigedemokraterna
            vara en felprioritering då vi har en växande befolkning med ett
            större behov av hälso- och sjukvård. Platsbrist leder till försämrad
            vård och risk för felaktiga diagnoser. Det ska inte vara så att
            sjukvården är så pass överbelastad att det inte går att ge vård
            oavsett tidpunkt eller sjukdom. Bristen på vårdplatser riskerar
            patienters liv vid akuta fall eller större katastrofer då det
            inte finns möjligheter att behandla på plats.
          </p>
          <p xml:id="i-SJZiAU5syzwm71evb7FLYX">
            Att komma till rätta med vårdplatsbristen är en av sjukvårdens
            enskilt viktigaste frågor. Det har tidigare funnits exempel på
            enskilda avdelningar som har så få platser att patienterna tvingas
            få vård i korridorer, matsalar eller expeditioner. Ett större
            problem uppstår när patienter skickas till en annan avdelning
            där plats finns men där vårdpersonalen kan sakna rätt kompetens
            och utrustning. Riskerna att patienter inte får den behandling
            som egentligen behövs eftersom vårdpersonalen är stressad, inte
            har rätt information och är överbelastad, kan då förekomma.
          </p>
          <p xml:id="i-WWDNAuY1MokegWvkr8n8BC">
            Sverigedemokraterna oroas av att se hur en alltför stor och riskfylld
            neddragning av antalet vårdplatser under många år har ökat. En
            minskning på ca 400 platser per år innebär att vi i dag har knappa
            24 600 vårdplatser, varav den somatiska korttidsvården utgör ca
            20 000, motsvarande 2,6 platser per 1 000 invånare. Detta innebär
            att Sverige har en lång väg att gå för att komma tillbaka till
            toppen med tillgängliga vårdplatser vid en internationell jämförelse.
          </p>
          <p xml:id="i-LxsvQeZ1UN9frkKHNGNKRL">
            Platsbristen leder inte bara till en försämrad vård och garanti
            för patienterna – den ökar sjukhusrelaterad dödlighet och ger
            längre vårdtid och en högre kostnad för vårdgivaren än vad som
            egentligen skulle behövas. Sverigedemokraterna ser det därför
            som högst angeläget att öka antalet vårdplatser och att gällande
            vårdgaranti kompletteras med rätten att vid behov garanteras en
            vårdplats på rätt klinik, bemannad med rätt kompetens.
          </p>
          <head xml:id="i-QsmUUbKBDoJU8mB7drwTN7" type="h2">
            4.8 Mobila vårdenheter
          </head>
          <p xml:id="i-6nBSffNEyfQiqiyzTJFR2A">
            En verksamhet som förekommer allt oftare är att sjukvården kommer
            ut till de som behöver den. Ett exempel är mobil röntgen som används
            i flera av våra grannländer och som har visat mycket goda resultat.
            Att få sjukvård i hemmet skapar en ökad trygghet för patienten,
            speciellt för äldre som har svårt att ta sig till sjukvården själva.
          </p>
          <p xml:id="i-LF75tsoQoa2BgvoECNUCys">
            Dessa mobila verksamheter riktas i första hand till personer
            i särskilda boenden och hospis men kan även användas inom kriminalvården,
            vilket medför kostnadsbesparingar samtidigt som det minskar säkerhetsriskerna.
          </p>
          <p xml:id="i-rew4aFCDGveb2YLYSFkZd">
            Sverigedemokraterna vill utveckla akutbils- och hembesöksverksamheten.
            Dessa verksamheter kommer att tillgodose befolkningens behov av
            läkarbesök i hemmen och riktar sig i första hand till äldre och
            barnfamiljer. Det finns orter med litet patientunderlag och med
            svårigheter att rekrytera tandläkare. Genom att införa mobila
            tandvårdsenheter kan invånarna fortsatt vara garanterade god kvalitet
            på tandvården, oavsett var i landet de bor.
          </p>
          <head xml:id="i-RLZXmBRQ1tdCN8y2VYaZpp" type="h2">
            4.9 Medborgarskapets rättigheter och skyldigheter
          </head>
          <p xml:id="i-TPFg6DUBGwsa8hAVJX5px5">
            Sverigedemokraternas utgångspunkt är att Sveriges välfärd finns
            till för svenska medborgare. Detta innebär motsatsvis att icke-medborgare
            generellt sett inte har samma tillgång till de svenska välfärdssystemen.
            I och med den senaste tidens stora tillströmning av utlänningar
            finner vi det därför nödvändigt att tydliggöra vad dessa nyanlända
            människor har att förvänta sig. Det handlar om att göra en åtskillnad
            mellan folk som kommer hit för att arbeta och folk som kommer
            hit av andra skäl. Mellanläget – att permanent befinna sig i landet
            utan att assimileras och bli medborgare – är inte något som ska
            uppmuntras på något vis. Det är ovärdigt för alla parter och på
            sikt en helt ohållbar situation även rent ekonomiskt. Naturligtvis
            ska de icke-medborgare som uppehåller någon form av ekonomiskt
            bistånd också ha sin vistelseort i Sverige då det inte ska vara
            möjligt att bli försörjd av svenska staten och sedan bo i det
            område som man påstås ha flytt från.
          </p>
          <p xml:id="i-2d99LUjXAWkTdhM6ou85iR">
            För medborgare i EU/EES-länder samt dem med ett blåkortstillstånd
            för arbete gäller de överenskommelser som finns på plats, dvs.
            de åtnjuter i stort samma rättigheter som svenska medborgare.
          </p>
          <p xml:id="i-AhkAMBJhcDYmSHJ4F6duaq">
            Tillgången till skattefinansierad hälso- och sjukvård, inklusive
            tandvård för personer som befinner sig i Sverige, beror på olika
            regler beroende på vilken personkategori man tillhör. Grundregeln
            är dock alltid att ingen ska nekas akut vård på grund av bristande
            betalningsförmåga och att patientsäkerheten aldrig får hotas.
            Det är den behandlande läkaren, tandläkaren eller annan ansvarig
            vårdpersonal som får avgöra i det enskilda fallet vilka insatser
            som bör göras för att inte patientsäkerheten ska hotas.
          </p>
          <p xml:id="i-MQKWi94bL4hg4CRBptk5Tp">
            Sveriges hälsovård bygger på att vi gemensamt finansierar den
            via skattsedeln. Detta innebär således att vården är dimensionerad
            för de människor som i första hand bor här. Självfallet hade vi,
            om vi kunnat, erbjudit alla personer samma typ av vård oavsett
            deras status. Vi har också den djupaste förståelse för att människor
            som arbetar inom vårdyrket vill hjälpa alla som kommer för att
            söka vård. Det är dock vår uppgift att som politiker vara varsamma
            med de begränsade resurser som svenska folket anförtror oss att
            fördela.
          </p>
          <p xml:id="i-C9ky6rEqmPDg6WDPnkwRi7">
            För svenska medborgare gäller ovillkorligen samma villkor, dvs.
            full tillgång till svensk sjukvård där våra nationella lagar och
            regler tillämpas. Detta gäller även i stor utsträckning för EU-medborgare
            och personer som har ett arbetstillstånd exempelvis i form av
            ett gällande blåkort samt barn till personer som har ett giltigt
            uppehållstillstånd.
          </p>
          <p xml:id="i-X6TVk5jyLgdvDCRWELwGwA">
            Avseende vuxna med TUT/PUT gäller fri tillgång till akutvård
            samt vård som inte kan anstå. För att få tillgång till fullständig
            vård kan man kvalificera sig genom att ha arbetat motsvarande
            heltid under de senaste två åren, eller genom att teckna en försäkring
            eller betala själv via lån.
          </p>
          <p xml:id="i-QkzXE9rcg7VwaaK1vghcre">
            För asylsökande vuxna och barn erbjuds akut vård, resterande
            vårdinsatser ska finansieras på egen hand genom försäkring eller
            lån.
          </p>
          <p xml:id="i-DagobhpmrMLr3cgLjePb7G">
            Avseende illegala utlänningar gäller enbart tillgång till akut
            vård, dock med fullt betalningsansvar.
          </p>
          <p xml:id="i-N41JEyau3jzVPA3pcUzpR6">
            Med tydliga regelverk avseende icke-medborgares rätt till skattefinansierad
            välfärd minskar obönhörligen belastningen på sjukvården, vilket
            leder till högre tillgänglighet.
          </p>
          <head xml:id="i-WmW6KGd5KYPVUzV8aE1sjf" type="h2">
            4.10 Satsningar på förlossningsvården och barnsjukvården
          </head>
          <p xml:id="i-M1MYYHzm9ScWZdH8oqPwqz">
            Våra generella satsningar på sjukvårdspersonalen och ökad tillgänglighet
            inom sjukvården kommer självfallet också att vara avsedda för
            att stärka upp förlossnings- och mödravården samt sjukvården för
            barn. I nuläget ser vi en skriande brist också på vårdplatser
            för barn.
          </p>
          <p xml:id="i-GeDtHt3T8arf8bkbnPjaxU">
            Exempelvis är 40 procent av Karolinska sjukhusets vårdplatser
            för barn stängda till följd av personalbrist. Satsningarna vi
            gör är generella och syftar till att öka tillgängligheten generellt
            sett för alla, dvs. även till vård och vårdplatser för födande
            mödrar och för barn.
          </p>
          <p xml:id="i-7eEQocvkcX5WseJFAhJ8T5">
            Vi anser att alla blivande mödrar ska ha tillgång till en god
            och patientsäker förlossningsvård. Så är dessvärre inte alltid
            fallet i dag. Vi har ett stort och avlångt land med stora avstånd,
            framför allt i glesbygd, men en patientsäker förlossningsvård
            ska självfallet ändå kunna garanteras i hela landet. Vi ser därför
            ett stort behov av fortsatta satsningar på förlossningsvården
            för att blivande föräldrar ska kunna ges en trygg vård. I de fall
            det inte är möjligt att garantera tillgång till BB i närområdet,
            till följd av geografiska avstånd, anser vi att det ska finnas
            andra lösningar för att säkra patientsäkerheten inom förlossningsvården,
            oavsett var i landet man bor. Därför vill vi att alla födande
            mödrar ska ha tillgång till säkra transporter, exempelvis i form
            av ambulanser som är speciellt utrustade för förlossningsvård,
            för att kunna säkerställa en trygg förlossningsvård i hela landet.
          </p>
          <p xml:id="i-V7pHrnyy92fq56ZSrgUMNP">
            Sverigedemokraterna avser därför öka dagens antal utbildningsplatser
            så att bristen på barnmorskor på sikt kan åtgärdas. Det råder
            en stor brist på barnmorskor inom förlossningsvården. En barnmorska
            har alltid ansvar för två liv, kvinnans och barnets. Ofta ansvaras
            även för flera förlossningar samtidigt. Detta innebär att barnmorskan,
            hur gärna vederbörande än vill, inte kan ge det stöd som varje
            enskilt par behöver. Även om intresset för yrket har minskat på
            senare år är antalet ansökningar fortfarande betydligt högre än
            antalet platser. Stöd under förlossningen är av största vikt för
            både mamma och barn, och en avgörande del av den kvalitet som
            förlossningsvården håller. Genom detta kan akuta kejsarsnitt och
            förlossning med sugklocka i bästa fall undvikas. En lugn och trygg
            omgivning och en närvarande barnmorska är avgörande för kvinnans
            och därigenom barnets upplevelse. Det handlar också om att barnet
            ska få en god anknytning till föräldrarna så snart det är fött.
            Det är trots allt i regel i förlossningsrummet som barnet för
            första gången möter världen.
          </p>
          <p xml:id="i-4X7dMmjKjQ6LnjATx8LTvk">
            Sverigedemokraterna vill införa nationella riktlinjer för svensk
            neonatalvård. Barn som föds extremt tidigt i Sverige överlever
            allt oftare, vilket är glädjande. Men reglerna för när livsuppehållande
            behandling ska sättas in på extremt tidigt födda barn skiljer
            sig åt på de olika universitetssjukhusen i landet. Medan vissa
            försöker rädda alla barn som föds redan i den 22:a graviditetsveckan,
            sätter andra inte in livsuppehållande behandling rutinmässigt
            förrän i vecka 23 eller 24. Detta är en skillnad som vi ställer
            oss starkt kritiska till. Oavsett födelseort ska alla nyfödda
            få samma chanser att överleva en för tidig födsel. Vi anser därför
            att det ska införas nationella riktlinjer som garanterar likvärdig
            vård för extremt tidigt födda barn. Det är också en viktig trygghetsfaktor
            för föräldrarna att veta att oberoende var de befinner sig så
            kan de få samma hjälp.
          </p>
          <p xml:id="i-Wq46AxfPefXUC6aEtw9GeN">
            Sverigedemokraterna vill utöka tidigare stimulansbidrag för landstingen,
            särskilt inriktat på eftervård för nyförlösta mödrar och barn.
            Ett långsiktigt mål bör vara att fäder ska kunna göra dem sällskap.
            Under vissa perioder av året räcker platserna på förlossningsvården
            knappt till. Naturligtvis ska modern ges en prioriterad plats
            eftersom hon är den som genomgår födseln. Dock är det viktigt
            att även se till faderns roll. Det förekommer i dag ofta att nyblivna
            pappor på grund av platsbrist inte får stanna kvar på BB över
            natten efter det att förlossningen är klar, trots att familjen
            så önskar. Detta innebär problem på flera plan. Dels bör det vara
            en självklarhet att papporna precis som mammorna ska få uppleva
            de första hela dygnen med den nya familjemedlemmen, dels är nyförlösta
            mammor inte sällan i behov av stöd och utrymme för vila, särskilt
            nattetid. Sverigedemokraterna har sedan tidigare föreslagit stimulansbidrag
            till landstinget för inrättandet av fler vårdplatser och det är
            vår avsikt att utvidga detta ytterligare med syfte att inrätta
            fler förlossningssalar och familjerum där efterfrågan är särskilt
            stor.
          </p>
          <p xml:id="i-UZcVnMhGQqN6Vuva5NDyPc">
            Sverigedemokraterna vill tillskjuta ytterligare anslag för att
            utöka och skynda på arbetet med att färdigställa projektet. Barnavårdscentralen
            ska vara ett stöd för de nyblivna föräldrarna så att barnet ges
            de bästa förutsättningarna. Här kontrolleras regelbundet bl.a.
            barnets vikt och längd och vaccinationer görs. Både Socialstyrelsen
            och Folkhälsomyndigheten påpekar emellertid att det saknas nationella
            sammanställningar över antalet barnavårdscentraler. Man hör alltför
            ofta i medierna att barnavårdscentraler minskar sin verksamhet,
            flyttas eller stängs, men det finns ingen statistik över vad detta
            har för konsekvenser för barnens tillgång till mottagningen. Enkelt
            uttryckt råder det informationsbrist för att säkerställa god och
            likvärdig kvalitet över hela landet. Detta anser vi är beklagligt.
            Det pågår i dag ett arbete med att bygga upp ett nationellt kvalitetsregister
            som ska möjliggöra en bättre och mer jämlik barnhälsovård över
            hela landet. Registret heter Svenska barnhälsovårdsregistret (förkortas
            HBVQ). Redan 2011 beviljade Sveriges Kommuner och Landsting (SKL)
            anslag för att bygga upp detta register. Det är fortfarande inte
            klart, trots att det nationella kvalitetsarbetet finansieras genom
            ett samarbete mellan staten och SKL. En annan viktig möjlighet
            med projektet är att underlätta uppföljning av hälsoläget bland
            barn på både nationell, regional och lokal nivå, samt att mäta
            föräldrarnas och barnens uppfattning om barnhälsovården.
          </p>
          <head xml:id="i-9BNXKSrfwFW9UCd7dXvSd7" type="h2">
            4.11 Stimulansbidrag för kostnadsfri slutenvård till personer
            som är 85 år och äldre
          </head>
          <p xml:id="i-Q7icae92bGfiSUEGAqtQPd">
            Vi önskar avsätta ett stimulansbidrag för att alla landsting
            och regioner ska kunna erbjuda kostnadsfri vård i slutenvården
            till personer som är 85 år eller äldre. I dagsläget är kostnaden
            för slutenvård för patienter olika i olika landsting och regioner.
            Som mest kan man få betala 100 kr/dygn när man är inlagd på sjukhus
            och behandlas inom slutenvården. Vi vill att alla som är 85 år
            eller äldre ska slippa att betala för slutenvården, dvs. inläggning
            på sjukhus.
          </p>
          <p xml:id="i-P7GFbCPdP6FiAcybtg9vjX">
            Vi vill därför stimulera alla landsting att även erbjuda kostnadsfri
            slutenvård för denna grupp äldre. Det är orimligt att man som
            gammal ska behöva betala per dygn som man tillbringar på sjukhus.
            Det är dessutom orättvist att kostnaden för inläggning på sjukhus
            varierar över landet. För att måna om de äldre vill vi säkerställa
            att de ska slippa betala för den tid som de måste vara inlagda
            på sjukhus eller inom vården. Vi vill prioritera de äldre, som
            ofta är en ekonomiskt svag grupp, genom att erbjuda kostnadsfri
            slutenvård.
          </p>
          <head xml:id="i-4xHxbFCNLQ7wbYSynmkPQf" type="h2">
            4.12 Äldrevårdscentraler
          </head>
          <p xml:id="i-XL6Z3BhZiDqsjFKCu7kSvR">
            Vi har i Sverige en mycket väl fungerande och förebyggande verksamhet
            när det gäller mödra- och barnhälsovården. Detta har inneburit
            att hälsan har förbättrats för småbarn och deras mödrar och det
            har gett oss världens lägsta mödra- och spädbarnsdödlighet. När
            det gäller de äldre ser vi ofta exempel på problem som hade kunnat
            förhindras om det förebyggande arbetet hade varit effektivare.
          </p>
          <p xml:id="i-RtDUawU8wNX6g4hEYvEm92">
            Sverigedemokraterna anser därför att ett system liknande mödra-
            och barnavårdscentralerna men inriktat på seniorer, äldrevårdscentraler,
            skulle kunna leda till en effektivisering av vården som därefter
            kan ge stora hälsovinster för en stor del av befolkningen.
          </p>
          <head xml:id="i-V9QakYva9kDdvm7cvg56Z5" type="h2">
            4.13 Tandvårdsbidrag – ökat stöd till ålderspensionärer
          </head>
          <p xml:id="i-MJqPeGPWqDm3tCocowEB6J">
            Tandvård är en komplex vårdform varför det är än viktigare att
            patientens ställning i tandvården tydliggörs och att vårdgivare
            och behandlare i tandvården får ett tydligt ansvar gentemot patienten
            när det gäller information, delaktighet, samtycke, val av behandlingsalternativ,
            rätten till förnyad medicinsk bedömning, möjligheten att lämna
            synpunkter och klagomål m.m. Även ifall tandvården i sig skiljer
            sig från övriga sjukvården – genom finansiering, organisation
            och styrning – så ser vi munnen som en del av kroppen.
          </p>
          <p xml:id="i-JfLYWAswD8hTZeCueGxKVZ">
            I dagsläget är tandvårdsbidraget utformat i tre olika intervaller,
            beroende av åldersgrupp. Bidraget är på 300 kronor per år för
            dem som är 24–29 år, 150 kronor för dem som är 30–65 år respektive
            300 kronor för dem som är 65 år och uppåt.
          </p>
          <p xml:id="i-QLwCps1UBcfqnpBp74c1UN">
            Sverigedemokraterna vill justera så att alla ålderspensionärer
            från 65 år medges 600 kronor per år i stället för de 300 konor
            per år som regeringen har föreslagit. Reformen kan jämföras med
            förslaget om ett återställt högkostnadsskydd och syftar ytterst
            till att äldre inte ska behöva lägga en lika stor del av sin disponibla
            inkomst på hälsa och sjukvård som är fallet i dag. Förslaget skulle
            få en positiv effekt för drygt 800 000 äldre.
          </p>
          <head xml:id="i-HcScmNv4rWmNVc6wpUeKMC" type="h2">
            4.14 Mer bindande nationella riktlinjer
          </head>
          <p xml:id="i-RPtDjnRhC5bJZsbdzWT7B">
            En av grundstenarna för den svenska hälso- och sjukvården är
            att minska ojämlikheten så att vård kan ges till alla på lika
            villkor, något som man kämpat med länge. De nationella riktlinjer
            som Socialstyrelsen tagit fram för hälso- och sjukvård, socialtjänsten,
            hälsoskyddet och smittskyddet bygger på vetenskap och beprövad
            erfarenhet. Det är däremot som så att dessa riktlinjer endast
            bör följas, det finns alltså inga krav på det. Det behövs en tydligare
            nationell reglering av den svenska hälso- och sjukvården för att
            denna ska bli mer jämlik. Genom att göra de nationella riktlinjerna
            mer bindande skulle detta innebära att samtliga måste leva upp
            till samma krav. Det ska inte vara så att en familj får hjälp
            som en annan inte kan få för att de bor på olika orter, där huvudmannen
            har en annan uppfattning om riktlinjerna. Då de nationella riktlinjerna
            bygger på vetenskap och beprövad erfarenhet finns det inga hinder
            för att göra dessa mer bindande.
          </p>
          <head xml:id="i-9xDTUMVA2VwVbq4PQMkC7b" type="h2">
            4.15 Förstärk och tydliggör den nationella styrningen i hälso-
            och sjukvården
          </head>
          <p xml:id="i-ApTvywn5Ltr6oaxbS5kjAn">
            Sverige har i dag 21 självstyrande landsting och regioner med
            ansvar för hälso- och sjukvården. Dessvärre visar allt fler undersökningar
            att sjukvården inte är jämlik då vårdens tillgänglighet och behandlingsresultat
            skiftar alltför mycket mellan landstingen.
          </p>
          <p xml:id="i-JfTSqyMviZG8waVBmMXJj6">
            För att säkerställa en jämlik, tillgänglig sjukvård av hög kvalitet
            anser vi att staten bör ta ett tydligare ansvar än i dag för sjukvårdens
            styrning och finansiering. På sikt bör staten helt överta landstingens
            och regionernas roll som beställare och finansiär av sjukvård.
            En sådan förändring är nödvändig för att säkra likvärdig vård
            i hela landet.
          </p>
          <p xml:id="i-5Q6nhGKUkzxRodhmwSLHpi">
            Men en sådan omfattande sjukvårdsreform är oerhört komplex, en
            förändring som tar tid att genomföra, varför det är hög tid att
            påbörja arbetet redan nu. Vi föreslår därför att man tillsätter
            en utredning för att se över möjligheterna att på sikt flytta
            över huvudmannaskapet för hela eller delar av sjukvården från
            landstingen till staten.
          </p>
          <head xml:id="i-3tMs1n7CZzr6ZwNtXbVaGE" type="h2">
            4.16 Screeningprogram
          </head>
          <p xml:id="i-A3K7A5yT1ZUAwSDtRXbw8K">
            För att uppnå en lyckad behandling krävs tidiga insatser. Därför
            måste vården kontinuerligt arbeta med att upptäcka och identifiera
            sjukdomar så tidigt som möjligt. De svenska satsningarna på regelbundna
            kallelser till mammografi och cellprovtagningar har lett till
            en minskad dödlighet i bröstcancer och livmoderhalscancer.
          </p>
          <p xml:id="i-AYsbXaengMmiTkfitdjhnW">
            Sverigedemokraterna anser att dessa typer av screeningåtgärder,
            där symptomfria individer undersöks i förebyggande syfte, ska
            utökas. Vi förordar en satsning med syfte att introducera fler
            nationella screeningprogram.
          </p>
          <head xml:id="i-AHN4SVQmYNj97DZrAfKntC" type="h2">
            4.17 Psykisk ohälsa
          </head>
          <p xml:id="i-DYyJ8wyoFc7nWheKSwUJEh">
            Psykisk ohälsa drabbar många människor och är ett ständigt växande
            folkhälsoproblem i Sverige. Här ryms allvarliga tillstånd som
            psykoser, depressioner, stress och sömnsvårigheter. Fler förebyggande
            insatser, effektivare behandlingsmetoder och bättre omhändertagande
            skulle innebära höjd livskvalitet för patienterna och deras anhöriga,
            samt en stor samhällsbesparing.
          </p>
          <p xml:id="i-Nhqk7PihJmcFgmAouzZs2z">
            Inom psykiatrin finns i dag endast drygt 150 vårdplatser för
            barn och unga i hela Sverige, och det finns landsting som inte
            har en enda vårdplats inom psykiatrin för unga personer. För att
            möta behovet fordras en utveckling och förstärkning av barn- och
            ungdomspsykiatrin samt fler vårdplatser.
          </p>
          <head xml:id="i-TzGv5S2srSPD4wxgqEtDWE" type="h2">
            4.18 Suicidprevention
          </head>
          <p xml:id="i-By1wrcWrNPDn3YGDYCP7x8">
            År 2015 valde 1 542 människor över 15 år i Sverige att i förtid
            avsluta sina liv. Det är nästan 4 personer om dagen. Av dessa
            hade 155 personer inte fyllt 24 år. Antalet suicid per 100 000
            invånare har sedan 1980 halverats för alla åldersgrupper utom
            denna yngsta grupp, 15–24 år, där antalet legat i det närmaste
            konstant. För samma grupp har antalet registrerade självmordsförsök
            ökat drastiskt sedan 1997, medan de bland äldre legat konstant
            eller ökat i liten mån. Det är uppenbart att de insatser som görs
            för att förhindra självmord inte når ut till svenska ungdomar.
          </p>
          <p xml:id="i-4r9EhHyZEWLftAZ6QE53TF">
            För män mellan 15 och 44 år är självmord den vanligaste dödsorsaken,
            för kvinnor den näst vanligaste. Ungefär tre gånger fler dör genom
            att ta sitt eget liv jämfört med det antal som dör i trafiken.
            Samtidigt har arbetet för en ökad trafiksäkerhet synliggjorts
            och uppmärksammats betydligt mer än de insatser som görs för att
            minska antalet suicid.
          </p>
          <p xml:id="i-8JrdahrChCJZxsVJuG6q8s">
            Många gånger kan självmord förhindras helt enkelt genom att tillfällen
            försvinner och impulsiva handlingar bromsas. Den psykiska ohälsan
            bland unga har ökat så kraftigt att den nu är ett av våra största
            folkhälsoproblem. Psykisk ohälsa ligger bakom 90 procent av alla
            självmord som begås i Sverige.
          </p>
          <p xml:id="i-SFBi3paxtgnhPfrmm3PBwR">
            Vikten av en god och tillgänglig psykiatrisk vård, särskilt för
            barn och ungdomar, kan därför inte nog belysas och det krävs omfattande
            insatser för att stärka denna. Dessutom fordras förstärkningar
            inom skolpsykiatrin och kuratorsverksamheten, inte minst då många
            unga drar sig för att söka extern psykiatrisk vård. All personal
            som arbetar med någon form av vård eller omsorg bör också gå en
            kortare utbildning för att lära sig känna igen signaler och tidigt
            upptäcka eventuell självmordsbenägenhet.
          </p>
          <p xml:id="i-SKwHTuVAfFXQpAPYrcbGV7">
            En faktor som inte får förbises i sammanhanget, och som till
            viss del kan ha bidragit till de avvikande trenderna för den yngsta
            åldersgruppen, är internet och vad som där går att finna. Det
            har redan påpekats att självmord ofta är en impulsiv handling,
            och då många ungdomar lever en stor del av livet på internet kan
            den information som där möter en person med självmordstankar vara
            helt avgörande för personens framtid. Ofta är internet den plats
            dit unga vänder sig för att söka efter hjälp. Dessvärre förekommer
            inte sällan bland sökresultaten sajter som uppmuntrar läsaren
            att ta sitt liv; ibland innehåller de rena guider till hur man
            bäst går till väga. Det är vår mening att en minimiåtgärd vore
            att genom s.k. sökordsoptimering se till att dessa sajter inte
            hamnar högt bland sökresultaten.
          </p>
          <p xml:id="i-TH5acMhJJvDeqkYEJmvyef">
            En ytterligare åtgärd vore att utreda möjligheten att förbjuda
            alla former av uppmuntran till självmord, vare sig det sker på
            internet eller på något annat sätt. Rimligtvis borde denna typ
            av uppmuntran jämföras med brott såsom vållande till annans död
            eller dråp då handlingen resulterar i att en medmänniska mister
            livet.
          </p>
          <p xml:id="i-6qt3A7fSNPpJCket9j9dBR">
            Avslutningsvis är det givetvis av stor vikt att ge nödvändigt
            stöd till de efterlevande när självmord trots allt sker. Att förlora
            en närstående är alltid ett trauma, men då personen i fråga själv
            valt att avsluta sitt liv är situationen än mer chockerande och
            väcker än fler känslor och frågor. En utredning bör tillsättas
            för att se över vilka insatser som behövs för att kunna möta de
            efterlevandes behov, för att stödja och vägleda tillbaka till
            vardagens liv. Utredningen bör ta fram riktlinjer för såväl direkt
            som uppföljande kontakt med anhöriga.
          </p>
          <head xml:id="i-FckT7v5nW3WeabbgMYmTnj" type="h2">
            4.19 Rättspsykiatrin
          </head>
          <p xml:id="i-6QDcE75VSAGZ9SZoDfMzY3">
            I dag är det landsting eller regioner som ansvar för rättspsykiatrin,
            som består av fem regionkliniker och 25 större vårdenheter spridda
            över landet. Samtliga har olika förutsättningar och resurser till
            att ge patienterna en säker, trygg och likvärdig rättspsykiatrisk
            vård. Det bedrivs på olika villkor och med skiftande resurser.
            Vissa landsting säljer bort hela uppdraget eller delar av uppdraget
            till andra landsting och i vissa andra är den rättspsykiatriska
            vården helt integrerad i den vanliga psykiatrin.
          </p>
          <p xml:id="i-Ep49wqg9jkHBcjxkUWtEPp">
            Personalens kompetens och erfarenhet inom området skiftar och
            synen på vård och behandling skiftar.
          </p>
          <p xml:id="i-SZeCf7PQaFBD9zANtuitgk">
            Sverigedemokraterna menar att målsättningen med vård, oavsett
            i vilken form denna är, ska vara att sträva efter en jämlik vård,
            inte en vård där det exempelvis under vissa perioder kan vara
            svårt att hitta en lämplig vårdplats i rätt säkerhetsnivå. Inte
            en vård där möjligheten att söka och finna lediga platser bygger
            på lösa principer om uppbyggda personliga relationer och kunskaper
            om enskilda klinikers goda vilja.
          </p>
          <p xml:id="i-3e1JU5Wsi6ZteQvBLAevXn">
            Vi ser många felprioriteringar. Forskning inom rättspsykiatrin
            är olika – i en del enheter har det satsats i många år men vissa
            har ingen eller en högst blygsam forskning. Behovet av investeringar
            för vårdplatser behöver överblickas, inte kontinuerligt uppskattas
            i hopp om att verksamheten överlever. I dag hanteras frågan om
            risk- och farlighetsbedömningar på olika sätt. Inte alla enheter
            arbetar med strukturerade evidensbaserade metoder.
          </p>
          <p xml:id="i-2ZMU2TcD8eunX7VChawfgT">
            Det Sverigedemokraterna här lyfter upp är endast en del av de
            problem som den rättspsykiatriska vården står framför och menar
            därför också att det inte är möjligt att sträva efter en likvärdig
            rättspsykiatri utan att ett större ansvar tas på nationell nivå.
            Vi föreslår att ett pilotprojekt ska införas där någon eller några
            vårdenheter tas över av staten, för att senare utvärdera kostnader,
            konsekvenser och vård. Syftet med pilotprojektet är att samtliga
            regionkliniker och vårdenheter ska bedrivas av staten inom en
            snar framtid.
          </p>
          <head xml:id="i-7Fv4XdxXYSfnC52MTnRz8d" type="h2">
            4.20 Palliativ vård
          </head>
          <p xml:id="i-CB4J5mB7tfqHnJ2Rjxpfrk">
            Sverigedemokraterna anser att alla som har behov av palliativ
            vård i livets slutskede oavsett diagnos ska kunna få det av kompetent
            och välutbildad personal oberoende av bostadsort. Vården vid livets
            slut ska präglas av värdighet, omtanke och respekt för patienten.
            Rätten till fullgod smärtbehandling ska vara en självklarhet,
            liksom psykologiskt, socialt och andligt eller existentiellt stöd
            för patienter och närstående. När livets slut närmar sig är det
            viktigt att vård och omsorg präglas av professionellt kunnande
            om de kroppsliga behoven kombinerat med lyhördhet för både andliga
            och själsliga behov. För såväl de personer som befinner sig i
            livets slutskede som deras anhöriga behöver det finnas en genuin
            känsla av trygghet och säkerhet.
          </p>
          <p xml:id="i-PfWAnY8EgPsprYe3RubrNh">
            Allt fler svårt sjuka och döende vårdas i dag i särskilda boendeformer
            eller i det egna hemmet med hjälp av hemtjänst och hemsjukvård.
            Detta ställer höga krav på kompetensen inom palliativ vård hos
            personalen i den kommunala vården och omsorgen. Det finns ett
            behov av kompetensutveckling inom palliativ vård och en utökning
            av tillgängligheten då likvärdig vård inte kan erbjudas i hela
            landet.
          </p>
          <p xml:id="i-YJtaW4aqH9ehYYTwQXKsjB">
            Att förlora sitt barn är varje familjs mardröm och något man
            inte ens vill eller kan föreställa sig. Barn symboliserar livet
            och livets fortsättning och det känns oftast obegripligt för föräldrar
            att överleva sitt barn. Tyvärr drabbas även barn av cancer och
            andra svåra sjukdomar. Vart fjärde barn som drabbas av cancer
            kommer att dö av sin sjukdom. Mellan 400 och 500 barn och ungdomar
            dör årligen av olika sjukdomar. Många familjer önskar att deras
            svårt sjuka barn vårdas hemma så långt det är möjligt. Det är
            då av vikt att det finns tillgång till palliativa hemsjukvårdsteam
            oavsett var i landet man bor, så att barn och föräldrar kan känna
            sig trygga med den medicinska behandlingen men också kunna få
            psykologiskt stöd och råd i den extremt svåra situation de befinner
            sig i.
          </p>
          <p xml:id="i-H3YdSzRoLXRqDeBv7LvQRs">
            I dag är tillgången till palliativ vård för barn ojämlik över
            landets regioner och kommuner. I dagsläget spelar ålder, diagnos
            och bostadsort stor roll för vilken hjälp man kan få. När det
            gäller vuxna har kommunen skyldighet att erbjuda hemsjukvård.
          </p>
          <p xml:id="i-G2h9GxZtpN1UvQrwdiw9Qm">
            Barn har inte det skyddsnätet på grund av att kommuner bara har
            ansvar för hemsjukvård från och med en viss ålder, oftast från
            18 år och uppåt. Problem uppstår för att det inte finns tydliga
            överenskommelser mellan kommuner och landsting och man har inget
            underlag att agera efter. Det innebär i sin tur att föräldrar
            och barn kommer i kläm. Sverigedemokraterna vill införa ett lagstadgat
            krav som tydliggör och förstärker kommuners och landstings ansvar
            på området, vilket borgar för en sammanhållen vårdkedja.
          </p>
          <p xml:id="i-LqJsKBMS8SZqNeeufj8Uak">
            Alla familjer vill inte att deras svårt sjuka barn ska vårdas
            hemma. Det är då viktigt att respektera det önskemålet och se
            till att andra möjligheter finns. I dag finns bara ett hospis
            för svårt sjuka och döende barn i hela landet med åtta vårdplatser,
            vilket är alltför lite för att täcka de behov som finns. Föräldrar
            som befinner sig i denna extremt svåra situation med all den oro
            det innebär, ska inte behöva kämpa för att deras barn ska få rätt
            till en fullgod palliativ vård i livets slutskede. Barn ska ha
            samma rätt till palliativ vård som vuxna, oavsett bostadsort.
          </p>
          <p xml:id="i-8Gw9mX4sDwUd3xxnXEMVmd">
            Palliativ vård av barn har både likheter och skillnader jämfört
            med palliativ vård av vuxna. Det är viktigt att inte betrakta
            barn som vuxna även om de drabbas av de fysiska, psykologiska
            och andliga aspekter som en obotlig sjukdom innebär. I det nuvarande
            nationella vårdprogrammet för palliativ vård finns inte med något
            avsnitt om barn, vilket vi anser otillfredsställande.
          </p>
          <p xml:id="i-2xN3udaCKqFH95855b7coS">
            Varje år dör omkring 90 000 personer i Sverige och uppskattningsvis
            80 procent av dem behöver lindrande vård när behandlingen inte
            längre har någon effekt. Men den palliativa vården är ojämnt fördelad
            över landet. Uppgifter från Nationella rådet för palliativ vård
            visar exempelvis att antalet platser för specialiserad palliativ
            vård kan variera länsvis mellan 7 och 107 per 1 000 avlidna. Vi
            ser fortfarande att döende personer åker in och ut på sjukhus,
            tvingas leva med smärta och saknar någon att prata med. Så ska
            det inte vara.
          </p>
          <p xml:id="i-94iyzbPZNB7H5Pr8RVzUMv">
            Kunskapen om palliativ vård är ofta koncentrerad till specialiserade
            grupper inom vården. För att alla ska kunna få god vård vid livets
            slut, oavsett ålder, medicinsk diagnos och bostadsort krävs det
            att all personal har grundläggande kompetens inom området. Därför
            är det viktigt att vården och omsorgen erbjuder all personal,
            såväl på sjukhus som på särskilda boenden för äldre, vidareutbildning
            inom palliativ vård.
          </p>
          <p xml:id="i-4MzHYbzv78BcnkHedXfawb">
            Vården vid livets slut ska präglas av värdighet, omtanke och
            respekt för patienten. Rätten till fullgod smärtbehandling ska
            vara en självklarhet, men också psykologiskt, socialt och andligt
            eller existentiellt stöd för patient och närstående.
          </p>
          <p xml:id="i-PrUR5PeyDJqe3JavBDdVhn">
            Palliativ vård ska erbjudas varhelst patienten väljer att vårdas,
            i hemmet, på ett sjukhem, på ett sjukhus eller på ett hospis.
            Vården ska organiseras så att det blir naturligt för anhöriga
            att vara tillsammans med patienten den sista tiden. Därför är
            det viktigt med en väl utbyggd palliativ verksamhet i regioner
            och landsting.
          </p>
          <p xml:id="i-RF4fiwmvw3LfqWij6AeiBT">
            Inom den vanliga vården finns oftast inte tiden, kunskapen eller
            utrymmet för den lindrande, tröstande vård som ska ta vid när
            den akuta vården är över. Många föräldrar kan vittna om den ensamhet
            och utsatthet de känt när deras barn ansetts färdigbehandlat.
            Det ska vara självklart att kunna erbjuda utsatta familjer det
            allra bästa i en extremt svår situation i livet. Döende och svårt
            sjuka barn och unga ska erbjudas hospis med avancerad vård i livets
            slutskede i en hemlik miljö med ambitionen att fylla den sista
            tiden med liv och att erbjuda stöd till både barnet, föräldrar
            och eventuella syskon utifrån behov.
          </p>
          <p xml:id="i-BbgXjWdX2GagmZAU13F618">
            Människor som är obotligt sjuka och i livets slutskede har ofta
            behov av smärtlindring för att inte lida i onödan. I den palliativa
            vården finns det möjlighet att få s.k. terminal sedering, vilket
            innebär att man söver patienten till djup sömn. I dagsläget finns
            det stora skillnader då terminal sedering används i olika utsträckning
            i olika delar av landet. Eftersom terminal sedering är beroende
            av respektive behandlande läkares bedömning anser vi att det måste
            finnas tydliga regler eller lagstiftning för när terminal sedering
            ska användas, vilket det inte finns i dag. Därför anser vi att
            det bör finnas nationella riktlinjer för att uppnå likvärdig palliativ
            vård i hela landet. Terminal sedering kan utgöra en naturlig del
            i en god palliativ vård, och därför är det viktigt att det finns
            nationella riktlinjer. I dessa riktlinjer ska det också tas större
            hänsyn till patienternas önskemål.
          </p>
          <head xml:id="i-LZmykDUX23x6jJhHdPHJdf" type="h2">
            4.21 Utdrag ur belastningsregister
          </head>
          <p xml:id="i-53YVr4KpCGXEzkqHmTbzXP">
            Under de senaste åren har det i medier framkommit uppgifter om
            att vårdsökande, dementa och personer med psykiska eller fysiska
            funktionshinder utsatts för sexuella övergrepp, misshandel och
            kränkande behandling av personal som jobbat i verksamheten. Det
            är inte rimligt att personer som begått grova våldsbrott, misshandel
            och rån eller sexuella övergrepp jobbar i verksamhet med människor
            som befinner sig i en utsatt situation. Vi ser därför att det
            ligger stor vikt i att utöka lagen om registerkontroll så att
            den omfattar anställda, praktiserande och studerande inom sjukvård,
            äldreomsorg och psykiatrin och inom särskilda boenden för funktionshindrade.
          </p>
          <head xml:id="i-XHC6zsU381Yr4xDgzaAFvg" type="h2">
            4.22 Obligatoriska hälsoundersökningar för nyanlända
          </head>
          <p xml:id="i-879PgXKKxUM15FuZ3krWfm">
            Under de senaste åren har Folkhälsomyndigheten konstaterat att
            bl.a. antalet fall av tuberkulos (tbc) har ökat dramatiskt. Tbc
            var tidigare en näst intill helt utrotad sjukdom i Sverige men
            nu har tbc-fall påträffats bl.a. inom skolan och hos personal
            på HVB-hem. Det är högst oroväckande för folkhälsan att allvarliga
            och smittsamma sjukdomar sprids i samhället till följd av att
            man inte upptäcker eller kan erbjuda smittade personer behandling
            eftersom de inte genomgår hälsoundersökningar.
          </p>
          <p xml:id="i-AG3ii3a4BL11Y4Y6218s4W">
            Sverigedemokraterna förordar därför obligatoriska hälsoundersökningar
            för alla personer som söker svenskt uppehållstillstånd. Det är
            endast en liten andel av de som anländer till Sverige som genomgår
            den frivilliga hälsoundersökningen som erbjuds. År 2015 var det
            endast 39 procent som genomgick hälsoundersökning. Obligatorisk
            hälsoundersökning fyller en viktig samhällsfunktion då farliga
            sjukdomar som sprids snabbt och som i dagsläget inte finns i Sverige
            kan upptäckas och behandlas i god tid. Det är viktigt att identifiera
            sjuka och smittade individer för att kunna ge dem vård. Samtidigt
            innebär en satsning som denna att de nya invånarna, i likhet med
            infödda svenskar, redan från början etablerar en god kontakt med
            den svenska vården.
          </p>
          <head xml:id="i-RKkkfRhQ2jTJW8K9hgBwTm" type="h1">
            5 Mångfald av aktörer – värna valfriheten och kvalitet
          </head>
          <p xml:id="i-99zJgMxM92Lezhg4SbBWY4">
            Sverigedemokraterna värnar den svenska välfärdsmodellen och månar
            om kvalitet, ordning och reda, mångfald och valfrihet i välfärdens
            verksamheter. Det innebär att det ska finnas utrymme för flera
            aktörer och driftsformer: offentliga, privata, ideella, kooperativa,
            stiftelsedrivna osv. Alternativet till valfrihet är det offentliga
            monopolet, där medborgarna är helt utlämnade åt det som politikerna
            har att erbjuda.
          </p>
          <p xml:id="i-6s744KSiAxZsviRY7LCqNp">
            Det sker något alldeles speciellt när fler än en aktör agerar
            inom samma område; å ena sidan den regelrätta konkurrensen – dvs.
            vetskapen att om man inte levererar en hög kvalitet så kommer
            medborgarna att välja bort en – å andra sidan att olika modeller,
            inriktningar och innovativa lösningar ges utrymme att växa.
          </p>
          <p xml:id="i-156Pbk1FKSwdy58z5L38H8">
            Utmaningen ligger därför i att kombinera å ena sidan valfrihet
            och mångfald, å andra sidan kvalitet och ordning och reda.
          </p>
          <head xml:id="i-8oDXExPzW1iKaPeD8NQuug" type="h2">
            5.1 Tillståndsprövning
          </head>
          <p xml:id="i-L9scEyntEBbrNSua5LSCU">
            All verksamhet som bedrivs ytterst med offentliga medel ska vara
            tillståndspliktig, detta helt oaktat själva driftsformen. Ett
            sjukhus, ett äldreboende, en vårdinrättning ska, innan verksamheten
            öppnar, söka och beviljas tillstånd för verksamheten. Ansvarig
            myndighet är IVO (Inspektionen för vård och omsorg). Myndigheten
            ska vid en ansökan granska bl.a. verksamhetsplan, ekonomisk plan,
            lämpligheten hos ledning och i förekommande fall styrelsen. Kommun
            och/eller landsting ska alltid ha prövorätt vid en nyetablering
            med den statliga myndigheten som sista instans för överklagande.
          </p>
          <p xml:id="i-S7rTk4Hs2AXgg1a97pED8V">
            I tillståndsprövningen ingår tillika att redogöra för ägarstrukturen.
            Den skatterättsliga hemvisten ska vara Sverige. En aktör som dolt
            och uppsåtligen agerar mot denna princip i syfte att tillskansa
            sig skattemässiga fördelar kommer oåterkalleligen att få sitt
            tillstånd indraget.
          </p>
          <head xml:id="i-FUja96vWVT2EdRz1DL4pP7" type="h2">
            5.2 Tillsyn
          </head>
          <p xml:id="i-S9FpYPPnUth7PEnJEyX2E2">
            Samma myndighet är tillika tillsynsmyndighet, dvs. ansvarig för
            att försäkra sig om att verksamheten bedrivs så som planerat och
            efterlever lagar och förordningar. Fokus härvidlag ska ligga på
            oanmälda inspektioner och kontroller. För detta ändamål kommer
            betydande resurser att tillskjutas myndigheten. Utöver tillsynen
            kommer också myndigheten att ansvara för att upprätta ett publikt
            och transparent kvalitetsregister med ett enkelt och direkt jämförbart
            betyg (förslagsvis 1–5) för varje enskild aktör. Detta register
            ska på enklaste sätt tillhandahållas medborgarna. Vill man exempelvis
            veta vilken vårdinrättning eller vilket äldreboende som har högst
            betyg, antingen i hela landet eller i sin kommun/landsting, så
            finns detta tillgängligt digitalt. De parametrar som ligger till
            grund för betygsbedömningen kommer till stor del att baseras på
            den subjektiva eller upplevda nöjdheten. Andra parametrar kan
            vara sådant som mat och personalbemanning.
          </p>
          <head xml:id="i-JXUcn4tKzEPM9vPTgY7PUi" type="h2">
            5.3 Sanktionsmöjligheter
          </head>
          <p xml:id="i-Ru89JerBw85uEw1sThAtRt">
            Oavsett vilket regelverk staten sätter upp och oavsett vilken
            verksamhet som avses så kommer någon, antingen av slarv, okunskap
            eller i värsta fall ren illvilja, att bryta mot det. Myndigheterna
            behöver därför ha tydliga befogenheter att beivra sådant.
          </p>
          <p xml:id="i-9snhQ4uVuX7C1tVTgfgxts">
            Om förseelsen är av ringa karaktär beslutar tillsynsmyndigheten
            helt enkelt om ett åläggande: att inom skälig tid åtgärda bristen.
            I det fall driftsformen är ett aktiebolag ska myndigheten kunna
            besluta om ett utdelningsförbud om bristen är allvarlig eller
            inte åtgärdas. I ännu allvarligare fall eller där bristen trots
            påpekanden inte åtgärdas kan myndigheten besluta om statlig tvångsförvaltning
            och i sista hand om indragande av själva tillståndet för att över
            huvud taget bedriva verksamheten. Dessa tydliga sanktionsbefogenheter
            tillsammans med en kraftig ökning av oanmälda inspektioner borgar
            tillsammans för ordning och reda i välfärdens verksamheter och
            en hög kvalitet för våra vårdtagare och andra brukare.
          </p>
          <p xml:id="i-AReimMxwKoWSudRD9gfDFG">
            Sverigedemokraterna vill sedan tidigare återinföra en variant
            av det s.k. ämbetsmannaansvaret som avskaffades i Sverige 1976.
            Med hänsyn till att välfärdens verksamheter är offentligt finansierade
            bör ett sådant återinförande avse tjänstemän i sådana verksamheter,
            oaktat själva driftsformen. Om man därför av ”försummelse, oförstånd
            eller oskicklighet” åsidosätter sådant man är påbjuden enligt
            lag, förordning eller motsvarande kan man bli straffrättsligt
            skyldig.
          </p>
          <head xml:id="i-3hzyLt4kVqnTYUBrtNYugY" type="h2">
            5.4 Ekonomisk stabilitet
          </head>
          <p xml:id="i-5wtXQR9qU75r82qiUtjNpH">
            Det finns både praktiska och ideologiska skäl att särskilja mellan
            aktiebolag som finansieras av offentliga medel och andra typer
            av aktiebolag. Bolag går i konkurs om inte stup i kvarten så åtminstone
            hyfsat regelbundet. Och det är egentligen lite grann själva poängen
            bakom en marknadsekonomi: den som inte sköter sig och levererar
            en produkt eller en tjänst som kunden är tillfreds med, kommer
            till slut inte att ha några kunder kvar. Och i de allra flesta
            fall medför det inte några synnerligen allvarliga konsekvenser
            för kunden. Aktiebolag verksamma inom välfärdssektorn som finansieras
            av offentliga medel är dock i detta avseende att betrakta som
            särskilda. Samhället har funnit att detta är verksamheter som
            är så pass centrala att alla ska ha tillgång till dom – rik som
            fattig – och att de därför ska finansieras via det offentliga.
          </p>
          <p xml:id="i-EdqFZaf5Hq4zuY4f3k7uyq">
            Sverigedemokraterna vill införa en bestämmelse om att ett aktiebolag
            som finansieras av offentliga medel inte får ta ut utdelning förrän
            det finns en sådan ekonomisk stabilitet (buffert) som kan garantera
            att verksamheten kan fortskrida även om bolaget skulle hamna på
            obestånd, så pass länge att det offentliga kan ta över verksamheten
            utan menlig inverkan på vårdtagare, brukare eller motsvarande.
          </p>
          <head xml:id="i-3vhpEmcMzD74ST7ttfXeCM" type="h2">
            5.5 Ersättningssystem och resursallokering
          </head>
          <p xml:id="i-LHumSrJ2YWHVxHrroqJ3Vp">
            Sverigedemokraterna strävar mot ett mer enhetligt nationellt
            ersättningssystem för välfärdsverksamheter, syftandes till att
            öka likvärdigheten samt minska krångel. Det omdömesregister som
            nämnts i tidigare avsnitt ska också tydligare kopplas till ersättningssystemet.
            Högre resultat ska rendera högre ersättning. Det är härvidlag
            viktigt att lyfta fram att det som avses är resultat över tid,
            dvs. en trend, snarare än en ögonblicksbild som ska vara styrande.
            Detta handlar givetvis ytterst om incitamentsstrukturer för olika
            aktörer inom välfärden (alldeles oavsett driftsform) och dessutom
            om att förhindra s.k. cherry-picking. Som exempel kan nämnas att
            vi vet att det finns en positiv korrelation mellan barns studieprestationer
            och akademiska föräldrar. Man skulle sålunda kunna föreställa
            sig att en privatägd friskola skulle föredra att etablera sig
            i ett område med just många akademiska föräldrar. Om eleverna
            där får goda resultat vid exempelvis nationella prov och skolan
            därmed ett högt omdöme, skulle det vid en komparation för stunden
            kunna rendera en högre ersättning. Detta vill vi undvika. Vid
            en jämförelse över tid så blir det tvärtom egalt om skolan är
            bra från början men blir ännu bättre, eller om skolan är dålig
            från början men blir lite mindre dålig (eller vice versa, i värsta
            fall) vad just ersättningssystemet anbelangar. En rektor i förekommande
            fall har sålunda kraftfulla incitament att förbättra skolans resultat,
            alldeles oavsett om man börjar på en ”hög” eller ”låg” nivå.
          </p>
        </div>
        <div type="motSignatures">
          <list>
            <item xml:id="i-ARKLwaEmH7fSkhbwVWssUr">
              Oscar Sjöstedt (SD)
            </item>
            <item xml:id="i-D8hjhpcKC1BBLPq2rEjC4A">
              Jimmie Åkesson (SD)
            </item>
            <item xml:id="i-2yS7zg6bcbs6AVWbb8K3CZ">
              Mattias Karlsson (SD)
            </item>
            <item xml:id="i-mJGtcVEDLnRgcZ1pMzauK">
              Richard Jomshof (SD)
            </item>
            <item xml:id="i-vqsFLNvXaos7dm3f8ShXD">
              Carina Herrstedt (SD)
            </item>
            <item xml:id="i-LCab2DKRtnCya2ZDdFtK5d">
              Sven-Olof Sällström (SD)
            </item>
            <item xml:id="i-7SVNwzED9ERGLNnziqRAAJ">
              Aron Emilsson (SD)
            </item>
            <item xml:id="i-7q4uNFd33CDLdwXPs4pjE1">
              Paula Bieler (SD)
            </item>
          </list>
        </div>
      </div>
    </body>
  </text>
</TEI>
