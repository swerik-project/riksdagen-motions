<?xml version='1.0' encoding='utf-8'?>
<TEI xmlns="http://www.tei-c.org/ns/1.0" xmlns:xi="http://www.w3.org/2001/XInclude" xml:id="mot-201314-SoU-00657">
  <teiHeader>
    <fileDesc>
      <titleStmt>
        <title>Utgiftsområde 9: Hälsovård, sjukvård och social omsorg</title>
        <author corresp="i-HxcQkHC9fDSzkJWgvdhDEF">av Lena Hallengren m.fl. (S)</author>
      </titleStmt>
      <publicationStmt>
        <authority>SWERIK PROJECT</authority>
      </publicationStmt>
      <sourceDesc>
        <bibl>
          <title>Utgiftsområde 9: Hälsovård, sjukvård och social omsorg</title>
          <idno type="rdwebb">H102So657</idno>
          <rs type="number">So657</rs>
          <orgName type="comitteeAbbreviation">SoU</orgName>
          <ref type="dokument_url_text">http://data.riksdagen.se/dokument/H102So657/text</ref>
          <ref type="dokument_url_html">http://data.riksdagen.se/dokument/H102So657</ref>
          <ref type="dokumentstatus_url_xml">http://data.riksdagen.se/dokumentstatus/H102So657</ref>
          <ref type="doc">http://data.riksdagen.se/fil/010D6EB8-EFD5-4702-8BA3-0D0ED6E2FE89</ref>
        </bibl>
      </sourceDesc>
    </fileDesc>
    <profileDesc>
      <particDesc>
        <listPerson>
          <person gender="woman">
            <idno>i-HxcQkHC9fDSzkJWgvdhDEF</idno>
            <name>Lena Hallengren</name>
            <state type="partyAffiliation" ref="Q105112">
              <desc>S</desc>
            </state>
          </person>
          <person gender="man">
            <idno>i-MMa2PA7yJ45qkfsEkcFqYb</idno>
            <name>Christer Engelhardt</name>
            <state type="partyAffiliation" ref="Q105112">
              <desc>S</desc>
            </state>
          </person>
          <person gender="woman">
            <idno>i-YHze8naQ3VfThjRidPfYK7</idno>
            <name>Ann Arleklo</name>
            <state type="partyAffiliation" ref="Q105112">
              <desc>S</desc>
            </state>
          </person>
          <person gender="man">
            <idno>i-2Bind9dyirGQ1UMwS9XjsT</idno>
            <name>Lennart Axelsson</name>
            <state type="partyAffiliation" ref="Q105112">
              <desc>S</desc>
            </state>
          </person>
          <person gender="woman">
            <idno>i-H4Edsjz4cmdv9sJHCLVnfS</idno>
            <name>Catharina Bråkenhielm</name>
            <state type="partyAffiliation" ref="Q105112">
              <desc>S</desc>
            </state>
          </person>
          <person gender="man">
            <idno>i-8gcKLg8FFeh9DR71R7zcMv</idno>
            <name>Gunnar Sandberg</name>
            <state type="partyAffiliation" ref="Q105112">
              <desc>S</desc>
            </state>
          </person>
          <person gender="woman">
            <idno>i-TvPyEtuwNMQMGBtdEqsZRN</idno>
            <name>Meeri Wasberg</name>
            <state type="partyAffiliation" ref="Q105112">
              <desc>S</desc>
            </state>
          </person>
        </listPerson>
      </particDesc>
      <correspDesc>
        <correspAction xml:id="i-EXtay943R5ZHgaRKrMuFKd" type="signed"/>
        <correspContext corresp="i-EXtay943R5ZHgaRKrMuFKd">
          <note type="signatory" corresp="i-HxcQkHC9fDSzkJWgvdhDEF"/>
          <note type="signatory" corresp="i-MMa2PA7yJ45qkfsEkcFqYb"/>
          <note type="signatory" corresp="i-YHze8naQ3VfThjRidPfYK7"/>
          <note type="signatory" corresp="i-2Bind9dyirGQ1UMwS9XjsT"/>
          <note type="signatory" corresp="i-H4Edsjz4cmdv9sJHCLVnfS"/>
          <note type="signatory" corresp="i-8gcKLg8FFeh9DR71R7zcMv"/>
          <note type="signatory" corresp="i-TvPyEtuwNMQMGBtdEqsZRN"/>
        </correspContext>
        <correspAction type="numbering" xml:id="i-4HniMCuYkNwQBDqjjx8GX3">
          <date when="2013-10-08"/>
        </correspAction>
        <correspAction type="submission" xml:id="i-KZTFtmfL1obeZxurKjF7Yg">
          <date when="2013-10-04"/>
        </correspAction>
        <correspAction type="transfer" xml:id="i-2y9vJnuMfAKubXmpFdmE8D">
          <date when="2013-10-04"/>
        </correspAction>
        <correspAction type="assigned" xml:id="i-U8V2KYBUmFiVb2Ct3mdQPr"/>
        <correspContext corresp="i-U8V2KYBUmFiVb2Ct3mdQPr">
          <ref type="assignedTo">Socialutskottet</ref>
        </correspContext>
      </correspDesc>
      <textClass>
        <catRef scheme="#docType" target="#mot"/>
        <catRef scheme="#motionType" target="#kommitte"/>
        <catRef scheme="#motionType" target="#fristående"/>
      </textClass>
    </profileDesc>
  </teiHeader>
  <text>
    <body>
      <div type="motHeader"/>
      <div type="motBody">
        <div type="TOC" xml:id="i-TRkyt3iEzyNVVbi1B5isSx">
          <head xml:id="i-HmQJ6T4Msk7CVFhfH2gSbe">
            Innehållsförteckning
          </head>
          <list>
            <item>
              Innehållsförteckning 1
            </item>
            <item>
              Förslag till riksdagsbeslut 3
            </item>
            <item>
              Motivering 7
            </item>
            <item>
              1. Hälso- och sjukvård 7
            </item>
            <item>
              1.1 Hälso- och sjukvårdspolitikens inriktning 8
            </item>
            <item>
              1.2 Mer tid för vård 9
            </item>
            <item>
              1.3 Ökat patientinflytande genom patientkontrakt 12
            </item>
            <item>
              1.4 Nationella riktlinjer 13
            </item>
            <item>
              1.5 Patientsäkerhet i vården 13
            </item>
            <item>
              1.6 Nationella kvalitetsregister 15
            </item>
            <item>
              1.7 Personalens arbetsvillkor 15
            </item>
            <item>
              1.8 En modern it-strategi för hälso- och sjukvården 16
            </item>
            <item>
              1.9 Hälsofrämjande och jämlik hälso- och sjukvård 18
            </item>
            <item>
              1.10 Fri etablering i specialistsjukvården 19
            </item>
            <item>
              1.11 Jämställd hälso- och sjukvård 20
            </item>
            <item>
              1.12 Driftsformer i hälso- och sjukvården 20
            </item>
            <item>
              1.13 Nationella kvalitetslagar 21
            </item>
            <item>
              1.14 Cancersjukvård 25
            </item>
            <item>
              1.15 Organdonation 28
            </item>
            <item>
              1.16 Hbt-personers hälsa 29
            </item>
            <item>
              2. Hiv/aids 30
            </item>
            <item>
              3. Läkemedel 31
            </item>
            <item>
              4. Strategiska samverkansprogram – life science 34
            </item>
            <item>
              5. Antibiotikaresistens 35
            </item>
            <item>
              6. Narkolepsi 36
            </item>
            <item>
              7. Rett Center 38
            </item>
            <item>
              8. Psykiatri 39
            </item>
            <item>
              9. Tandvård 43
            </item>
            <item>
              10. Folkhälsa 45
            </item>
            <item>
              11. Tobak 48
            </item>
            <item>
              12. Alkohol och narkotika 52
            </item>
            <item>
              13. Missbruksvården 57
            </item>
            <item>
              14. Den sociala barn- och ungdomsvården 60
            </item>
            <item>
              15. Ungdomsmottagningar 63
            </item>
            <item>
              16. Funktionshinderspolitik 64
            </item>
            <item>
              17. Äldres vård och omsorg 68
            </item>
            <item>
              18. Insemination för ensamstående 75
            </item>
            <item>
              19. Ekonomiskt bistånd 76
            </item>
            <item>
              20. Barnfattigdom 78
            </item>
            <item>
              21. Överskuldsatthet 80
            </item>
            <item>
              22. Spelberoende 81
            </item>
            <item>
              23. Hemlöshet 82
            </item>
          </list>
        </div>
        <div type="motProposal" subtype="förslag">
          <head xml:id="i-9mGeDCm1ccNXWMYD6gtRtJ">
            Förslag till riksdagsbeslut
          </head>
          <list style="ol">
            <item xml:id="i-MZXaUDV22jPXSu3gS23N7D">
              Riksdagen anvisar anslagen för 2014 inom utgiftsområde 9 Hälsovård,
              sjukvård och social omsorg med de ändringar i förhållande till
              regeringens förslag om framgår i tabell 1 i motionen.
            </item>
            <item xml:id="i-XadGWEfR8HZ3PcDBHwZsRm">
              Riksdagen tillkännager för regeringen som sin mening vad som
              anförs i motionen om satsning på mer personal och resurser i sjukvården.
            </item>
            <item xml:id="i-9t5LJT8ZW2ai6yyQhTJAYQ">
              Riksdagen tillkännager för regeringen som sin mening vad som
              anförs i motionen om handlingsprogram för minskad administration
              i sjukvården.
            </item>
            <item xml:id="i-VB4mjJsH3mEuV28Syk2xey">
              Riksdagen tillkännager för regeringen som sin mening vad som
              anförs i motionen om patientkontrakt.
            </item>
            <item xml:id="i-Qhaax9B2SE1bZheCp8EdDu">
              Riksdagen tillkännager för regeringen som sin mening vad som
              anförs i motionen om nationella riktlinjer.
            </item>
            <item xml:id="i-PWq1Njyr6UHe9zNKtoA7iG">
              Riksdagen tillkännager för regeringen som sin mening vad som
              anförs i motionen om patientsäkerhet.
            </item>
            <item xml:id="i-GVXk9398FTtvFKkvyELJXR">
              Riksdagen tillkännager för regeringen som sin mening vad som
              anförs i motionen om nationella kvalitetsregister.
            </item>
            <item xml:id="i-8QxnHpJV8PJR8ZHKMhefmC">
              Riksdagen tillkännager för regeringen som sin mening vad som
              anförs i motionen om meddelarskydd. 1
            </item>
            <item xml:id="i-Afz7NxiGDYbqWwjKQSUGfV">
              Riksdagen tillkännager för regeringen som sin mening vad som
              anförs i motionen om it-strategi för hälso- och sjukvården.
            </item>
            <item xml:id="i-6zcYa3gTvLfjWvriFnA26F">
              Riksdagen tillkännager för regeringen som sin mening vad som
              anförs i motionen om ersättningssystemen i vården.
            </item>
            <item xml:id="i-Xf1NAvtm5NEuRzW9P7MWG6">
              Riksdagen tillkännager för regeringen som sin mening vad som
              anförs i motionen om nej till fri etablering i specialistsjukvården.
            </item>
            <item xml:id="i-TjRVLRx8SgtixByAeees6L">
              Riksdagen tillkännager för regeringen som sin mening vad som
              anförs i motionen om en nationell genomförandeplan för jämställd
              hälso- och sjukvård.
            </item>
            <item xml:id="i-SvE16NmsyBK4j41XhBcFfS">
              Riksdagen tillkännager för regeringen som sin mening vad som
              anförs i motionen om investeringsskydd för skattefinansierad verksamhet.
              2
            </item>
            <item xml:id="i-PS1SLzUqWqBzhaUnksXhjj">
              Riksdagen tillkännager för regeringen som sin mening vad som
              anförs i motionen om att det inte ska vara tillåtet med förtur
              (gräddfiler) för privatbetalande patienter i den offentligt finansierade
              vården.
            </item>
            <item xml:id="i-PpK4suk6oEVxwTshxwiUwQ">
              Riksdagen tillkännager för regeringen som sin mening vad som
              anförs i motionen om att det inte ska vara tillåtet att sälja,
              privatisera eller stycka upp universitets- och regionsjukhus.
            </item>
            <item xml:id="i-6fqNMtgHAHTM8skBHQA2jc">
              Riksdagen tillkännager för regeringen som sin mening vad som
              anförs i motionen om nationella kvalitetslagar.
            </item>
            <item xml:id="i-G796jPrh3dUqebdWDJ1n8z">
              Riksdagen tillkännager för regeringen som sin mening vad som
              anförs i motionen om cancersjukvård.
            </item>
            <item xml:id="i-BzmNGBmCrQ6gG9yjt8GDqU">
              Riksdagen tillkännager för regeringen som sin mening vad som
              anförs i motionen om organdonation.
            </item>
            <item xml:id="i-7X51RdxKioJFUFsUoyNfFk">
              Riksdagen tillkännager för regeringen som sin mening vad som
              anförs i motionen om insatser för hbt-personers hälsa.
            </item>
            <item xml:id="i-XTCz1YxNCS5kvGcSJtZVfj">
              Riksdagen tillkännager för regeringen som sin mening vad som
              anförs i motionen om hbt-certifiering för landets samtliga ungdomsmottagningar.
            </item>
            <item xml:id="i-DJ9hNXkiGMupGukvNxXBCD">
              Riksdagen tillkännager för regeringen som sin mening vad som
              anförs i motionen om en utredning om levnadsvillkoren för transpersoner.
            </item>
            <item xml:id="i-KLWUHUdUTyLjXJhdwepsod">
              Riksdagen tillkännager för regeringen som sin mening vad som
              anförs i motionen om insatser när det gäller smittskydd och hiv.
            </item>
            <item xml:id="i-Ew7Dd7DRWEx7dHkcZZKded">
              Riksdagen tillkännager för regeringen som sin mening vad som
              anförs i motionen om ett nationellt initiativ för säkrare läkemedelshantering.
            </item>
            <item xml:id="i-JhEZZBPbdUi6p4dwWWUUet">
              Riksdagen tillkännager för regeringen som sin mening vad som
              anförs i motionen om apoteksmarknaden.
            </item>
            <item xml:id="i-MQ9XcPKNxa19sanSv55aLX">
              Riksdagen tillkännager för regeringen som sin mening vad som
              anförs i motionen om strategiska samverkansprogram och life science.
              3
            </item>
            <item xml:id="i-P8tAntNc33Vk22zdDLewcv">
              Riksdagen tillkännager för regeringen som sin mening vad som
              anförs i motionen om intensifierat arbete för att motverka antibiotikaresistens
              och vårdrelaterade infektioner.
            </item>
            <item xml:id="i-PRJk7mHStHYi9Pd5qmsn8d">
              Riksdagen tillkännager för regeringen som sin mening vad som
              anförs i motionen om narkolepsi.
            </item>
            <item xml:id="i-EoNFsRWrYScyygk9HxQ6HP">
              Riksdagen tillkännager för regeringen som sin mening vad som
              anförs i motionen om Rett Center.
            </item>
            <item xml:id="i-U7zmJToSrXQVRhcrDmf55M">
              Riksdagen tillkännager för regeringen som sin mening vad som
              anförs i motionen om en långsiktig handlingsplan för psykiatrin.
            </item>
            <item xml:id="i-8SoFY8oGc3WkMsF1bgu4rm">
              Riksdagen tillkännager för regeringen som sin mening vad som
              anförs i motionen om samverkansmodeller i varje kommun för barn
              och ungdomar med problem (Barnens räddningstjänst).
            </item>
            <item xml:id="i-A8crmmdfRUW2S97qdhS9Jx">
              Riksdagen tillkännager för regeringen som sin mening vad som
              anförs i motionen om tandvårdsförsäkringen.
            </item>
            <item xml:id="i-6JWtuE4dFerJnJWo9k9Vyo">
              Riksdagen tillkännager för regeringen som sin mening vad som
              anförs i motionen om att inrätta en nationell kommission för jämlik
              hälsa.
            </item>
            <item xml:id="i-GYMDkArq7EjHgQYoT1cxCo">
              Riksdagen tillkännager för regeringen som sin mening vad som
              anförs i motionen om obligatoriska bildvarningar på cigarettpaket.
            </item>
            <item xml:id="i-VJuSgj9JT92caUuMe5kckg">
              Riksdagen tillkännager för regeringen som sin mening vad som
              anförs i motionen om dold försäljning av tobak.
            </item>
            <item xml:id="i-B6WPefNZqp8Dj9xDuEnbZm">
              Riksdagen tillkännager för regeringen som sin mening vad som
              anförs i motionen om tillståndsplikt för försäljning av tobak.
            </item>
            <item xml:id="i-E1KX4igPDZXQBMWg1i7EMm">
              Riksdagen tillkännager för regeringen som sin mening vad som
              anförs i motionen om ett samlat åtgärdspaket för att minska tobaksbruket.
            </item>
            <item xml:id="i-4Gkry4to1iR6ErodhcAg7k">
              Riksdagen tillkännager för regeringen som sin mening vad som
              anförs i motionen om alkoholreklam.
            </item>
            <item xml:id="i-V3UCBrYVSArYTz9D4B9N1V">
              Riksdagen tillkännager för regeringen som sin mening vad som
              anförs i motionen om licensplikt för folkölsförsäljning.
            </item>
            <item xml:id="i-Uys7PAB3QV58UWkC3ko4Ug">
              Riksdagen tillkännager för regeringen som sin mening vad som
              anförs i motionen om att förtydliga lagstiftningen kring privatinförsel
              av alkohol för annans räkning.
            </item>
            <item xml:id="i-7yMhJaQg52qeLQfAmJsrBU">
              Riksdagen tillkännager för regeringen som sin mening vad som
              anförs i motionen om nej till gårdsförsäljning av alkohol.
            </item>
            <item xml:id="i-XuaZJ96a8TeH2NfMD3emv7">
              Riksdagen tillkännager för regeringen som sin mening vad som
              anförs i motionen om en nationell handlingsplan för minskat alkoholbruk
              bland ungdomar.
            </item>
            <item xml:id="i-Cpfdc3C9PP4vXv5R69G7gq">
              Riksdagen tillkännager för regeringen som sin mening vad som
              anförs i motionen om alkolås. 4
            </item>
            <item xml:id="i-JavG3qExvrkVFq9gRSKYt5">
              Riksdagen tillkännager för regeringen som sin mening vad som
              anförs i motionen om familjeklassning av droger.
            </item>
            <item xml:id="i-PKSETavF29LACVRuPDKg2u">
              Riksdagen tillkännager för regeringen som sin mening vad som
              anförs i motionen om missbruksvården.
            </item>
            <item xml:id="i-MMHbHeXmrVv4wowshos1jr">
              Riksdagen tillkännager för regeringen som sin mening vad som
              anförs i motionen om Ett kontrakt för livet.
            </item>
            <item xml:id="i-KMAssaHHRfuWZNmE7hQbNt">
              Riksdagen tillkännager för regeringen som sin mening vad som
              anförs i motionen om den sociala barn- och ungdomsvården.
            </item>
            <item xml:id="i-Kod1iJqZaBgVJx8MpynSjX">
              Riksdagen tillkännager för regeringen som sin mening vad som
              anförs i motionen om ungdomsmottagningarnas tillgänglighet.
            </item>
            <item xml:id="i-2pvy5Xd5sAkt4PT1r39Z4C">
              Riksdagen tillkännager för regeringen som sin mening vad som
              anförs i motionen om funktionshinderspolitikens inriktning.
            </item>
            <item xml:id="i-27FS5Z8zp6KRG7Ei8QakBQ">
              Riksdagen tillkännager för regeringen som sin mening vad som
              anförs i motionen om bidrag till handikapporganisationer.
            </item>
            <item xml:id="i-WMMiPsty2G3u3UeqzUMo8g">
              Riksdagen tillkännager för regeringen som sin mening vad som
              anförs i motionen om stöd till Ågrenska stiftelsen.
            </item>
            <item xml:id="i-ADZagaK8AqJwEMVdvbMeMm">
              Riksdagen tillkännager för regeringen som sin mening vad som
              anförs i motionen om äldrepolitikens inriktning.
            </item>
            <item xml:id="i-Tyx2AbPuiFzg9983UBxeAL">
              Riksdagen tillkännager för regeringen som sin mening vad som
              anförs i motionen om förbättrat omhändertagande om svårt sjuka
              äldre patienter.
            </item>
            <item xml:id="i-8yH2Kxiwp2Uo3SE9oDJyZf">
              Riksdagen tillkännager för regeringen som sin mening vad som
              anförs i motionen om ökat inflytande för äldre som har hemtjänst.
            </item>
            <item xml:id="i-GRojZUNgZ49W2b5FFjjQuY">
              Riksdagen tillkännager för regeringen som sin mening vad som
              anförs i motionen om viss hemtjänst utan biståndsbedömning för
              personer över en viss ålder.
            </item>
            <item xml:id="i-9b4rQZqaaCxB3mQ7fK79WQ">
              Riksdagen tillkännager för regeringen som sin mening vad som
              anförs i motionen om insemination för ensamstående.
            </item>
            <item xml:id="i-FUFjzQnFnGqAvTMNrs95v9">
              Riksdagen tillkännager för regeringen som sin mening vad som
              anförs i motionen om ekonomiskt bistånd.
            </item>
            <item xml:id="i-UUhXh8SCAaCMEtGfGcsUfi">
              Riksdagen tillkännager för regeringen som sin mening vad som
              anförs i motionen om fritidspeng.
            </item>
            <item xml:id="i-AtAzq7tCd9JPwrT1suvCCY">
              Riksdagen tillkännager för regeringen som sin mening vad som
              anförs i motionen om barnfattigdom. 5
            </item>
            <item xml:id="i-eMm1fbKParC2diAX9HBNm">
              Riksdagen tillkännager för regeringen som sin mening vad som
              anförs i motionen om överskuldsatthet. 6
            </item>
            <item xml:id="i-AyhntxqkKwFZv5mUbNHRHq">
              Riksdagen tillkännager för regeringen som sin mening vad som
              anförs i motionen om spelberoende.
            </item>
            <item xml:id="i-6UEZR4bEcTQRCTvohVam9n">
              Riksdagen tillkännager för regeringen som sin mening vad som
              anförs i motionen om hemlöshet.
            </item>
          </list>
          <p xml:id="i-YCC6dCun9eRRxcX2oX3KAN">
            1 Yrkande 8 hänvisat till KU.
          </p>
          <p xml:id="i-RkfaTHNCdgVk2S3T1sZZGf">
            2 Yrkande 13 hänvisat till FiU.
          </p>
          <p xml:id="i-GeVA47gWeHhCVqTxq1Bf1w">
            3 Yrkande 25 hänvisat till NU.
          </p>
          <p xml:id="i-JgkNNCBEz3Ki6zhKATa9Jw">
            4 Yrkande 42 hänvisat till TU.
          </p>
          <p xml:id="i-Az1gLosuvaQQbHPhTASHd5">
            5 Yrkande 58 hänvisat till SfU.
          </p>
          <p xml:id="i-NnvVp7oemNgumJdPcsnhn3">
            6 Yrkande 59 hänvisat till CU.
          </p>
        </div>
        <div type="motContent">
          <head type="h1" xml:id="i-BdcJGa7czFCBpSRuQ7Tf4P">
            Motivering
          </head>
          <head type="h1" xml:id="i-6hv5QKRam49PRRDPFPPaaC">
            Tabell 1 Anslagsförändringar
          </head>
          <table>
            <row xml:id="i-2VguvNr3BAnCei47hcHfHt">
              <cell>
                Anslag i tusental kronor
              </cell>
              <cell>
                Regeringens förslag
              </cell>
              <cell>
                Anslagsförändring
              </cell>
            </row>
            <row xml:id="i-AaWDpCq57AyQ7rMqMKhDQv">
              <cell>
                Nytt anslag: Mer tid för vård
              </cell>
              <cell>
                0
              </cell>
              <cell>
                + 2 000 000
              </cell>
            </row>
            <row xml:id="i-6YYroqatkCyQPgruyUDXs2">
              <cell>
                Nytt anslag: Patientkontrakt
              </cell>
              <cell>
                0
              </cell>
              <cell>
                + 5 000
              </cell>
            </row>
            <row xml:id="i-GVHzQM6Ht3yxddksHAFqJ">
              <cell>
                Nytt anslag: Missbruksvård
              </cell>
              <cell>
                0
              </cell>
              <cell>
                + 20 000
              </cell>
            </row>
            <row xml:id="i-J9RAXDZCyqDxffHn1L7L8y">
              <cell>
                Nytt anslag: Ågrenska stiftelsen
              </cell>
              <cell>
                0
              </cell>
              <cell>
                + 5 000
              </cell>
            </row>
            <row xml:id="i-UiVCHJJNvqcx8XqA5KR2Yo">
              <cell>
                2.5 Insatser mot hiv/aids och andra  smittsamma sjukdomar
              </cell>
              <cell>
                145 502
              </cell>
              <cell>
                + 10 000
              </cell>
            </row>
            <row xml:id="i-CNjetYFjKpY6ca99Ha4jyj">
              <cell>
                3.2 Bidrag till handikapporganisationer
              </cell>
              <cell>
                182 742
              </cell>
              <cell>
                + 19 000
              </cell>
            </row>
            <row xml:id="i-JDi64Q2LVhCWwMCj867uoU">
              <cell>
                4.5 Stimulansbidrag och åtgärder inom  äldreomsorgen
              </cell>
              <cell>
                1 744 780
              </cell>
              <cell>
                + 41 000
              </cell>
            </row>
            <row xml:id="i-A3m3ESsfu1CyDs3xgcc5oM">
              <cell>
                1:6 Bidrag till folkhälsa och sjukvård. Stimulansbidrag  100 000 för att öka användningen av LOV i specialistsjukvården slopas .
              </cell>
              <cell>
                1 732 251
              </cell>
              <cell>
                – 100 000
              </cell>
            </row>
            <row xml:id="i-CkczWzs5SccC6bmwWKRMww">
              <cell>
                Totalt
              </cell>
              <cell>
                62 160 768
              </cell>
              <cell>
                64 160 768
              </cell>
            </row>
          </table>
          <head type="h2" xml:id="i-F7pLGCH9CeMkxMNKa1kovS">
            1. Hälso- och sjukvård
          </head>
          <p xml:id="i-9dKF88GTx2kNPNQ3eh3kXi">
            En väl fungerande hälso- och sjukvård kan vara skillnaden mellan
            liv och död för en människa. När en svårt sjuk kan botas och återvända
            till ett aktivt liv eller när ett för tidigt fött barn kan räddas
            är det för den enskilde, familjen och de närstående det viktigaste
            och mest betydelsefulla som hänt i livet. Inget är mer avgörande
            för livskvalitet. Det som dagligen utförs i svensk hälso- och
            sjukvård kan upplevas som ett mirakel för den enskilde men är
            ett resultat av professionellt och hårt arbete av engagerade medarbetare.
            Det är också ett resultat av gemensamma investeringar under lång
            tid där strävan att erbjuda alla, inte bara några, den allra bästa
            hälso- och sjukvården har drivit på utvecklingen och bidragit
            till att svensk hälso- och sjukvård i internationella jämförelser
            rankas mycket högt när det gäller medicinsk kvalitet.
          </p>
          <p xml:id="i-DoBYuteTqHLKmXUd4VPkGm">
            Ska svensk hälso- och sjukvård kunna behålla den toppositionen
            måste den ha tillgång till den allra senaste kunskapen, professionella
            medarbetare, de mest avancerade behandlingsmetoderna, teknik och
            läkemedel för att kunna bota, lindra och förebygga sjukdomar och
            ohälsa. Målet måste vara att ständigt flytta fram positionerna
            genom investeringar i forskning och utveckling så att fler med
            dödliga sjukdomar kan räddas till livet, att kroniska sjukdomar
            kan behandlas så att människor kan leva ett gott och självständigt
            liv och att behandlingsbara sjukdomar kan förebyggas och botas.
            Forskning och utveckling måste vara en central och integrerad
            del i svensk hälso- och sjukvård så att ny kunskap snabbt når
            ut och används i vården och kommer patienten till del.
          </p>
          <head type="h3" xml:id="i-MnfHgq8AKPSSMt1eexJJEi">
            1.1 Hälso- och sjukvårdspolitikens inriktning
          </head>
          <p xml:id="i-Pmxia42YJ1XvfnGEbwrCZ6">
            Alla har rätt till en god sjukvård. Den som blir sjuk ska veta
            att han eller hon får hjälp av en personal som har den bästa utbildningen,
            tillräckligt med tid och som arbetar med de mest moderna metoderna
            och den senaste medicinska tekniken.
          </p>
          <p xml:id="i-5RKxAaJcF5SFZpBBQhbzWT">
            En jämlik hälso- och sjukvård är en av grundvalarna i den svenska
            välfärden. Alla människor har lika rätt till bra kvalitet och
            god tillgänglighet till vården, oavsett var man bor, vem man är,
            vad man tjänar eller vilket kön eller vilken religion man tillhör.
            Det är patienter med störst behov som ska prioriteras först –
            inte de med störst plånbok. Det krävs ett tydligt politiskt ledarskap
            för att prioritera vården för de sjukaste och sköraste. Hälso-
            och sjukvården ska därför styras demokratiskt och finansieras
            gemensamt och solidariskt.
          </p>
          <p xml:id="i-MzyKSR2ZbVG6AZARVd3sRX">
            Studier och olika jämförelser visar att svensk hälso- och sjukvård
            är öppen för hela befolkningen och håller hög kvalitet samtidigt
            som kostnaderna är måttliga. Men det finns fortfarande omotiverade
            köns- och klasskillnader i den svenska vården. Kvinnor och män
            behandlas olika. Social bakgrund och var i landet man bor kan
            ibland ha betydelse för vilken vård man får och vilka resurser
            man får tillgång till. Det finns också brist på kunskap om hbt-personers
            situation inom hälso- och sjukvården och psykiatrin. Kvinnor och
            män, oavsett kön, könsidentitet, etnisk tillhörighet, religion
            eller annan trosuppfattning, funktionsnedsättning, sexuell läggning
            och ålder, ska utifrån sina behov behandlas likvärdigt i sjukvården
            när det gäller resurser och insatser. Omotiverade skillnader i
            bemötande och omhändertagande ska bort. Det går att säkra en högkvalitativ
            vård för alla.
          </p>
          <p xml:id="i-CWa5e61kNyB6BuN8DbZtoj">
            Vi vill genomföra en satsning på mer personal och mer resurser
            till sjukvården.
          </p>
          <p xml:id="i-WXe5tabpdjhtN3dPJpTNdz">
            Vi vill att det tas fram ett handlingsprogram för att minska
            den tid vårdpersonalen måste ägna åt administration.
          </p>
          <p xml:id="i-TtuAKdEzSbc6eSqNZSCnT1">
            Vi vill införa ett patientkontrakt där patientens alla delar
            inom behandling ingår och inom vilken tid det ska ske. När vården
            och patienten har kommit överens om vad som ska göras och när,
            ska kontraktet fungera som en vårdgaranti.
          </p>
          <p xml:id="i-UNHv5LLV5z5ZZ2U6Gb3tzb">
            Vi vill inte att staten ska bestämma vilka organisationsformer
            landstingen ska välja och därför avvisar vi tidsbegränsade stimulansbidrag
            till landstingen som syftar till att öka användningen av LOV i
            specialistsjukvården.
          </p>
          <p xml:id="i-5eYowJ3JYDk3iV7gQ6NC8m">
            Vi vill att alla ska ha rätt till sjukvården på lika villkor.
            Den som har haft möjlighet att teckna en privat sjukvårdsförsäkring
            ska inte kunna få snabbare vård än andra på ett offentligt finansierat
            sjukhus. Så såg lagstiftningen tidigare ut, men den avskaffades
            skyndsamt av den borgerliga regeringen 2007. Vi anser att det
            bara är hälsotillståndet som ska avgöra när och hur du får vård
            på ett offentligt finansierat sjukhus – aldrig plånbokens tjocklek
            eller olika privata försäkringar. Vi vill i lag förbjuda möjligheten
            att köpa sig förtur (gräddfiler) på offentligt finansierade sjukhus.
          </p>
          <p xml:id="i-6jDta17zmaYeVTQzWRF7MD">
            Vi vill slå vakt om universitets- och regionsjukhusen. De har
            en avgörande betydelse för att ge högkvalitativ och jämlik vård.
            Samarbetet mellan sjukhusen är viktigt för hela vårdorganisationen.
            Att bryta ut ansvaret för sjukhusen riskerar att slå sönder vårdkedjor
            för patienter och försämra samverkan mellan olika delar i vården.
            Vi anser att universitets- och regionsjukhusen ska ägas gemensamt.
            Sjukhusen har en avgörande betydelse för landstingens möjlighet
            att leva upp till lagstadgat ansvar för vården, vilket gör dem
            olämpliga att privatisera.
          </p>
          <p xml:id="i-B8TZMzdxW3vnvB4mM3MgN2">
            Vi vill införa nationella kvalitetslagar som reglerar vilka spelregler
            som ska gälla för privata utförares medverkan i sjukvården.
          </p>
          <head type="h3" xml:id="i-4JEcaZ5oM7MbiR69T8Jkrc">
            1.2 Mer tid för vård
          </head>
          <p xml:id="i-Qz7uZCDuDYJMsScke5qNuM">
            Sjukvården står inför stora utmaningar framöver. Allt fler blir
            äldre och kraven på en bättre sjukvård ökar. Den tekniska utvecklingen
            skapar nya möjligheter, men ställer också höga krav på kompetens
            och en god arbetsmiljö.
          </p>
          <p xml:id="i-KWKbLsgyBTp3ZGZwawmgLK">
            Dagens brister inom svensk sjukvård riskerar våra möjligheter
            att svara upp mot framtidens utmaningar. Inte minst är det bristen
            på tid för vård som behöver åtgärdas.
          </p>
          <p xml:id="i-UZ1pHFJPDygSVWPmvZ8aCB">
            Ambulanser kommer allt senare, akutvården fördröjs, patienternas
            vårdtid är ofta otillräcklig och många får vänta alltför länge
            på sin behandling. Sjukvårdens organisation tar heller inte tillräcklig
            hänsyn till äldres speciella behov. Det leder till en pressad
            vård- och arbetsmiljö. Därutöver används alltför stor del av vårdpersonalens
            tid åt administration och dokumentation.
          </p>
          <p xml:id="i-7WaXAZ7yiWrC7u5KZkXUJq">
            Därför behöver det bli fler som arbetar i vården samtidigt som
            administrationen minskar. Då blir det mer tid till patienten.
            Så säkrar vi en god vård för alla.
          </p>
          <head type="h4" xml:id="i-JtFgX5Mr92o39KpYb1AymZ">
            Minska administrationen
          </head>
          <p xml:id="i-GSYtKCUzBKv7gpUF3GC58D">
            Studier visar att läkare och sjuksköterskor tvingas ägna mycket
            tid åt annat än direkt patientarbete. För att sjukvården ska kunna
            fokusera på patienternas behov krävs bättre administrativa rutiner.
          </p>
          <p xml:id="i-Np3EijZ3e9vNF8B53WVVHi">
            Dokumentation och administration är nödvändigt, men tar idag
            mycket tid. Framgångsrikt utvecklingsarbete på olika sjukhus,
            kliniker och vårdcentraler runt om i landet visar att det går
            att ändra på organisation och arbetsmetoder för att frigöra mer
            tid för vård. Detta arbete måste spridas och tillämpas i hela
            hälso- och sjukvården. Samtidigt måste staten se över sina krav
            och regler för att frigöra tid för vård. Det handlar både om att
            läkare, sjuksköterskor och undersköterskor får nyttja sina respektive
            kompetenser på bästa sätt och att de får det administrativa stöd
            som behövs.
          </p>
          <p xml:id="i-5hkMVZDCnJ9bpnBXeCUFim">
            Vi föreslår att staten och sjukvårdshuvudmännen tar initiativ
            för att minska den tid vårdpersonalen måste ägna åt uppgifter
            som inte är patientarbete. Arbetet ska ske tillsammans med de
            fackliga organisationerna. Det behövs en systematisk genomgång
            av lagstiftningen och regelsystemet på hälso- och sjukvårdsområdet
            för att minska onödig administration.
          </p>
          <p xml:id="i-GbYEDEK86U1BtjVD26z4vm">
            Inga nya blanketter, register eller rapportering som inte är
            dokumenterat nödvändiga får införas. För administration som inte
            är lagstyrd bör man successivt införa samma krav som för behandlingsmetoder
            i sjukvården; det ska vara dokumenterat att behovet av de administrativa
            uppgifterna är tillräckligt stort, att kostnaden är rimlig i relation
            till nyttan och att tiden som avsätts inte tränger ut annan viktig
            verksamhet.
          </p>
          <p xml:id="i-3gEuoarGXxGSKMtHMVwfCa">
            Administrativa uppgifter som redan ålagts vården bör genomgå
            en löpande revision. Att utveckla journalhanteringen och it-systemen
            i vården är en nödvändighet. Journalerna är idag splittrade, svåröverskådliga
            och skapar mycket merarbete där personalens tid går åt till att
            logga in och ut i olika system. En väl utvecklad it-infrastruktur
            leder till att vårdpersonal kan ägna mer tid åt patienterna och
            anpassa vården till varje patients behov. Kvalitetsregister är
            mycket viktiga för forskningen och för att utveckla vården men
            måste administreras på ett sätt som inte hindrar det övriga arbetet.
          </p>
          <p xml:id="i-Nsj6z6D5EgPzimfGv2pp8w">
            Även ersättningsmodellerna i vården bör ses över. Dåliga och
            missriktade system leder till onödig administration men också
            till att vårdens resurser används felaktigt.
          </p>
          <p xml:id="i-Kj24thZtq9aoVi3frg2v4g">
            Vi föreslår att staten, landstingen och de fackliga vårdorganisationerna
            samlas för en nationell vårdrevision. Lagstiftning, it-system
            och journalhantering ska systematiskt kartläggas och alla möjligheter
            för att minska administrationen ska ses över.
          </p>
          <head type="h4" xml:id="i-4BGKLVbnZj2QcLnYEMAh8X">
            Mer personal
          </head>
          <p xml:id="i-CiKWjnNZfDUrGMQcC2t6T3">
            Flera delar av sjukvården har idag allvarliga problem. Sjukvårdspersonal
            och patienter rapporterar om en tidspressad arbetssituation som
            riskerar att leda till brister i patientsäkerheten. Trycket och
            belastningen på akutmottagningar, vårdavdelningar och andra verksamheter
            är mycket höga.
          </p>
          <p xml:id="i-DDVTuTWZHeb8J3VHDyR4Xy">
            Enligt en undersökning som Läkarförbundet gjort fattas det 1
            400 allmänläkare i Sverige. SCB uppskattar att det kommer att
            fattas 30 000 sjuksköterskor 2030. Både andelen specialistsjuksköterskor
            och undersköterskor har minskat under lång tid.
          </p>
          <p xml:id="i-HuPnWaMn7qM5wUB5cSxGbq">
            Bristen på vårdpersonal leder till minskat antal vårdplatser
            och bidrar till överbeläggningar. De flesta sjukhus beskriver
            att de har överbeläggningar dagligen eller varje vecka och att
            de lika ofta utlokaliserar patienter. Socialstyrelsen har i sina
            granskningar av vården upprepade gånger pekat på problemet med
            överbeläggningar och de olika brister som uppstår när patienter
            får vårdplatser som inte uppfyller deras vårdbehov.
          </p>
          <p xml:id="i-4Z9eu6hXivbCesUHPfQbcg">
            Inom ambulansverksamheten har arbetsmiljön på många håll försämrats
            och det tar enligt Riksrevisionen en minut längre idag för ambulansen
            att nå fram än det gjorde 2009. Det är ett tecken på att organisationen
            inte fungerar som den ska – men också att tillräckliga resurser
            inte är för handen. Även inom förlossningssjukvården har flera
            stora landsting/regioner som Skåne och Stockholm inte klarat av
            att hålla verksamheten på en tillräcklig standard.
          </p>
          <p xml:id="i-YCBR39wWVPz1KZyZyeR66F">
            Tidsbristen inom vården får konsekvenser. Antalet anmälda fall
            av allvarliga skador eller händelse med risk för allvarliga skador
            har ökat med cirka 40 procent sedan 2006.
          </p>
          <p xml:id="i-9FPmWQq3vX1s7EKfuUaAuC">
            Vi behöver utveckla en sjukvård där patienter känner trygghet
            och där personalen kan utföra sitt jobb på ett säkert sätt. En
            god arbetsmiljö är också en förutsättning för att vården ska vara
            en attraktiv arbetsplats där medarbetare stannar kvar och utvecklas.
          </p>
          <p xml:id="i-HgBeddjkBRRWB7qDRLLNhv">
            Sjukvården är en framtidssektor för Sverige. De omedelbara vårdbehoven
            ökar och måste tillgodoses samtidigt som en säker och högkvalitativ
            utveckling inför framtiden måste tryggas. Då krävs det mer personal
            med hög kompetens som vill verka inom vården.
          </p>
          <p xml:id="i-PhfP1cuV7sEibgfzK92R8Y">
            Vi avsätter 2 miljarder kronor år 2014 till sjukvården i en riktad
            satsning för att ge mer tid för vård och höja kvaliteten genom
            att öka personalstyrkan.
          </p>
          <head type="h4" xml:id="i-W4yw5QWyy3fNoVkEPmJj9p">
            En välfungerande vård för äldre
          </head>
          <p xml:id="i-8914fxtqX9YiZRYjSiAczP">
            Att säkerställa en god vård och omsorg av våra äldre av hög kvalitet
            är en av de stora välfärdsutmaningarna för Sverige. Allt fler
            blir allt äldre och andelen äldre i befolkningen kommer att öka
            under de närmaste årtiondena. Det är i grunden något positivt
            och en fantastisk framgång för vårt välfärdssamhälle. Samtidigt
            sker en snabb utveckling av nya behandlingsmetoder och effektivare
            läkemedel i hela sjukvården.
          </p>
          <p xml:id="i-JE64PyDgzb6dTqV57ZXDT9">
            I takt med medicinska framsteg ökar människornas rättmätiga förväntningar
            och krav på att ta del av vad den bästa sjukvården har att erbjuda.
            Utmaningarna och behovet av planering är mycket stora och omfattande.
            Det handlar om att hålla hög kvalitet och kompetens i verksamheten
            samtidigt som vi möter ökade behov av resurser och utbildad personal.
            Kvaliteten i vården och omsorgen om de äldre ska vara så hög att
            de inte blir beroende av att deras barn går ner i arbetstid för
            att hjälpa till.
          </p>
          <p xml:id="i-LLyeGMWUh9Ftoqb27NNKz2">
            Ett mycket stort problem i sjukvården, där det på många håll
            krävs förbättringar, är hanteringen av svårt sjuka äldre patienter
            som ofta skickas fram och tillbaka mellan sin bostad, primärvården,
            akutmottagningen och sjukhusets vårdavdelningar. Det är inte en
            vård som på ett bra sätt är anpassad till äldre människors behov,
            och det är ingen kostnadseffektiv vård.
          </p>
          <p xml:id="i-HJJPfXGVrHnVE5FFB7NNej">
            Kommuner och landsting bör gemensamt utveckla samarbete och organisation
            för vården av äldre där primärvård, socialtjänst och slutenvård
            skapar gemensamma rutiner för att bättre ta hand om mycket gamla
            och multisjuka patienter. Olika lösningar för att kraftigt minska
            eller helt komma bort från återkommande akutbesök på sjukhus kommer
            att innebära minskade kostnader för samhället och minskat lidande
            för den enskilde. Det kan exempelvis handla om att sjukvården
            gör hembesök, att det finns möjligheter till direktinläggning
            av äldre patienter eller att det finns äldrevårdsöverläkare i
            landstingen. Även behovet av specialistutbildad personal såsom
            äldresjuksköterskor bör tillgodoses. Sådana insatser skulle också
            avlasta äldreomsorgen. Vården av de äldre måste tydligare utformas
            efter deras behov.
          </p>
          <p xml:id="i-C2zrLDT3NbTxYGUXRNyzX2">
            I vår riktade satsning för att höja kvaliteten och kompetensen
            inom vården ökar vi personalstyrkan i vården. Särskilt fokus ska
            ligga på en sjukvård som utformas efter de äldres behov. Det inbegriper
            en särskild satsning på att systematiskt samordna äldresjukvården.
          </p>
          <head type="h3" xml:id="i-Na9oyLFrojcB5FvGQegHie">
            1.3 Ökat patientinflytande genom patientkontrakt
          </head>
          <p xml:id="i-FnAcRzHwdgLnETBmeoNgSi">
            God tillgänglighet i hälso- och sjukvården är en prioriterad
            fråga. Köer och väntetider är besvärande för patienten och dyrt
            för samhället. Bristen på exakta besked är ibland lika besvärligt
            som väntan i sig. Att inte veta när en behandling ska genomföras
            är frustrerande för patienten och skapar missnöje med vården.
          </p>
          <p xml:id="i-4h4W1iE4mJjC5x61Divcv9">
            Det har gått nästan åtta år sedan den nationella vårdgarantin
            infördes (1 november 2005) som en överenskommelse mellan den socialdemokratiska
            regeringen och Sveriges Kommuner och Landsting (SKL). Vårdgarantin
            anger inom vilken tid vården ska ges. I september 2008 lanserade
            den borgerliga regeringen den så kallade kömiljarden för att ge
            ett ekonomiskt incitament för landstingen att uppfylla vårdgarantin.
            Om tillräckligt många patienter fick vård inom vårdgarantins ramar
            fick landstinget del av kömiljarden. Konstruktionen av kömiljarden
            inbjöd dock till fiffel med siffrorna. För att kunna nå regeringens
            mål flyttade en del landsting över väntande patienter till en
            annan kö för passivt (frivilligt) väntande, som inte räknades
            med i underlaget för att landstingen skulle få del av kömiljarden.
            I verkligheten hade många av patienterna i den passiva kön inte
            alls bett om att få vänta med ingreppet. Under senare tid har
            även andra problem med kömiljarden och vårdgarantin framkommit.
            Läkare har pekat på att sjukhusen prioriterar yngre och friskare
            patienter på bekostnad av kroniskt sjuka. Orsaken är att landstingen
            vill få del av kömiljarden och då räknas nybesök men inte återbesök.
          </p>
          <p xml:id="i-Sb5iJW4UYjFcjBbpiVE2e5">
            Erfarenheterna av vårdgarantin och kömiljarden visar på betydelsen
            av att stimulanspengar fokuserar på rätt sak, det vill säga patientens
            möjlighet att få vård inom garanterad tid och vårdgivarens ansvar
            att se till att detta blir möjligt. Incitamenten för landstingen
            ska mäta hela vårdkedjan och bör utformas så att det ska löna
            sig att hjälpa patienter snabbt – inte flytta runt dem mellan
            olika statistiska kolumner.
          </p>
          <p xml:id="i-HK8VUn7KVLn6KCt4kFHc5w">
            Läkarförbundet har i en studie från sommaren 2012 visat att felprioriteringarna
            inte bara handlar om att återbesök prioriteras bort på grund av
            kömiljarden utan att problemen är mer utbredda än så och finns
            även inom undersökning och diagnostik. Det innebär att patienter
            får vänta för länge på sin diagnos. Patienter i alla åldrar och
            samhällsgrupper drabbas, men de mest drabbade är alltjämt patienter
            med komplexa och tidskrävande diagnoser.
          </p>
          <p xml:id="i-JLb1Pg7LUkUeKRSc64E24z">
            Ett problem med dagens vårdgaranti är att det är väntetiden vid
            varje undersökning/besök/behandling som regleras och inte patientens
            sammanlagda väntetid. För individen är det viktigt att den sammanlagda
            väntetiden i vården blir dels kort och dels förutsägbar så att
            det är möjligt att planera in undersökningstillfällen när det
            passar patienten.
          </p>
          <p xml:id="i-AmxxjrnEHFntvVoZHLsfbY">
            Vi föreslår att ett system införs med patientkontrakt som omfattar
            alla delar i hälso- och sjukvården: besök, undersökningar, röntgen,
            remisser. I kontraktet ska det finnas en tidsplan för remisser
            och eventuella behandlingar och det ska framgå vem som ska utföra
            behandlingarna. När vården och patienten har kommit överens om
            vad som ska göras och när, ska kontraktet fungera som en vårdgaranti
            som säkerställer att patientens sammanlagda tid för undersökning
            och behandling blir kort.
          </p>
          <p xml:id="i-DktWQJcEypPRNVu7fVF7yA">
            I patientkontraktet ska preciseras:
          </p>
          <list style="ul">
            <item xml:id="i-7tMoifzLBZ2f31fagtxD2b">
              Tidplan för remisser, återbesök och eventuella behandlingar.
            </item>
            <item xml:id="i-K8wFXboaYv3RRpyXAAuH8n">
              Att övergångar mellan olika vårdenheter fungerar. Patienten ska
              inte själv behöva ringa runt till olika vårdgivare eller kökanslier.
              Det ska vara vårdgivarens ansvar att säkerställa att patienten
              får vård i tid.
            </item>
            <item xml:id="i-8waVE9dFXVRPKD5F6eiHqY">
              Att det finns uppgifter till de personer patienten kan kontakta.
              Patienten ska känna sig trygg med vad som kommer att hända och
              till vem han eller hon ska vända sig om frågor uppstår.
            </item>
            <item xml:id="i-VVUWMTUsbuYMx2HHwktrgf">
              Att vårdgarantin är en rättighet för patienten och en skyldighet
              för vårdgivaren.
            </item>
          </list>
          <p xml:id="i-41G79gaDQPMoTfn17AgRQz">
            Patienten ska inte behöva vara aktiv och gå runt och handla på
            en sjukvårdsmarknad för att få vård i tid och en fungerande vårdkedja.
            Det krävs ett politiskt ansvar för att säkerställa att alla patienter
            - även den som har begränsade möjligheter att hävda sina rättigheter
            - får vård i tid. Vårt alternativ för att korta vårdköerna och
            klara vårdgarantin är tydligt: tillför mer resurser till sjukvården,
            gynna de landsting som bäst klarar vårdgarantin och tillförsäkra
            patienter ett patientkontrakt med tids- och behandlingsplan. Patientkontrakt
            ingår som en del i vår strategi för att modernisera sjukvården,
            strukturera kvalitetsarbetet och höja kvaliteten i vården. Vi
            föreslår i budgeten för 2014 en satsning på 5 miljoner för att
            stödja införande av patientkontrakt. Det finns belägg för att
            tillfrisknande och välmående ökar när patienten är medveten och
            tar aktiv del i vårdprocessen. Patientkontrakt är ett verktyg
            för detta.
          </p>
          <head type="h3" xml:id="i-VyaLoLcV4aLsxcsywxdEmV">
            1.4 Nationella riktlinjer
          </head>
          <p xml:id="i-LWHmyMxh2Pcd3rL7TkLaJq">
            Nationella riktlinjer är nationella rekommendationer och beslutsstöd
            för behandling av vanligt förekommande sjukdomar. På ett antal
            områden saknas sådana riktlinjer. På andra områden finns nationella
            riktlinjer men de följs inte av alla vårdgivare, vilket kan bidra
            till att vårdkvaliteten skiljer sig på olika ställen i landet.
            För att förbättra likvärdigheten och patientsäkerheten vill vi
            att nationella riktlinjer utarbetas på fler områden än idag. Vi
            vill att all offentlig finansierad vård ska vara skyldig att följa
            de nationella riktlinjerna. Att följa nationella riktlinjer är
            att säkerställa att de modernaste och effektivaste metoderna används
            och att inte bostadsort, kön eller socioekonomisk tillhörighet
            avgör vilken vård du får. De nationella riktlinjer som Socialstyrelsen
            tar fram måste genomföras. Vi föreslår att nationella riktlinjer,
            liksom vissa läkemedelsrekommendationer, ska utformas så att de
            kan göras obligatoriska i vården.
          </p>
          <head type="h3" xml:id="i-Qbqjtp29SXy2Md6qxiNC4L">
            1.5 Patientsäkerhet i vården
          </head>
          <p xml:id="i-5Fo18HJhBT8ThV7YVgwqBA">
            Alla patienter ska kunna veta att de får en säker vård av god
            kvalitet oavsett var i landet de bor eller vilken sjukdom de söker
            för. Säker vård av hög kvalitet är grundläggande för den svenska
            vården. Ändå drabbas runt 100 000 patienter varje år av vårdskador
            i Sverige och för cirka 3 000 patienter kan vårdskadan ha varit
            en bidragande dödsorsak. Vårdskador kostar samhället cirka två
            miljarder kronor varje år.
          </p>
          <p xml:id="i-XW5jQ7URa3z8LMLco528oG">
            Statens insatser för att säkerställa kvalitet och säkerhet har
            i alltför hög grad varit fokuserad på tillsyn när något händer.
            Men det räcker inte att granska och bedöma en enskild händelse.
            Sjukvård är en riskfylld och komplex verksamhet. Sjukvården måste
            därför hela tiden dels arbeta systematiskt med patientsäkerhet
            och dels lära av sina misstag för att förbättra och utveckla kvaliteten
            och bekämpa ojämlikheter i vården. För att all personal ska känna
            sig trygga med att rapportera in avvikelser är det viktigt att
            misstag och tillbud används i lärande och förebyggande syfte och
            inte för att peka ut syndabockar även om självklart alltid felbehandlingar
            ska utredas och leda till konsekvenser för den som brister i ansvar.
            Det bör genomföras regelbundna vårdskadeundersökningar inom hälso-
            och sjukvården där data presenteras köns- och åldersuppdelat.
            Alla vårdskadeundersökningar ska åtföljas av särskilda åtgärdsprogram.
            Arbetet kräver naturligtvis flera insatser och bygger på att det
            bedrivs ett aktivt arbete över hela landet och i alla delar av
            vården. Det arbete som bedrivs idag med nationella riktlinjer
            och öppna jämförelser är ett bra första steg liksom satsningen
            på statliga stimulansmedel till landstingen om de uppfyller vissa
            krav. Det handlar också om att titta på arbetsmiljöfrågan och
            de förutsättningar personalen har att sköta sitt arbete på ett
            bra sätt. Utan en god arbetsmiljö för personalen blir det svårt
            at få till stånd en säkerhetskultur i verksamheten.
          </p>
          <p xml:id="i-CYCJQVFieZR9wk1x49QQJp">
            Den nya patientsäkerhetslagen är ett steg i riktning mot att
            titta på system och styrning snarare än att bara fokusera på enskilda
            mänskliga misstag. Tyvärr skedde införandet av den nya lagen på
            ett alltför snabbt och ogenomtänkt sätt. Socialstyrelsen, som
            tog över merparten av hälso- och sjukvårdens ansvarsnämnds uppgifter,
            fick inte tillräckliga resurser för att sköta den viktiga klagomålshanteringen.
            Detta gjorde att tusentals ärenden försenades kraftigt. Det är
            av största vikt att Socialstyrelsen får de resurser som krävs
            för att hantera klagomålshanteringen. Regeringen måste noga följa
            denna fråga och vid behov vidta ytterligare åtgärder. Samhället
            måste kunna erbjuda tydliga kommunikationsvägar för patienter
            som blivit felbehandlade eller skadade av vården. Dessa patienter
            måste känna tryggheten i att veta att deras fall verkligen prövas.
            Det handlar om förtroende för hela sjukvårdssystemet.
          </p>
          <p xml:id="i-JnJ6Bj2FF6zmG7eQkhT12S">
            Det är av fundamental betydelse för hela samhället och alla medborgares
            trygghet och säkerhet att ambulanssjukvården och nödnumret 112
            fungerar på ett bra sätt. För den som befinner sig i en nödsituation
            räcker det med ett enda samtal till nödnumret 112 för att nå samhällets
            alla räddningsresurser. Det är SOS Alarm som på statens vägnar
            ansvarar för nödnumret 112 och de möter varje dag tusentals människor
            som behöver hjälp i samband med olyckor och vid akuta sjukdomstillstånd.
            SOS Alarm utför också uppdrag åt vissa landsting inom ambulansdirigering
            och ambulansalarmering. De utför också uppdrag som alarmering
            av kommuners räddningstjänst. Riksrevisionen har granskat ambulanssjukvården
            och larmkedjan och föreslog att Socialstyrelsen bör ta ett större
            ansvar genom att utfärda riktlinjer och föreskrifter och mer systematiskt
            följa upp att den som behöver ambulanssjukvård får det. Regeringen
            bör enligt Riksrevisionen följa upp att Socialstyrelsen använder
            alla sina befogenheter för att öka effektiviteten och kvaliteten
            i larmkedjan. Det är viktigt för patienternas trygghet. Vi har
            i en kommittémotion våren 2013 föreslagit att regeringen snarast
            ska återkomma med ett samlat förslag på hur staten kan effektivera
            sin styrning av ambulanssjukvården och larmkedjan i syfte att
            öka kvaliteten. En viktig fråga för oss är att samhällets alarmeringstjänster
            inte längre bör upphandlas. Vi är positiva till Alarmeringstjänstutredningens
            förslag att det ska finnas ett samlat ansvar, en aktör, för samhällets
            alarmeringstjänster. Det säkerställer en snabb och effektiv larmbehandling
            och underlättar för invånarna att med ett samtal få hjälp vid
            nödsituationer och kriser.
          </p>
          <head type="h3" xml:id="i-LknLgWDNUfqJBDmtz8M8kL">
            1.6 Nationella kvalitetsregister
          </head>
          <p xml:id="i-U8tzzBa7NNnbFTH2LUc68o">
            Kvalitetsregistren är en unik tillgång för hälso- och sjukvården
            men är också viktiga för medicinsk forskning, kliniska prövningar
            och industriell utveckling. Alla nationella kvalitetsregister
            innehåller personbundna uppgifter om problem/diagnos, behandling
            och resultat. När ett register är fullt utbyggt blir det möjligt
            att följa upp vad som utförs i sjukvården för alla patienter i
            landet på det område registret omfattar. Det är naturligtvis också
            möjligt att följa upp vad enskilda landsting, sjukhus eller kliniker
            åstadkommer. Syftet med kvalitetsregistren är att möjliggöra lärande
            och ständigt förbättringsarbete.
          </p>
          <p xml:id="i-DRy9xxKBjFx7AqzMNKhCFk">
            Hittills har kvalitetsregistren använts i relativt liten grad
            för klinisk forskning, men de forskningsresultat som har tagits
            fram har varit livsviktiga för patienterna. I den översyn av kvalitetsregistren
            som har gjorts bedöms att den vetenskapliga produktionen från
            kvalitetsregistren kan öka med 5–10 gånger. Här finns också stora
            möjligheter att attrahera internationellt forskningssamarbete.
          </p>
          <p xml:id="i-3TeFbG26jhjkG8axdgdqqR">
            Den översyn av kvalitetsregistren som gjordes 2010 pekar på att
            det bland annat behövs en mer effektiv datainsamling till registren
            och en starkare nationell styrning av infrastrukturen. I dag finns
            problem med att vissa uppgifter dubbelregistreras i journalsystemen
            och kvalitetsregistren, vilket kan lösas genom att integrera strukturerade
            kvalitetsregister och nuvarande journalsystem. För att tiden ska
            räcka till är det viktigt att man inte behöver mäta allt utan
            kan koncentrerar sig på att mäta rätt saker.
          </p>
          <p xml:id="i-Rf6jyM4gKnPt32HYwzeo2t">
            Det behövs nationellt stöd och en organiserad samverkan mellan
            staten, sjukvårdshuvudmännen, forskningen och industrin för att
            alla register ska få tillräcklig finansiering, kvalitet, göras
            öppna och tillgängliga och användas i forskningssammanhang. Staten
            har ett huvudansvar för att denna utveckling kommer till stånd.
          </p>
          <head type="h3" xml:id="i-PT2Wiwad7A93jeLpVrcSAj">
            1.7 Personalens arbetsvillkor
          </head>
          <p xml:id="i-JTSWb25Cg3xQZt6nHvDhhu">
            Arbetsmiljön måste bli bättre i hälso- och sjukvården. Tunga
            lyft och en arbetsorganisation som sliter ut och tvingar inte
            minst många kvinnor att sluta i förtid måste ersättas med moderna
            arbetsplatser i vården som är hälsosamma och utvecklande. Överbeläggningarna
            har ökat under senare år och skapar en svår vård- och arbetsmiljösituation.
            Arbetsmiljöverkets förelägganden har också ökat och inte minst
            situationen under semesterperioderna är på alltför många håll
            mycket ansträngd. Det är mot denna bakgrund som vi väljer att
            satsa på sjukvården (se avsnitt 1.2). Om hälso- och sjukvården
            ska kunna vara en framtidsbransch dit människor söker sig krävs
            en bättre arbetsmiljö och bättre möjligheter att utöva sitt yrke
            på rimliga villkor. Vi socialdemokrater vill satsa på mer resurser,
            mer personal för att möjliggöra en kvalitetsutveckling av svensk
            sjukvård så att vi alla känner att vi har ett sjukvårdssystem
            som vi kan vara stolta och nöjda över och där patienter känner
            trygghet och personalen får möjligheter att utföra sitt jobb på
            ett bra sätt.
          </p>
          <p xml:id="i-WqtENgLKVgF8QbKv9sKDdX">
            För oss är det också självklart att all hälso- och sjukvårdspersonal
            ska ha kollektivavtalsenliga villkor och ha meddelarskydd, oavsett
            om arbetsgivaren är privat eller offentlig. Inom offentligt driven
            vård och omsorg har personalen en grundlagsskyddad rätt att påtala
            missförhållanden och till exempel prata med journalister. Arbetsgivaren
            är förbjuden att till exempel ta reda på vem som har pratat med
            medier. Trots detta finns det alltför många inom den offentliga
            omsorgen som drar sig för att berätta om brister och fel. Lex
            Sarah gör att alla anställda är skyldiga att påtala missförhållanden,
            men många tvekar att slå larm inom både offentlig och privat vård
            på grund av risk för obehag eller repressalier. En viktig skillnad
            är dock att privatanställda inte anonymt kan lämna ut uppgifter
            om missförhållanden utan att riskera disciplinpåföljd av arbetsgivaren.
            De anställda måste själva kunna bedöma om missförhållandena är
            så allvarliga att det är ett Lex Sarah-ärende, annars riskerar
            de till och med skadestånd för att ha avslöjat företagshemligheter.
            Detta är helt orimligt. Hur vården och omsorgen av våra gamla,
            ofta sjuka och sköra, bedrivs får aldrig vara en företagshemlighet.
          </p>
          <p xml:id="i-Ld4uBb2o1HcABYZ3uJ6DFM">
            Personalen är den viktigaste kvalitetsfaktorn, de måste ha rättigheter
            och möjligheter att diskutera vårdens kvalitet utan att riskera
            bestraffning. De fackliga organisationerna har länge drivit denna
            fråga, utan framgång. Riksrevisionen har i en rapport (RiR 2008:21)
            uppmärksammat frågan och föreslagit att personalens meddelarskydd
            skall stärkas. Det är nu hög tid att stärka kvalitetskontrollen
            och personalens rättigheter i den privata vården och omsorgen.
            Det är viktigt att alla entreprenadavtal med privata utförare
            inom vård och omsorg omfattar personalens rätt till meddelarskydd.
            Men det räcker inte. Ett fullgott skydd kräver lagstöd. Regeringen
            har efter omfattande kritik pressats att starta en utredning i
            frågan trots att man tidigare varit emot en lagstiftning i frågan.
            Redan i juni 2011 utlovade regeringen en utredning i frågan. Utredningen
            tillsattes dock först ett år senare, i juni 2012, och har i uppgift
            att titta på hur meddelarskyddet kan stärkas framför allt i sådan
            skattefinansierad verksamhet som avser vård, skola och omsorg
            samt att analysera och beakta kritik mot tidigare förslag om stärkt
            meddelarskydd. Med dessa vaga utfästelser är det högst oklart
            om det kommer ett förslag i frågan från regeringen som ger privatanställda
            i vård och omsorg meddelarskydd. Vi kommer att följa denna fråga
            noga. Vi kräver en lagändring som ger all personal inom offentligt
            finansierad vård och omsorg fullt meddelarskydd.
          </p>
          <head type="h3" xml:id="i-JPiSg5fjfV3yKbjVAcyEMX">
            1.8 En modern it-strategi för hälso- och sjukvården
          </head>
          <p xml:id="i-6iogDofqjKE8RiV1ZPzeEo">
            Det finns enorma möjligheter att med hjälp av informations- och
            kommunikationsteknik förbättra och utveckla vården för patienterna.
            En väl utvecklad it-infrastruktur leder till att vårdpersonalen
            kan ägna mer tid åt patienterna och anpassa vården till varje
            patients behov.
          </p>
          <p xml:id="i-K8bBrqS9vwgGMizKBoWcLm">
            När it används som ett strategiskt verktyg i alla delar av vården
            kan de samlade vårdresurserna utnyttjas på ett mer effektivt sätt.
            Men för att detta ska bli verklighet krävs en nationell och uthållig
            kraftsamling.
          </p>
          <p xml:id="i-V2DtQ1XeiP44ecZ5fHWJS9">
            Att utveckla journalhanteringen i vården är en nödvändighet.
            Målet bör vara en patient – en journal. Journalerna är idag splittrade
            och svåröverskådliga. Olika personalkategorier för var sin journal
            med dubbelarbete som följd. All information om en patient ska
            samlas på ett ställe så att patienten slipper berätta sin sjukdomshistoria
            vid varje ny vårdkontakt. Patienten ska ha tillgång till sin egen
            journal. Det administrativa arbetet minskar, tid spars och patientsäkerheten
            ökar.
          </p>
          <p xml:id="i-29upk1q1rwodxVi1rtiwnJ">
            Den socialdemokratiska regeringen påbörjade arbetet med en nationell
            it-strategi i bred samverkan med centrala aktörer. Den nuvarande
            regeringen har inte tillräckligt prioriterat arbetet med den nationella
            it-strategin. Många bra förslag som skulle kunna underlätta och
            effektivisera arbetet både för personal och för patienter har
            inte fullföljts. Det finns alltför många olika it-system inom
            vården som inte är kompatibla med varandra. Det ofullbordade it-arbetet
            har istället för att rationalisera vården inneburit tidstjuvar
            och merarbete. Det är samtidigt viktigt att inte låsa in sig i
            stora dyra system där kostnaderna drar iväg på grund av monopolsituationer.
            Därför bör användandet av öppna standarder vara norm. Syftet ska
            vara att förenkla och effektivisera både tidsmässigt och ekonomiskt.
            Den nationella it-strategin måste bli mer kraftfull och ha tydliga
            mål och tidsplaner.
          </p>
          <p xml:id="i-WTgR1U5Vx5DzXhZxuYPDPX">
            Ett modernt utnyttjande av it handlar också om att utveckla lösningar
            direkt för patienten. Många människor, oavsett ålder, behöver
            hjälp med att hålla ordning på information som har med den egna
            hälsan att göra. Det är svårt att minnas vilken antibiotika läkaren
            ordinerade sist, vilka vaccinationer som är gjorda eller vilket
            knä som smärtade för tio år sedan. På samma sätt som de flesta
            människor idag har ett bankkonto på internet kan man ha ett säkert
            konto för att samla information som rör hälsan. Hälsokontot ska
            vara individuellt. Ingen annan än den som har hälsokontot ska
            ha tillgång till informationen. Kontot ska vara lika säkert som
            ett bankkonto. Ett hälsokonto kan till exempel innehålla den egna
            journalen, kortfattad information från vårdcentraler, sjukhus
            och hemsjukvård, information från apoteket, tandläkaren, optikern,
            vaccinationer, utlandsvård, läkemedelsförteckning, personliga
            minnesanteckningar med mera. På sikt ska det också finnas möjlighet
            att ha direkt kontakt med vården. Vi har lagt förslag om hälsokonto
            under flera år och stödet för ett sådant har successivt ökat.
            Regeringen lovade förra året att ett fullt utbyggt hälsokonto
            ska finnas tillgängligt under 2014. I budgetpropositionen för
            2014 har det tidigare löftet bytts mot det betydligt vagare uttrycket
            planerad lansering 2014. Vi kommer att bevaka frågan noga mot
            bakgrund av risken för förseningar eller omprioriteringar.
          </p>
          <head type="h3" xml:id="i-8Jfaj5uWe94qqHgcjknx6K">
            1.9 Hälsofrämjande och jämlik hälso- och sjukvård
          </head>
          <p xml:id="i-4qqaRN6Fppmtt2nPYzWi7r">
            Primärvården har en central betydelse för det sjukdomsförebyggande
            hälsoarbetet och för en jämlik hälsa. Internationell forskning
            visar att en bra primärvård är den del av sjukvården som har störst
            betydelse för folkhälsan. Utan en bra primärvård utnyttjas inte
            den samlade hälso- och sjukvårdens resurser på bästa sätt. Men
            det är inte bara primärvården som bär ansvar för ett sjukdomsförebyggande
            hälsoarbete. Även sjukhusen har en viktig hälsofrämjande roll.
          </p>
          <p xml:id="i-NBhKc44ZwkodeAeZjLbeeq">
            Att vårdkedjor fungerar väl och att människor har vetskap om
            att sjukhusvården finns tillgänglig med god kompetens och hög
            kvalitet den dag de själva eller anhöriga behöver den har i sig
            en viktig hälsofrämjande funktion. Hur vården ges och personalens
            bemötande har stor betydelse, men även sådant som lokalernas utformning,
            väntetider och den mat som serveras. Hälso- och sjukvården ska
            inte bara vara åtgärdande, utan också hälsofrämjande. Det får
            tydliga konsekvenser. Det gäller till exempel hur mycket man arbetar
            med livsstilsråd, uppföljning efter inläggning, kontakter med
            primärvården och samhället i övrigt.
          </p>
          <p xml:id="i-5rRjBLMAjhdifKuNUZ65D3">
            En avgörande fråga är att resurserna styrs dit där behoven är
            störst. Ersättningssystemets utformning styr vårdens prioriteringar
            och därför får man olika effekter av vårdvalssystem beroende på
            hur systemet ser ut. Ersättningssystemen inom primärvården ska
            utformas så att hälsans bestämningsfaktorer tillsammans med sjuklighet
            och vårdtyngd styr resurserna.
          </p>
          <p xml:id="i-VF7canxGGFG4KcHSKvRuZA">
            Ersättningssystemen bör premiera hälsofrämjande och sjukdomsförebyggande
            insatser för alla åldersgrupper, teamarbete och hög tillgänglighet.
            Förebyggande arbete ska tydligt ingå i primärvårdens uppdrag.
            Arbetet med att omvandla vårdcentraler till hälsocentraler ska
            främjas. Det innebär exempelvis att vårdcentraler erbjuder insatser
            för rökavvänjning, alkoholrådgivning, kostrådgivning samt skadeförebyggande
            arbete inom äldreomsorgen och läkemedelsgenomgångar. I de fall
            man vet att livsstilsförändringar ger lika effekt som eller större
            effekt än läkemedel och då läkaren bedömer att det är möjligt
            bör detta i första hand prövas och följas upp. Fysisk Aktivitet
            på Recept (FAR) är framgångsrikt. I samarbete med andra aktörer
            inom friskvårdsområdet kan detta utvecklas och förbättras. Samverkan
            mellan olika personalgrupper är en nödvändig förutsättning för
            ett arbete som utgår från en helhetssyn på människan och möjlighet
            att möta mångskiftande vårdbehov och socialmedicinsk problematik.
          </p>
          <p xml:id="i-62d37FLnAoqUSSW8VE1Cnq">
            En problematik som behöver uppmärksammas gäller rehabiliteringen.
            Patienters möjlighet till god rehabilitering har försvagats efter
            vårdvalsreformen. En grundläggande orsak är oklarheten kring primärvårdens
            ansvar och uppdrag i den tidiga rehabiliteringen. De som inte
            har en arbetsgivare som köpt rehabiliterande tjänster riskerar
            att helt bli utan en viktig del av sin hälso- och sjukvård. En
            ytterligare orsak är att vissa vårdvalsmodeller inte gynnar teamarbete,
            vilket ger en hälso- och sjukvårdsstruktur rakt motsatt den som
            Rehabiliteringsrådet förordar i sitt betänkande.
          </p>
          <p xml:id="i-KpmmDe2X4SvXE21BbT4WKY">
            Vi föreslår att regeringen får i uppdrag av riksdagen att återkomma
            med ett förslag till förtydligande av hälso- och sjukvårdslagen
            (HSL) om att ersättningssystemen i vården ska utformas så att
            de premierar hälsofrämjande och sjukdomsförebyggande insatser,
            med ett jämlikhetsperspektiv.
          </p>
          <p xml:id="i-SGrhUxA4KUhtAmiE35uwmc">
            Vi vill att människor ska ha inflytande över sin hälso- och sjukvård.
            Medborgare ska ha rätt att välja vårdcentral och läkare. På denna
            punkt är vi ense med regeringen. Vi är dock kritiska till hur
            lagarna för detta har utformats. Vi menar att de gällande lagarna
            LOV (lagen om vårdval) och lagen om vårdval i primärvården har
            stora och avgörande brister och bör ses över (se avsnitt 1.13
            Nationella kvalitetslagar). Lagarna innebär fri etablering för
            företag inom välfärdsområdet och hindrar därmed landstingen/regionerna
            att utforma och utveckla modeller för en god primärvård utifrån
            medborgarnas behov. Fri etablering innebär att landstingen/regionerna
            blir tvungna att tillåta vårdföretag att etablera sig där de finner
            det mest lönsamt. Det finns en risk att utbudet av primärvårdsenheter
            blir lägre i mer kostnadskrävande områden om inte ersättningssystemet
            tar tillräcklig hänsyn till sjuklighet och sociala skillnader
            (se till exempel kritiken mot utformningen av Vårdval Stockholm).
            Det är oacceptabelt att marknadsmekanismer ska sätta spelreglerna
            för en behovsstyrd verksamhet. Det måste finnas möjlighet för
            den som finansierar vården att vid behov diskutera och styra etableringar
            av privata aktörer.
          </p>
          <p xml:id="i-Qd9wcNxr7F1J5EWJL8ajuy">
            LOV möjliggör även för privata utförare (men inte för offentliga)
            att sälja tilläggstjänster. Det öppnar för en tudelning av vården
            som leder till att det blir plånboken och inte behoven som styr.
            Det kan på sikt leda till att den offentligt finansierade vården
            urholkas. Risken är stor att det skapas en lägsta nivå som alla
            har tillgång till och att den som vill (och har råd) kan köpa
            tjänster eller behandlingar utöver detta. En demokratiskt styrd
            och solidariskt finansierad vård som ges efter behov är en grundläggande
            del av den svenska välfärden. Det är viktigt att medborgarna har
            valmöjlighet. Det är medborgarna som ska ha rätt att välja vårdgivare,
            inte vårdföretagen som ska välja patienter. Denna fråga behöver
            ses över i särskild ordning så att inte svensk sjukvård och äldreomsorg
            utvecklar system som ökar skillnaderna istället för att minska
            dem.
          </p>
          <head type="h3" xml:id="i-KJSLVq84ziFMqCZufnhnjW">
            1.10 Fri e t ablering i specialistsjukvården
          </head>
          <p xml:id="i-YX2akp2hSdaTsmcgyr6Gp6">
            Den borgerliga regeringen tillsatte under förra mandatperioden
            en utredning som skulle titta på frågan om valfrihetssystem i
            den öppna specialistsjukvården. Utredningen föreslog en lag om
            vårdgivaretablering (LOVE) som går ut på att vårdgivare ska kunna
            etablera sig fritt inom den öppna specialistvården. Taxan skulle
            bestämmas av en nationell myndighet. Kritiken mot förslaget har
            varit stark. Landstingen skulle få ytterst begränsade möjligheter
            att påverka vilka etableringar som sker. När det införs nationella
            taxor för samtliga legitimerade yrkesgrupper får landstingen svårare
            att kontrollera kostnaderna och planera sin verksamhet. Tanken
            är att tvinga landstingen/regionerna att acceptera privata etableringar.
            Vi tror inte på idén om lagstadgad fri etablering i specialistsjukvården.
            Det slår sönder fungerande vårdkedjor och gör det helt omöjligt
            för landstingen att planera, lokalisera och bygga upp en effektiv
            specialistsjukvård. Det är snarare så att det behövs en samordning
            över nuvarande landstingsgränser för att hushålla med de resurser
            som finns. Privata vårdgivare kan spela en roll i specialistsjukvården
            men detta bör regleras genom vårdavtal eller frivilliga LOV-system
            snarare än genom lagstadgad fri etablering.
          </p>
          <p xml:id="i-XCf4Q8jtdANs3EL7qX9hU3">
            Regeringen har inte lagt fram något förslag om införande av LOVE,
            däremot försöker regeringen genom stimulansbidrag styra landstingen
            att införa etableringsfrihet. Vi anser inte att detta är en fråga
            som staten ska engagera sig i och vi avvisar därför det tidsbegränsade
            stimulansbidrag till landstingen som infördes från 2012 och som
            syftar till att öka användningen av LOV i specialistsjukvården
            (för 2014 uppgår beloppet till 100 miljoner på anslag 1:6 Bidrag
            till folkhälsa och sjukvård).
          </p>
          <head type="h3" xml:id="i-NThoxeHmEHGgSL4oTryCi7">
            1.11 Jämställd hälso- och sjukvård
          </head>
          <p xml:id="i-8hPoMPVWqoSmdTWPtTrdps">
            Socialstyrelsen och olika forskarrapporter har vid flera tillfällen
            redovisat analyser av vårdens jämställdhet. De visar att det fortfarande
            förekommer vissa systematiska (och omotiverade) skillnader i bemötande
            och omhändertagande av kvinnor jämfört med män. Det kan handla
            om att kvinnor får sämre behandlingar, ges äldre och billigare
            mediciner eller att de oftare får felaktiga diagnoser. Socialstyrelsen
            pekar på att framsteg görs och att erfarenheterna visar att förändringar
            är möjliga att åstadkomma enbart genom att synliggöra rådande
            förhållanden. Att nå ökad jämställdhet i vården kräver ett brett
            och långsiktigt arbete med sikte på forskning, behandlingsmetoder
            och attityder. Kvinnor och män ska utifrån sina behov behandlas
            likvärdigt i sjukvården när det gäller resurser och insatser.
            Vi föreslår en nationell genomförandeplan för jämställd sjukvård.
            Centralt i en sådan plan är ökad och mer spridd kunskap om hur
            könsfaktorer påverkar vården. Det behövs också mer forskning för
            att belysa vilka könsskillnader som finns och hur de uppkommer.
            Ökat fokus på jämställdhet och genus på vårdutbildningarna på
            gymnasiet och högskolan, samt i vidareutbildningar för personal
            inom hälso- och sjukvården, är också av central betydelse för
            att få en jämställd vård. Arbetet med könsuppdelad vårdstatistik
            bör fortsätta och jämställd vård bör vara ett eget uppföljningsområde
            i de nationella jämförelserna. Att nå ökad jämställdhet i vården
            kräver ett brett och långsiktigt arbete med sikte på forskning,
            behandlingsmetoder och attityder. Kvinnor och män ska utifrån
            sina behov behandlas likvärdigt i sjukvården när det gäller resurser
            och insatser.
          </p>
          <head type="h3" xml:id="i-DNggtmKUn6kycxQNjaohEg">
            1.12 Driftsformer i hälso- och sjukvården
          </head>
          <p xml:id="i-BFNcn24bjJVhj9Qezg3tZu">
            För oss socialdemokrater är kvalitet och likvärdighet viktigast
            i hälso- och sjukvården. I flera borgerligt styrda landsting och
            regioner har det genomförts och planeras omfattande privatiseringar
            av hälso- och sjukvårdsverksamheter utan annat syfte än att privatisera
            gemensam egendom och gemensamma uppgifter. Ibland sker dessa utförsäljningar
            genom att verksamhet mer eller mindre slumpas bort. Vi motsätter
            oss denna politik. Kvalitet och likvärdighet, patientnytta och
            säkerhet skall styra sjukvården, inte privatiseringar av ideologiska
            skäl. Vi föreslår en lag om investeringsskydd så att skattefinansierad
            verksamhet inte kan säljas ut till privata ägare till underpris.
          </p>
          <p xml:id="i-PjbY9bTjzotthXWSPL7cML">
            Samtidigt är vi inte negativa till alternativ i vården. Det är
            inte självklart att en offentligt driven vårdcentral håller hög
            kvalitet bara för att den drivs offentligt. Motsvarande förhållande
            gäller även privat driven verksamhet. Däremot finns det många
            goda exempel på vårdcentraler, läkarmottagningar, sjukgymnastik
            med mera som drivs av dem som jobbar där eller av företag eller
            idéburna ideella aktörer på uppdrag av landstinget. Men det kan
            också ske som en självstyrande enhet (intraprenad) inom landstinget/regionen
            med stora frihetsgrader och stort eget ansvar. Kvalitet och resultat,
            patientsäkerhet och tillgänglighet bör styra vårdens prioriteringar,
            inte driftsformer eller snäva lönsamhetskalkyler.
          </p>
          <p xml:id="i-23yKmi9ihA21rFNkS6emVB">
            Ingen som söker vård inom den offentligt finansierade hälso-
            och sjukvården ska behöva riskera att lönsamhetskalkyler görs
            innan behandling sätts in. Vi motsätter oss varje lösning som
            innebär att man med privata medel, till exempel genom privata
            försäkringar, tillåts köpa sig förtur (gräddfiler) till offentligt
            finansierad vård. Därför måste det finnas regler för privata utförares
            medverkan i den offentligt finansierade hälso- och sjukvården.
            Alla människor ska ha rätt att vid behov få tillgång till vård
            med hög kvalitet. Det ska bara vara hälsotillståndet som avgör
            när och hur du blir behandlad i hälso- och sjukvården, inte plånboken
            eller tillgången till privata försäkringar. Vi föreslår att gräddfiler
            för privatbetalande patienter inte ska vara tillåtet i den offentligt
            finansierade vården. Detta bör regleras i lag.
          </p>
          <p xml:id="i-M3SjGuEEVWprW7rBbCgBYp">
            Nästan alla svenska sjukhus som finansieras gemensamt drivs idag
            offentligt. Så ser det också ut i många jämförbara länder. Många
            av sjukhusen utgör komplexa och högt kvalificerade nav i sjukvårdens
            vårdkedjor och förändringar av dessa påverkar vården i många andra
            delar. Att bryta ut och avhända sig ansvaret för sjukhusen riskerar
            att slå sönder fungerande vårdkedjor för patienten och försämra
            samverkan inom alla delar av vården. Vi vill därför inte sälja
            ut eller privatisera sjukhus .
          </p>
          <p xml:id="i-2CRHknmPXMdqpDvswZf3GC">
            Universitets- och regionsjukhusen har central betydelse för att
            ge högkvalitativ vård och jämlik vård över hela landet. Dessa
            sjukhus är avgörande för hela sjukvårdens infrastruktur. Sjukhusen
            har en avgörande betydelse för landstingens möjlighet att leva
            upp till lagstadgat ansvar för vården, vilket gör dem olämpliga
            att privatisera. Det är landstingen och regionerna som ansvarar
            för hur sjukvården ska organiseras och det är där de olika politiska
            alternativen ställs mot varandra. Universitets- och regionsjukhusen
            har central betydelse för utbildning och praktik för hälso- och
            sjukvårdens personal. Vi föreslår att det inte ska vara tillåtet
            att sälja, privatisera eller stycka upp universitets- och regionsjukhus.
            Detta bör regleras i lag.
          </p>
          <p xml:id="i-AZ2ZGcXqz87s7xWS68iK6J">
            Vår samlade politik på området redovisas i nedanstående avsnitt
            1.14 om nationella kvalitetslagar.
          </p>
          <head type="h3" xml:id="i-GJ2nSNqN3FSMaH87duMWAj">
            1.13 Nationella kvalitetslagar
          </head>
          <p xml:id="i-38ztGYYEJ28HUFmYBUJzGv">
            Vår syn på välfärden utgår i från våra värderingar om frihet,
            omtanke, jämlikhet och gemensamt ansvarstagande. Alla individer
            har skyldighet att bidra och alla har rätt att få del av skola,
            vård och omsorg. Välfärden ska vara av hög kvalitet och finansieras
            gemensamt. Den ska fördelas efter behov och inte efter köpkraft.
            Alla ska ha rätt att välja, skattemedel ska hanteras på ett effektivt
            sätt och lika regler kring öppenhet och insyn ska gälla i alla
            skattefinansierade verksamheter.
          </p>
          <p xml:id="i-7fs8g31qtYhhiGLJPNyRWQ">
            Det senaste decenniet har svensk välfärd genomgått stora förändringar.
            Bland annat har andelen verksamheter inom välfärden som utförs
            av privata företag ökat kraftigt. Den mångfald detta har skapat
            har medfört mycket positivt. Men allt är inte bra. Idag finns
            exempel på att privata företag inom välfärden tummar på kvaliteten
            för att kunna göra stora vinster, till exempel genom en lägre
            personaltäthet i friskolor och på privata äldreboenden. Det är
            oacceptabelt. När vinsterna i välfärdsföretagen kan vara dubbelt
            så höga som i övriga näringslivet (SCB, 2010) visar det att skattepengar
            inte används på bästa sätt.
          </p>
          <p xml:id="i-NFW1VvehMZfX2oBuiRZzvA">
            Vi socialdemokrater vill att det införs nationella kvalitetslagar
            för ordning och reda i välfärden. Ingen ska göra vinst på bekostnad
            av kvaliteten. Personaltäthet, personalkostnader eller andra kvalitetsrelaterade
            kostnader bör regleras så att de inte kan vara väsentligt lägre
            i privata verksamheter än i respektive kommunal eller landstingskommunal
            verksamhet.
          </p>
          <p xml:id="i-EnykFBAFZviQ4Mo6Fieunu">
            Vi vill också ställa hårda krav på vilka som får driva välfärdsverksamhet.
            Medborgarnas behov och de lokala förutsättningarna blir utgångspunkten
            för etableringar. Vi vill ha öppna böcker och full insyn i all
            välfärdsverksamhet – lika regler ska gälla för alla. Våra förslag
            stärker också de anställdas ställning och tillsynen, vilket ökar
            möjligheterna att förebygga och komma till rätta med brister.
            Sammantaget innebär våra förslag om nationella kvalitetslagar
            att vi stärker kvaliteten i välfärden, garanterar medborgarnas
            valfrihet och begränsar vinsterna så att skattepengar används
            på ett ansvarsfullt sätt.
          </p>
          <p xml:id="i-T4uVf6adK6AhZ7zT27MnC8">
            Vi föreslår att det utarbetas nationella kvalitetslagar för välfärdsverksamheterna
            enligt följande:
          </p>
          <head type="h4" xml:id="i-LqCgVdKXdb8ZfchXi26bAm">
            Ingen vinst på bekostnad av kvaliteten
          </head>
          <p xml:id="i-9spxAdxSqc9mjNTYsmkAm4">
            Vi vill se en vinstbegränsning. Ingen vinst ska kunna tas ut
            på bekostnad av kvaliteten, utan kvaliteten ska vara hög och likvärdig
            i såväl privat som offentlig verksamhet. Idag ser vi att stora
            vinster uppkommer genom att man genomgående har lägre personaltäthet
            i exempelvis friskolor och på privata äldreboenden. Mot bakgrund
            av detta ska personaltäthet, personalkostnader eller andra kvalitetsrelaterade
            kostnader regleras, så att de inte kan vara väsentligt lägre i
            privata verksamheter än i motsvarande kommunal eller landstingskommunal
            verksamhet. Syftet är att höja kvaliteten och garantera en effektivare
            användning av skattemedel. Detta ska regleras i lagar och förordningar.
          </p>
          <head type="h4" xml:id="i-RUoCWszVNpgttij7KQw3ES">
            Hårdare krav på vilka som får driva välfärdsverksamhet
          </head>
          <p xml:id="i-SYvsNVkAbeZV29xBtBNyz6">
            För att förhindra att enskilda drabbas av plötsliga nedläggningar
            av välfärdsverksamheter, och för att motverka kortsiktiga vinster
            på bekostnad av kvaliteten, är det nödvändigt att ställa hårdare
            krav på vilka som får driva välfärdsverksamhet. Kompetens, seriositet
            och långsiktighet hos ägarna ska vara ett krav för att få tillstånd
            att starta nya välfärdsverksamheter. Vid varje ägarbyte ska tillståndet
            prövas på nytt. Varje utförare ska tydligt redovisa information
            såväl om vem som är ägare som om eventuella ägarbyten, så att
            denna information finns lättillgänglig för medborgare och brukare.
          </p>
          <head type="h4" xml:id="i-XGZV1kmUFE854NZUGPriG4">
            Förhindra onödig resursförbrukning
          </head>
          <p xml:id="i-XQyasFvX1uJV736isXXGbk">
            Vi vill att det ska finnas tillräckligt med underlag i form av
            exempelvis elever eller vårdtagare för att ny välfärdsverksamhet
            ska kunna starta. På så sätt undviker man att resurser förbrukas
            i onödan. På skolans område vill vi se ett ökat kommunalt inflytande
            över nyetableringar, genom att ett obligatoriskt samråd sker med
            kommunen innan en fristående skola får tillstånd.
          </p>
          <p xml:id="i-E9GviZHe8u7zDcDjAfFdN">
            Det ska vara möjligt för kommuner att själva välja om de vill
            införa LOV eller inte. Detta innebär att vi säger nej till förslaget
            att göra LOV obligatoriskt. Vidare vill vi förändra LOV, så att
            fri etablering för företagen inte längre ska vara möjlig. Det
            är medborgarna som ska ha rätt att välja vårdgivare, inte vårdföretagen
            som ska få välja patienter.
          </p>
          <head type="h4" xml:id="i-4o3jTBpi9K72DRYtDvnCLc">
            Resurser efter behov
          </head>
          <p xml:id="i-8aQuEhQXZd9BDWYJYEcSas">
            De stora överskott som finns i delar av välfärden (såväl privat
            som offentlig) tyder på att dagens system inte är effektiva. Vi
            vill att ersättningssystemen inom välfärden ses över, så att de
            ersätter utförare för reella behov och de kostnader som finns.
            Precis som skolpengen ska styras av elevernas behov ska ersättningen
            inom vården styras av vårdtyngd. Eftersom det är kommunerna som
            står med det yttersta ansvaret att erbjuda välfärd, om de privata
            alternativen på området skulle lägga ner, ska kommunerna också
            kompenseras för detta ansvar.
          </p>
          <head type="h4" xml:id="i-9QTgfZtS5PP4DLVhQWrz2i">
            Välfärdsföretag ska betala skatt i Sverige
          </head>
          <p xml:id="i-AtCFmv9DH39ZcVopGWE8uL">
            Ett grundläggande krav i skattelagstiftningen ska vara att företag
            inte tillåts att undandra vinster från beskattning till exempel
            genom att tillämpa orimligt höga räntesatser på internlån mellan
            koncernbolag och dotterbolag. Det är orimligt att företag som
            finansieras av skattemedel inte betalar skatt i Sverige, utan
            i så kallade skatteparadis. Detta måste få ett slut.
          </p>
          <head type="h4" xml:id="i-9pERwdZgeNvWhiUDTex9YU">
            Lag om investeringsskydd
          </head>
          <p xml:id="i-9GZYG21NBLs7aZGKy8Nosb">
            Vi har sett upprörande exempel på hur offentliga verksamheter
            som byggts upp av skattemedel sålts för mycket låga belopp. En
            ny lag om investeringsskydd bör införas så att skattefinansierad
            verksamhet inte kan säljas ut till privata ägare till underpris.
          </p>
          <head type="h4" xml:id="i-KTJ8PhbqbL6A4jTp3wU5Jc">
            Skärpt tillsyn
          </head>
          <p xml:id="i-EEjGsbCdF6yrJ7XYroskaq">
            För att garantera kvaliteten i välfärden krävs det en mer utbyggd
            tillsyn, med möjlighet till fler oannonserade inspektioner och
            med tydliga sanktioner vid brott mot reglerna. Inspektionsmyndigheterna
            ska ges utökade befogenheter att granska ekonomi och rätt att
            kräva tillbaka offentliga bidrag som används på felaktigt sätt.
          </p>
          <p xml:id="i-FUcDaUvkphtDCxyNy1jqmx">
            Enheter som inte följer gällande regelverk och har allvarliga
            kvalitetsbrister ska kunna återkrävas på offentliga medel, kunna
            tilldelas ekonomiska sanktioner och i sista hand kunna stängas.
          </p>
          <head type="h4" xml:id="i-Lf3Kcn1ZyMPNN2S9hwy9do">
            Verklig mångfald
          </head>
          <p xml:id="i-VUHjWB1kGybJqXGksLvtLg">
            Mångfalden inom välfärden är central och valfriheten ett viktigt
            värde. Den kommunala och landstingskommunala välfärden ska hålla
            hög kvalitet. För att garantera verklig mångfald vill vi uppmuntra
            non profit-alternativ och förhindra uppkomsten av privata monopol.
            I varje kommun ska det finnas offentliga alternativ inom välfärden.
            Det ska vara möjligt för kommuner att rikta upphandlingar och
            valfrihetssystem inom välfärden till enbart privata, kooperativa
            och ideella aktörer som inte drivs i vinstsyfte. Vår bedömning
            är att EU-rätten medger en sådan ordning, men att LOU och LOV
            måste ses över för att göra detta möjligt. Det civila samhällets
            aktörer kan spela en betydande roll i skolan, vården och omsorgen.
            I nuläget tillvaratas inte denna potential fullt ut. Därför bör
            en nationell strategi för idéburen välfärd tas fram, i syfte att
            göra det möjligt för non profit-aktörer att växa och utvecklas.
            Det handlar inte minst om att säkerställa kapitalförsörjningen
            för ideella och kooperativa utförare, men även andra frågor kan
            vara aktuella.
          </p>
          <head type="h4" xml:id="i-N5JGmvnKf1WQFFxtzFMNb8">
            Etisk kod
          </head>
          <p xml:id="i-3pdFA9nWT3gYcm4NkWsang">
            För att långsiktigt utveckla kvaliteten i välfärden vill vi att
            finansiärer, utförare och relevanta fackförbund tillsammans arbetar
            fram en etisk kod – ett socialt kontrakt – för all verksamhet
            inom välfärden. Den etiska koden bör omfatta:
          </p>
          <list style="ol">
            <item xml:id="i-7ANvMXb2LoBYpbQaVcbyjf">
              Högre kvalitet i verksamheterna – utveckla mätmetoder och verkningsfulla
              uppföljningssystem.
            </item>
            <item xml:id="i-39Gj17vkZ24Uzpb5QhVxJK">
              Ansvarsfullt ägarskap – inklusive frågan om rimlig avkastning
              på kapital och återinvesteringar i verksamheten.
            </item>
            <item xml:id="i-ACHHRP1qm6X4U9jkbZuP4H">
              Arbetsvillkor i välfärden.
            </item>
          </list>
          <p xml:id="i-LdzrFp6oAKvs6Rm1bKxwyy">
            Den etiska koden ska innehålla krav på kollektivavtal för anställda
            i välfärdsverksamhet.
          </p>
          <head type="h4" xml:id="i-PaaHnTVbyys1F4oecyYjCf">
            Öppna böcker
          </head>
          <p xml:id="i-VBSLHkxdanTijEys4YFkAQ">
            Tack vare den svenska offentlighetsprincipen har missförhållanden
            inom den offentliga välfärden upptäckts och debatterats. Vi vill
            nu ställa motsvarande krav på de privata aktörer som verkar inom
            den skattefinansierade välfärden. Därtill ska varje enskild vårdcentral,
            vårdenhet och motsvarande tydligt redovisa sin ekonomi. Av redovisningen
            ska alla intäkter och utgifter kopplade till den enskilda enheten
            framgå, och därmed även vinsterna som uppstår. Det ska inte längre
            räcka att ekonomin redovisas på koncernnivå. Dessa förändringar
            ska regleras i lag.
          </p>
          <head type="h4" xml:id="i-VTnkFKk5jaUryKonWRPJhQ">
            Lika regler
          </head>
          <p xml:id="i-BVE7BFpkKKuLSSg9Yi7wMD">
            Reglerna ska vara desamma inom all välfärd, oavsett huvudman.
            Därför ska Sverige godkänna ILO:s konvention 94. Personal i privat
            välfärd ska också omfattas av meddelarskydd. Även Lex Sarah ska
            utvidgas så att missförhållanden hos privata utförare inom de
            områden som omfattas av socialtjänstlagen och lagen om stöd och
            service till vissa funktionshindrade ska anmälas till oberoende
            instans.
          </p>
          <head type="h3" xml:id="i-WbV6ZvFWS4Nfwz8cCHvMno">
            1.14 Cancersjukvård
          </head>
          <p xml:id="i-RQZBt7rtJSr3j8aWDGe3aZ">
            Bekämpandet av cancersjukdomar är en av de stora utmaningarna
            för sjukvården. Varje år får 55 000 personer cancer i Sverige.
            I dag lever drygt 440 000 personer som har eller har haft en cancersjukdom.
            60 procent av dem som drabbas lever tio år efter diagnos. Sverige
            har i dag jämförelsevis goda behandlingsresultat för cancersjukdomar.
            Det finns dock stora regionala och sociala skillnader i överlevnad.
            Antalet personer som lever med cancer förväntas fördubblas fram
            till 2030. För att förbättra resultaten ytterligare och möta framtidens
            behov måste cancervården samordnas ytterligare.
          </p>
          <p xml:id="i-Cct1CxZEe5G6Xn4yuB6vvW">
            Den nationella cancerstrategin tillkom för att få en nationell,
            långsiktig och målmedveten strategi för att cancervården ska behålla
            och förbättra sina resultat. Cancerstrategin har uppsatt följande
            nationella mål:
          </p>
          <list style="ul">
            <item xml:id="i-TT1EAXVBuAAhzoswGSx4dD">
              Minska risken för insjuknande i cancer.
            </item>
            <item xml:id="i-UEKs35ofYsDBBaDhrr2rXT">
              Förbättra kvaliteten i omhändertagandet av patienter med cancer.
            </item>
            <item xml:id="i-JrWPch5rzNK6CU9vbux1yT">
              Förlänga överlevnadstiden och förbättra livskvaliteten efter
              en cancerdiagnos.
            </item>
            <item xml:id="i-AFgnR92R59mCQtnhkmmC9y">
              Minska regionala skillnader i överlevnadstid efter en cancerdiagnos.
            </item>
            <item xml:id="i-J2dFvF9HHqNqXcyfzZWbKe">
              Minska skillnader mellan befolkningsgrupper i insjuknande och
              överlevnadstid.
            </item>
          </list>
          <p xml:id="i-5MZDZqy9c6k38vTTyaZhP1">
            Under 2010 bildades regionala cancercentrum (RCC) på sex ställen
            med uppdrag att förverkliga målen i den nationella cancerstrategin.
            Inrättandet av regionala cancercentrum syftar till att genom samordning
            förbättra och utveckla hela cancerprocessen – från prevention
            och diagnostik till behandling, uppföljning, rehabilitering och
            palliation. Under åren har varje RCC arbetat med olika fokusområden
            och specifika projekt, ett fåtal projekt har genomförts nationellt.
          </p>
          <p xml:id="i-2aae7VGR7oMPxTkcaq4VH7">
            Från patientperspektiv är det ett grundläggande krav att cancervård
            och behandling är jämlik och optimal så att alla har samma rättigheter
            och möjligheter till vård och omsorg oberoende av landstings/region-tillhörighet.
            Det är mot denna bakgrund dags att ta nästa steg, utveckla kvaliteten
            och fördjupa samordningen och den nationella styrningen. I det
            följande kommer vi att redovisa de områden och frågor vi tycker
            måste prioriteras i ett sådant arbete.
          </p>
          <p xml:id="i-7jfEnCfinMGmwjkaWR2E8H">
            En del av den nationella cancerstrategin handlar om att patientens
            ställning i cancervården ska stärkas genom att patienten får adekvat
            information, erbjuds valmöjligheter beträffande utredning och
            behandling och får råd och stöd för egenvård. Det är också viktigt
            att cancervården har en systematisk återföring av patientupplevelser
            och att man engagerar patientrepresentanter i beslut rörande cancervårdens
            utformning och utveckling. Detta förutsätter dock att patienten
            och dennes anhöriga är välinformerade så att korrekta och välinformerade
            beslut kan fattas. En viktig förutsättning för att cancerpatienten
            kan vara väl informerad är cancerpatientorganisationer. Dessa
            organisationer kan förutom att sprida kunskap även bevaka intresset
            för de patienter som inte vill eller kan fatta dessa beslut i
            så motto att det inte ska finnas regionala skillnader i vården.
          </p>
          <p xml:id="i-Hd6oZ9Sg9VeYvDZRKU3ywd">
            En viktig beståndsdel för att uppnå en rättvis cancervård och
            minska regionala skillnader i överlevnadstid efter en cancerdiagnos
            är de nationella vårdprogrammen. Arbete med nya och revidering
            av tidigare nationella vårdprogram pågår inom en rad cancerdiagnoser.
            Utöver nationella vårdprogram finns en rad regionala vårdprogram.
            Vi anser att det är viktigt att ambitionerna i regionala vårdprogram
            inte är lägre än i nationella vårdprogram. Nationella vårdprogram
            ska vara tvingande och vården ska följa dem. Avvikelser måste
            diskuteras noga och motiveras särskilt.
          </p>
          <p xml:id="i-BCK5CDUgX6nR7wvSBfGMyP">
            En tidig upptäckt av cancer är en förutsättning för behandling
            med lyckat resultat. De t behöver analyseras varför det sker fördröjningar
            mellan symptom, diagnos och behandling. I detta sammanhang måste
            det granskas om vårdens ersättningssystem spelar roll. Exempel
            är ersättningssystem där enklare åkommor med förhållandevis lätt
            diagnos och behandling premieras före mer komplicerade symtom
            eller ekonomisystem där primärvården får betala för remiss/provtagning.
            Nationella vårdgarantin om 90+90 dagar måste kraftigt minskas
            för cancerpatienter. Genom att inrätta diagnostiska center (som
            RCC Syd) över hela landet kommer man att ge en stor och många
            gånger svår patientgrupp snabbare, bättre och tryggare vård.
          </p>
          <p xml:id="i-92i39hNBxaVJkBJQtgcNc3">
            Cancerrehabilitering skall vara en naturlig integrerad del av
            varje cancerprocess från utredning/diagnos och genom hela vårdkedjan.
            Den ska omfatta alla insatser för att möta fysiska, psykiska,
            sociala och existentiella behov som patient och närstående har
            i samband med en cancersjukdom. Bedömning av rehabiliteringsbehov
            ska göras och åtgärder ska sättas in oavsett var patienten får
            sin vård eller var i sjukdoms- och behandlingsförloppet patienten
            befinner sig. Samtidigt är syftet att hushålla med cancervårdens
            resurser genom att förebygga och behandla effekter och seneffekter
            av cancersjukdom och dess behandling. Rehabilitering har ingen
            65-årsgräns utan ska erbjudas alla patienter. Fokus är att komma
            tillbaka i livet, i arbete, i studier eller som aktiv pensionär.
          </p>
          <p xml:id="i-G8VNUDda4PT54GrdC95eUr">
            Alla patienter med cancer samt deras närstående ska få information
            om möjligheter till cancerrehabilitering inklusive psykosocialt
            stöd. Alla minderåriga barn med en förälder, eller annan vuxen
            som barnet varaktigt bor tillsammans med, som har cancer ska särskilt
            beaktas vad gäller behov av information, råd och stöd. Alla patienter
            med cancer ska ha en skriftlig individuell cancervårdplan där
            cancerrehabilitering ingår. Alla patienter med cancer ska rutinmässigt
            och återkommande bedömas gällande behov av cancerrehabilitering.
            Alla patienter med cancer ska få information om vikten av fysisk
            aktivitet under och efter cancerbehandling. Alla patienter med
            cancer och deras närstående ska erbjudas att delta i informations-
            och stödprogram som ett led i rehabiliteringen. Alla patienter
            med cancer som bedöms vara i behov av mer intensifierade rehabiliteringsinsatser
            remitteras till specialiserad rehabiliteringskompetens för vidare
            utredning och åtgärder.
          </p>
          <p xml:id="i-HrPSRjBPWuGWdh6Aa4odx3">
            Kontaktsjuksköterskan har en nyckelroll i arbetet med cancerrehabilitering
            och ansvarar för att en individuell vårdplan upprättas där behoven
            av rehabilitering lyfts fram. De mål och åtgärder som sätts upp
            i planen ska vara tydliga, mätbara och följas upp regelbundet
            i dialog med patienten. Målen skall bygga på en noggrann kartläggning
            av den enskilda patientens rehabiliteringsbehov. Det är viktigt
            att vara uppmärksam på att patientens behov kan förändras genom
            sjukdomsförloppet. Bedömning av rehabiliteringsbehov bör därför
            göras vid alla brytpunkter såsom vid diagnos, start och avslutning
            av olika behandlingar.
          </p>
          <p xml:id="i-GEnYrzS9Qu8mQEX4dR5y6N">
            Familj och vänner är viktiga när det gäller stöd till personen
            med cancer, och i vissa fall är de också direkt delaktiga i vården
            av den sjuke. Närståendes stöd, såväl praktiskt som emotionellt,
            kan ha stor betydelse för både patient och närstående. Hur närstående
            hanterar situationen har också betydelse för hur den som blivit
            sjuk klarar sig. Stöd till närstående kan generera bättre förutsättningar
            för patienten att klara av sin sjukdom, behandling och rehabilitering.
            Närstående kan ha stor betydelse för både motivation och genomförande
            av rehabilitering. En del rehabiliteringsåtgärder kan direkt påverka
            närstående, och i vissa fall behöva närståendes medverkan.
          </p>
          <p xml:id="i-7GcPFw7jSVfoxk443VxjEx">
            Cancerorganisationernas stöd-/kontaktpersoner ska ses som en
            del av det psykosociala stödet för cancerpatienten och dennes
            närstående. Inom flera cancerdiagnoser ger patientorganisationen
            ett framgångsrikt och uppskattat stöd till cancersjuka och deras
            närstående. Norge har en väl utvecklad likemanns verksamhet och
            där ses de som en viktig resurs till sjukvården. De har ett välutvecklat
            sätt att säkerställa kvalitet och tystnadsplikt.
          </p>
          <p xml:id="i-BaH7CBobpK4hThde6E8jrQ">
            Den nuvarande definitionen av palliativ vård innebär att cancerpatienten
            vårdas för en icke botbar cancersjukdom. Många cancersjukdomar
            har under de senaste decennierna glädjande gått från att vara
            dödliga till kroniska, det vill säga att man kan leva under lång
            tid med sin cancersjukdom. Att då hamna i palliativ vård upprör
            en del cancerdrabbade och många jämförelser med andra allvarliga
            och kroniska sjukdomstillstånd kan göras. Exempelvis innebär inte
            diabetes att man hamnar i en palliativ vårdfas, även om den är
            kronisk och kan vara dödlig. Begreppet tidigt palliativt skede
            kan med fördel bytas ut mot begreppet kronisk cancer inom cancervården.
          </p>
          <p xml:id="i-5zDKriGvPLkqTq38iQPmKk">
            Vården behöver gå från ord till handling när det gäller den palliativa
            vården inriktad på behandling och vård av patienter som inte kan
            botas. Den sena palliativa fasen, som är kort, från några veckor
            till några månader, ska ske i närheten av hemmet, där de flesta
            har sitt kontaktnät i form av släkt och vänner (till skillnad
            från den kurativa cancerbehandlingen som syftar till bot och återgång
            till livet). Utöver patientens behov av vård, omvårdnad och stöd
            behöver även familj och närstående erbjudas stöd. Den palliativa
            vården, oavsett tidigt eller sent skede, ska ge livskvalitet.
            Fler hospiceplatser behövs, alla vill inte dö hemma.
          </p>
          <p xml:id="i-S8djTqxUAEZoFZjk14yrZJ">
            I betänkandet om den nationella cancerstrategin föreslogs att
            varje patient vid diagnostillfället ska få en fast kontaktperson
            på den cancervårdande kliniken i syfte att förbättra informationen
            och kommunikationen mellan vården och patienten och dennes anhöriga,
            och att stärka både patientens och de anhörigas möjligheter till
            delaktighet i vården. Patientfokus är centralt i genomförandet
            av förslagen i den nationella cancerstrategin. Inom respektive
            RCC har man kommit olika långt och utformningen av kontaktsjuksköterskornas
            roll och arbetssätt ser olika ut. Reformen med kontaktsjuksköterskor
            måste verkställas. En nationell utformning och en specialutbildning
            är önskvärd för att säkerställa god information till cancerpatienter.
          </p>
          <p xml:id="i-WmhiCeQ79TvXca6ZvdSaW2">
            Sverige har en stolt tradition av kliniska cancerstudier. Men
            allt färre kliniska cancerstudier be d rivs i Sverige. Det är
            både viktigt för cancerpatienten och för forskarna att vi får
            till ett ökat deltagande av svenska patienter i kliniska studier.
            Det behövs en ökad tillgänglighet när det gäller att hitta pågående
            kliniska studier. Kliniska studier måste vara en del av cancersjukvården.
          </p>
          <p xml:id="i-RtSJfRjKajEctmdcM7AJoA">
            Utbildningen av patologer måste högprioriteras för en god svensk
            cancervård. En viktig pusselbit för en lyckad cancervård är patologerna.
            Den svenska sjukvården har en stor brist på denna yrkesgrupp,
            särskilt hematologpatologer vars utbildningstid är minst sju år.
          </p>
          <p xml:id="i-7f7TZCyg2yfUmSPM7bz2rj">
            Det är viktigt att det genomförs en nationell nivåstrukturering
            inom den svenska cancersjukvården. I maj 2011 träffades en överenskommelse
            mellan regeringen och SKL om ett tvåårigt arbete gällande cancersjukdomar
            eller vårdinsatser som bör koncentreras till färre vårdgivare
            än sex. Avsikten är att höja kvaliteten på sällsynta och/eller
            mycket komplicerade vårdinsatser genom en regionövergripande koncentration.
            En mer koncentrerad cancervård ger också en bättre plattform för
            utbildning, forskning och utveckling. Under våren 2013 utreddes
            regionövergripande vårdinsatser vid peniscancer, mjukdelstumörer
            bakom bukhinnan och matstrupscancer. I arbetet deltar nationella
            vårdprogramsgrupper eller motsvarande professionella organisationer.
            Ett beslutsunderlag ska överlämnas till regionala cancercentrums
            samverkansgrupp med förslag till cancerdiagnoser där framförallt
            kirurgin är lämplig att koncentrera till färre än sex vårdgivare
            i landet. RCC i samverkan tar ställning till underlaget och kan
            föreslå huvudmännen att teckna ett bindande avtal om regionövergripande
            koncentration för lämpliga vårdinsatser. Uppdraget omfattar även
            att utveckla en modell för utredning och beslut om regionövergripande
            nivåstrukturering av enskilda vårdinsatser. Vi anser att det är
            hög tid att nivåstruktureringen av cancervården genomförs. Inom
            ett antal cancerdiagnoser är antalet insjuknande så lågt att ett
            fåtal cancerläkare är tillräckligt för att behandla dessa patienter.
            Det är inte rimligt att varje cancerregion eller än värre varje
            landsting eller sjukhus ska behandla dessa cancerdiagnoser en
            eller ett par gånger per år. Det nationella samverkansarbetet
            mellan RCC har hittills inte gett fullt resultat och behöver snabbas
            på.
          </p>
          <head type="h3" xml:id="i-CUQaWRXxWMytdMeK8X3kVy">
            1.15 Organdonation
          </head>
          <p xml:id="i-9arTm4dWc1p9xYkuwfszz5">
            Donationsviljan i Sverige är en av de högsta inom EU. Ändå fungerar
            det svenska systemet inte effektivt. Behovet av organ för transplantationsändamål
            är stort och väntelistorna för patienter som väntar på en eller
            flera transplantationer har hittills ökat successivt. Av befolkningen
            är 80 procent positivt inställda till att donera organ efter sin
            död. Men bara knappt hälften av dessa, 40 procent, har tagit aktiv
            ställning.
          </p>
          <p xml:id="i-PyVC1EnT93ddhkTyRhFiEL">
            Det finns i dagsläget tre sätt att som enskild göra sin vilja
            känd i Sverige. Det går att göra genom att fylla i ett donationskort,
            anmäla sig till Donationsregistret eller muntligt meddela närstående.
          </p>
          <p xml:id="i-8P9ymVEUpd4nwKdTJKeBtL">
            Varje människa har rätt att själv bestämma om man vill donera
            eller inte. Bristen på organ och vävnader är stor och det är därför
            viktigt att fler människor än i dag tar aktiv ställning till om
            man är positiv till organdonation eller inte. Som en följd av
            bristen på organ avlider många innan de får möjlighet att bli
            transplanterade. Inom sjukvården har olika frågor ställts kring
            vad som bör gälla vid organdonation och vård av döende patienter.
            Eventuella förändringar av nuvarande lagstiftning och hantering
            måste dock föregås av grundliga överväganden.
          </p>
          <p xml:id="i-5owYUx7NNU5WyckWcnkDR1">
            Det är angeläget att den översyn av nuvarande regler och hantering
            som nu pågår leder fram till förslag om hur fler organ ska kunna
            tillvaratas och användas för donation. Frågan inrymmer en rad
            olika etiska överväganden. Ett förslag som bör övervägas för att
            få fler att ta ställning till organdonation är att göra det möjligt
            att meddela sin vilja med ett kryss på deklarationsblanketten.
            Det bör också undersökas om sjukvården ska kunna få titta i donationsregistret
            redan innan patienten avlidit för att kunna göra förberedelser
            för organdonation. Det bör vidare prövas om sjukvården under en
            kort och begränsad tid ska få fortsätta intensivvården även när
            hoppet att rädda patientens liv är ute om det innebär att man
            kan tillgodose en patients önskan att donera organ.
          </p>
          <head type="h3" xml:id="i-DUtX94YH5VbdeM7w6gusRv">
            1.16 Hbt-personers hälsa
          </head>
          <p xml:id="i-3xdV9S1c9gd3NqBbSW59mH">
            Majoriteten av hbt-personer har en god hälsa. Det visar undersökningar
            som bland annat Folkhälsoinstitutet gjort. Studien visade att
            hbt-personer generellt tycks ha en god hälsa men att det i hbt-gruppen
            trots detta finns en betydligt större andel individer med sämre
            hälsa än i den övriga befolkningen. Hbt-personer möts fortfarande
            av fördomar och kränkningar och detta påverkar deras hälsa.
          </p>
          <p xml:id="i-4uTAVoWGP84t1p8La2qTsU">
            Ungdomsstyrelsens rapport Hon, hen, han redovisar att en fjärdedel
            av de unga homo- och bisexuella kvinnorna någon gång har försökt
            ta livet av sig. Drygt 40 procent av transpersonerna uppger att
            de blivit utsatta för kränkande behandling de senaste tre månaderna.
            Varannan transperson har övervägt att ta livet av sig. Vanligast
            är att unga hbt-personer utsätts för kränkande behandling i skolan.
            Många unga homosexuella, bisexuella och transpersoner har lågt
            förtroende för polisen, skolan, socialtjänsten och arbetsförmedlingen
            på grund av att de känner sig diskriminerade i mötet med personalen.
          </p>
          <p xml:id="i-Qoida6xg5zrGu2ZxWpfChU">
            Många unga hbt-personer upplever diskriminering i samhället och
            att de blir kränkta av skola, vård, arbetsförmedling och socialtjänst.
            De är även missnöjda med polisens bemötande vid anmälan av övergrepp.
            Bland de unga homosexuella och bisexuella är det 65 procent av
            kvinnorna och 48 procent av männen som de senaste tre månaderna
            har blivit bemötta på ett kränkande sätt. Även en stor andel av
            transpersonerna, 41 procent, upplever att de har blivit utsatta
            för kränkande behandling de senaste tre månaderna. Tendensen är
            densamma i Folkhälsoinstitutets nationella folkhälsoenkäter som
            mäter befolkningens levnadsvanor och självupplevda hälsa. Unga
            hbt-personer har lågt förtroende för samhällets institutioner,
            vilket kan leda till att de undviker att ta kontakt med dem även
            om de behöver hjälp.
          </p>
          <p xml:id="i-7k72Vyb92BjjY5fqFXuZ88">
            Vårdens bemötande har stor betydelse för viljan att söka och
            ta emot hjälp. Det är viktigt att hälso- och sjukvården inte uppträder
            fördomsfullt eller okunnigt. Alla människor har rätt att bli bekräftade
            och få vård och omsorg utifrån sina förutsättningar. Många har
            vittnat om hur bristande kompetens kring dessa frågor hos vårdpersonalen
            har skapat problem. Vi föreslår att regeringen ser över möjligheterna
            att ta ytterligare initiativ för att stödja sjukvårdshuvudmännens
            arbete med attityder och kunskap när det gäller bemötande i vården.
            Forskning kring hbt-personers hälsa bör stimuleras. Hbt-perspektivet
            ska tas upp på vårdutbildningarna i gymnasiet och högskolan och
            i fortbildning. Hbt-personers hälsa ska kontinuerligt följas upp
            och belysas när folkhälsoundersökningar görs.
          </p>
          <p xml:id="i-HL5DSjyW3SB4S4N2Syeju2">
            Särskilt viktigt är att ungdomsmottagningarna har en fullgod
            hbt-kompetens. Unga hbt-personer som besöker mottagningarna ska
            vara säkra på ett gott och kompetent bemötande. Vi föreslår därför
            att Socialstyrelsen ges i uppdrag att ta fram ett system för hbt-certifiering
            för landets samtliga ungdomsmottagningar.
          </p>
          <p xml:id="i-24cq63qUSNCPhmRVL8cZqn">
            Vi föreslår också att regeringen tillsätter en utredning med
            uppgift att skapa en samlad verklighetsbild av levnadsvillkoren
            för transpersoner i Sverige. Därigenom får vi bättre förutsättningar
            att stärka deras ställning i samhället.
          </p>
          <head type="h2" xml:id="i-VrGZJK77N53PCoX3Pvmkyy">
            2. Hiv/aids
          </head>
          <p xml:id="i-Ek8Zk2Aqc4nYyRuKkXoyCJ">
            Vi vill att det genomförs en särskild informationskampanj angående
            hiv. Vi föreslår i budgeten för 2014 10 miljoner till en särskild
            satsning på informationskampanj angående hiv. År 2006 antog riksdagen
            på förslag från den socialdemokratiska regeringen en nationell
            strategi mot hiv/aids. Målet var att halvera antalet nysmittade
            i vårt land på tio års sikt. Det var ett fullt realistiskt mål
            men kräver ett intensifierat arbete. Under ett antal år har regeringens
            anslag legat still trots att problemen inte på något sätt minskat.
            Även om siffrorna varierar mellan enskilda år finns det en svagt
            ökande trend av rapporterade fall av hiv-infektion i Sverige sedan
            2003. Detta är inte förvånande. Informationsinsatser är en färskvara
            och behöver förnyas. Samtidigt måste samhället hjälpa och stödja
            de personer som idag lever i Sverige som hiv-positiva. Samhället
            har ett stort ansvar för att minska den inhemska smittspridningen.
            Män som har sex med män är en särskilt utsatt grupp. De stora
            informationsinsatser som gjordes under tidigare årtionden har
            ingen verkan nu och många ungdomar var inte ens födda när dessa
            kampanjer genomfördes som mest intensivt. Utvecklingen har påtalats
            och varit känd för regeringen under flera år. Men uppenbarligen
            har inte detta lett till insikten att det behövs något initiativ
            från regeringens sida.
          </p>
          <p xml:id="i-74tStvoNRxP8Tz1a2DXtBs">
            När det gäller det preventiva arbetet mot hiv och andra smittsamma
            sjukdomar har den borgerliga regeringens budgetpropositioner aldrig
            innehållit några nya satsningar eller initiativ. Det kommer inte
            att vara en hållbar strategi. Könssjukdomarna ökar igen och det
            finns tecken på att kondomanvändningen har gått ned i bland annat
            ungdomsgrupperna. Staten måste intensifiera sina insatser när
            det gäller smittskydd och insatser mot hiv. Ett intensifierat
            arbete bör bland annat bestå av särskilda informationsinsatser
            kring smittskydd och hiv och därför behövs ett riktat anslag för
            detta. Informationskampanjen ska vara ett komplement till övriga
            nödvändiga åtgärder: en översyn av smittskyddslagen, metoder att
            ge lärarna stöd när det gäller att på ett fördomsfritt och kunskapsbaserat
            sätt undervisa om sex och samlevnad, insatser för att utveckla
            ungdomsmottagningarnas verksamhet samt sprututbytesprogram på
            de ställen där det görs bedömningen att det kan bidra till minskad
            smittspridning.
          </p>
          <head type="h2" xml:id="i-5CxNThEDDWNU5cRqo2yEDi">
            3. Läkemedel
          </head>
          <p xml:id="i-55ek4Hi8vjpxYE4n462wpu">
            Läkemedel är idag den i särklass vanligaste behandlingsmetoden
            inom vården och kommer i framtiden att bli än viktigare. Tack
            vare framgångsrik forskning och utveckling blir det möjligt att
            med läkemedel bota och behandla allt fler sjukdomar och skador.
            Det är en fantastisk framgång som räddar liv och ger ökad livskvalitet
            åt många människor. Synen på läkemedel i den politiska debatten
            måste förändras. För den som genom rätt läkemedelsbehandling kan
            slippa långa sjukhusvistelser, bo kvar hemma eller fortsätta sitt
            dagliga liv och arbete är det uppenbart att läkemedel är en fantastisk
            tillgång och inte i första hand en kostnad för samhället.
          </p>
          <p xml:id="i-5wqguHsWUkq9wVToom9oyF">
            Läkemedelsanvändningen behöver förbättras och effektiviseras
            på flera områden. Det finns idag stora brister. Det gäller inte
            minst läkemedelsförskrivningen till äldre. Mer än 95 procent av
            de över 75 år konsumerar något receptbelagt läkemedel. Kunskapen
            om hur olika terapier ska vägas och prioriteras mot varandra vid
            en genomgång av en multisjuk patients läkemedelsanvändning är
            idag ofullständig. Dessa patienter kan ha upp till tio olika läkemedel.
            Ofta görs ingen samlad bedömning av vilka läkemedel patienten
            har och hur de påverkar varandra. Det finns därför ett stort behov
            av ökad kunskap till förskrivare kring hur läkemedel ska värderas
            och prioriteras för sådana patienter. Analyser av äldres läkemedelsanvändning
            visar att kvinnor och personer med lägre utbildning i större utsträckning
            än män och högutbildade personer får en mer riskfylld läkemedelsanvändning,
            både när det gäller olika typer av olämpliga läkemedel och olika
            riskfyllda kombinationer av läkemedel. Av alla äldre som läggs
            in akut på sjukhus har upp till en femte­del drabbats av biverkningar
            av läkemedel. Dödligheten i denna patientgrupp är avsevärt större
            än i andra typer av patientgrupper. Vi menar att det behövs fler
            läkemedelsgenomgångar och att alla äldre patienter som behöver
            det bör få tillgång till en läkare med ett helhetsansvar för den
            medicinska behandlingen och läkemedlen.
          </p>
          <p xml:id="i-4zLrWcAXbNthSsaJM3idJh">
            Personal i vård och omsorg bör få regelbunden utbildning och
            fortbildning i effektiv och säker läkemedelshantering. Vi föreslår
            ett nationellt initiativ för ökad läkemedelssäkerhet med uppdrag
            att öka kunskapen hos befolkningen och att kartlägga omfattning
            och orsaker till felaktig läkemedelsanvändning. Arbetet kan med
            fördel ske inom ramen för den pågående läkemedelsstrategin. Varje
            kommun bör ha ett sär­skilt system för säkerhet och kvalitet i
            sin läkemedelshantering för äldre. Det behövs också en bättre
            rappor­tering och information om läkemedels­användning till och
            för allmänheten. Ett förslag skulle kunna vara att inrätta en
            jour eller upplysningslinje dit allmänheten kan ringa när de vill
            diskutera eller är oroliga för sin egen eller en anhörigs läkemedelsanvändning.
            Det är också önskvärt med verksamhet som utifrån ett brukarperspektiv
            kan arbeta med råd, stöd och biverkningsrappor­tering.
          </p>
          <p xml:id="i-NZcpCEwmrdZv4Ea8phj2me">
            Riksdagens borgerliga majoritet beslutade 2009 om en avreglering
            av apoteksmarknaden. Vi socialdemokrater röstade emot denna avreglering.
            Utgångspunkten för vårt ställningstagande var att det är av högsta
            vikt att läkemedelshanteringen är kostnadseffektiv, säker, lättillgänglig
            och ses som en del av sjukvården – inte som en marknad vilken
            som helst. Det svenska apotekssystemet där Apoteket AB hade ensamrätt
            på försäljning till konsumenterna och där läkemedelsbolagen konkurrerade
            om att få sälja läkemedel till Apoteket AB var ett mycket framgångsrikt
            system. Det bidrog till att vi hade ett av de säkraste och mest
            kostnadseffektiva distributionssystemen för läkemedel i världen
            samtidigt som apoteken låg i topp när det gäller kundnöjdhet inom
            detaljhandeln.
          </p>
          <p xml:id="i-75bUcciJZ6C1X1roXBosnF">
            Riksdagens beslut 2009 innebar att Apoteket AB:s ensamrätt på
            försäljning av läkemedel till konsument avskaffades. Den av staten
            fastställda handelsmarginalen för apoteken höjdes i samband med
            avregleringen för att stimulera nya apotekskedjor att etablera
            sig. Därmed fick samhället ta på sig ökade kostnader för apoteksservicen.
            Sedan avregleringen har över 600 av de 900 apoteken sålts. Inga
            apotek, inte heller det som är kvar av det statligt ägda Apoteket
            AB, har numera något specifikt samhällsansvar. I samband med försäljningen
            av apotekskluster ingick klusterköparna avtal med staten. Enligt
            dessa avtal är klusterköparna förhindrade att under en treårsperiod
            lägga ned vissa utpekade apotek. Dessa avtal löpte ut under första
            kvartalet 2013. Det finns en stor risk att olönsamma apotek kommer
            att avvecklas. Detta löses knappast genom ett symboliskt tillskott
            till glesbygdsapotek.
          </p>
          <p xml:id="i-8EGhJY6BK5dkwUr28h7vm1">
            Ett grundläggande problem med regeringens syn på apoteksväsendet
            är att man nästan helt ser verksamheten som försäljning av en
            vara vilken som helst. Apoteksverksamhet måste enligt vår mening
            i mycket högre grad än idag ses som en del i vårdkedjan. Apoteken
            är en del av vården och ska säkerställa kedjan vård-apotek-patient.
            I samband med att expediering av läkemedel sker på ett apotek
            kan frågor ställas till läkemedelskunnig personal om hur läkemedlet
            ska användas. En rad frågor kan komma upp som inte klarats ut
            vid läkarbesöket som ledde till receptet. Vi har sett mycket lite
            av utveckling i denna riktning efter avregleringen. Fler apotek
            och ökade öppettider men samma antal recept gör att apotekens
            intäkter pressas vilket leder till att mycket energi måste läggas
            på försäljning av receptfria läkemedel och andra produkter för
            att få ekonomin att gå ihop.
          </p>
          <p xml:id="i-7trUYwYF15W2T6a9YL3EDR">
            Regeringen anger i 2014 års budgetproposition att Statskontorets
            bedömning är att målet om bibehållen kompetens och säkerhet i
            läkemedelsförsörjningen endast har uppfyllts till viss del. Statskontoret
            skriver i sin utvärdering 2013 att sex av tio apoteksanställda
            upplever försämrade möjligheter till kompetensutveckling. Statskontorets
            enkät till apotekspersonal visar också att mer än hälften upplever
            att förutsättningarna för att göra korrekta receptexpedieringar
            har försämrats efter omregleringen. Mer än hälften upplever även
            att förutsättningarna för att ge information och rådgivning om
            läkemedel och egenvård har försämrats. Konsumentverkets och Statskontorets
            konsumentundersökningar visar att konsumenterna i dag är mindre
            nöjda med apotekens rådgivning om läkemedel jämfört med före omregleringen.
            Några förklaringar till försämringarna som apoteksanställda lyfter
            fram är ökad arbetsbelastning, fler arbetsuppgifter, krav från
            apoteksledningen på att expedieringar inte bör ta för lång tid
            och att merförsäljning bör ske. Andra förklaringar är problem
            med receptexpeditionsstöden och en mer komplicerad hantering av
            periodens vara på grund av de striktare utbytesreglerna efter
            omregleringen. På längre sikt kan denna utveckling enligt Statskontoret
            innebära en risk för patientsäkerheten genom att patienterna inte
            får rätt information om sina läkemedel.
          </p>
          <p xml:id="i-65UGxBiA4LNf661k8JY172">
            I Statskontorets enkäter ombads apotekspersonalen även att jämföra
            nuvarande förutsättningar för att tillhandahålla förskrivna läkemedel
            inom 24 timmar med förutsättningarna tiden före avvecklingen av
            apoteksmonopolet. Drygt sex av tio som besvarat frågan 2012 upplever
            att förutsättningarna har försämrats efter omregleringen. I enkäterna
            ombads apotekspersonalen också att jämföra nuvarande förutsättningar
            för direkt tillhandahållande med förutsättningarna tiden före
            avvecklingen av apoteksmonopolet. Närmare två tredjedelar (64
            procent) av personalen upplever att förutsättningarna att förse
            kunder med förordnade läkemedel vid första besöket har försämrats
            efter omregleringen. Det var 6 procent som upplevde förbättringar.
          </p>
          <p xml:id="i-6eDSvqo8GuwK1APcSWe71c">
            Enligt Statskontoret är det relativt vanligt att apotekspersonalen
            hjälper konsumenterna att finna ett läkemedel på ett annat apotek
            i de fall det inte finns på det egna apoteket. I 2012 års personalenkät
            uppgav ungefär 70 procent av apotekspersonalen att de kontaktade
            ett annat apotek i samtliga, nästan samtliga eller de flesta sådana
            fall. Mindre än 20 procent uppgav att de oftast inte kontaktade
            andra apotek. Resultaten var ungefär desamma vid föregående mätning.
            Förutsättningarna för apotekspersonalen att göra detta på ett
            snabbt och smidigt sätt har dock överlag försämrats efter omregleringen
            eftersom konkurrerande apotek inte har direkt tillgång till information
            om varandras lager. Mot bakgrund av detta är Statskontorets sammantagna
            slutsats att konsumenternas möjligheter att bli hänvisade till
            andra apotek generellt sett har försämrats efter apoteksomregleringen.
          </p>
          <p xml:id="i-Rix1ESWQrhXUsVQq7pjWbN">
            Det är nu mycket viktigt att regeringen tar missnöjet på allvar
            och agerar med kundernas intresse i främsta rummet så att tillhandahållandeskyldigheten
            och möjligheterna till rådgivning och kompetensutveckling kan
            upprätthållas. I det sammanhanget bör även behovet och utformningen
            av en förutsägbar och kostnadseffektiv lösning för apotekstäckningen
            i glesbygd analyseras. Detta bör riksdagen som sin mening ge regeringen
            till känna.
          </p>
          <head type="h2" xml:id="i-M1A9gWykkeyWQeXe9HiMbd">
            4. Strategiska samverkansprogram – life science
          </head>
          <p xml:id="i-3ivWxEUSx5rv1375y7YAmA">
            Sverige har en förhållandevis stor läkemedelsindustri. Det är
            viktigt för utvecklingen i sjukvården och för hela det svenska
            samhället. Om vi ska utveckla sjukvården och fortsätta att hänga
            med vad gäller medicinsk kvalitet är samverkan med industrin viktig
            ur ett utvecklingsperspektiv. Därför är det allvarligt att de
            forskande läkemedelsföretagen väljer att lägga allt färre kliniska
            prövningar i Sverige. Det har skett en halvering på 10 år. Resultatet
            är att Sverige går miste om utländska investeringar när forskning
            och kliniska prövningar förläggs till andra länder. Det leder
            också till att personal går miste om kompetensutveckling samtidigt
            som patienters tillgång till ny behandling försenas.
          </p>
          <p xml:id="i-Fx95SYS6XrhWRLd3gkfW7">
            Universitetssjukhusen har en unik kompetens och är en mötesplats
            för specialistsjukvård, forskning och avancerad utbildning. En
            stor enighet finns bland forskare och profession om att en privatisering
            eller uppsplittring (vårdgallerior) av universitetssjukhusen allvarligt
            skulle hota kvaliteten i svensk sjukvård. Det riskerar att förstöra
            Sveriges mest avancerade forsknings- och utbildningsmiljöer samt
            utgöra ett hinder för forskningssamarbetet mellan akademin och
            näringslivet inom life science-området. Ersättningssystem som
            ensidigt bygger på kvantitet och förenklade styckeprismodeller
            riskerar att utarma den avancerade sjukvården. Kliniker har inte
            tid och råd att delta i kliniska studier av nya läkemedel. Det
            är förödande på sikt. Utveckling måste vara en del av uppdraget
            om vi ska hålla uppe kvaliteten och säkra personalens möjligheter
            till kompetensutveckling. Därför är det nödvändigt att staten
            medverkar till att det utvecklas nya metoder att mäta kostnader
            och produktivitet i sjukvård som arbetar integrerat med forskning,
            utveckling och utbildning.
          </p>
          <p xml:id="i-8AKWnFe9SZ4aJ5wYrzTepB">
            Mer forskning är bra, men det räcker inte. Åtgärder måste vidtas
            som konkret ger nya behandlingar, produkter och tjänster, det
            vill säga tillväxt och sysselsättning. Socialdemokraterna vill
            inrätta ett nationellt innovationsråd direkt underställt statsministern.
            I rådet samlas representanter från näringsliv, akademi och arbetsmarknadens
            parter. Ett tidigt uppdrag för det nationella innovationsrådet
            blir att identifiera ett antal övergripande områden där det behövs
            samverkansprogram. Ett annat uppdrag för det nationella innovationsrådet
            blir att lägga fast de strategiska utgångspunkterna för en ny
            fond för finansiering i tidiga skeden. För ett litet exportberoende
            land som Sverige är det nödvändigt att det finns ett fungerande
            och väl utvecklat samarbete mellan politik, näringsliv och akademi.
            Ansatsen i samverkansprogrammen bygger på övertygelsen att framtidens
            samhälleliga möjligheter och utmaningar, rätt hanterade, innebär
            betydande möjligheter att stärka svensk konkurrenskraft och därmed
            skapa nya arbetstillfällen.
          </p>
          <p xml:id="i-5UpQ1F7vp7DdikmYfLZxEQ">
            Identifieringen av vilka områden som borde bli föremål för strategisk
            samverkan kommer att diskuteras inom rame n för innovationsrådet.
            Vi kan dock redan nu adressera två viktiga utmaningar som kommer
            att mötas med samverkansprogram. Det ena gäller klimatutmaningen
            och den andra gäller life science. Sverige har tappat både forskning
            och industriell kapacitet inom life science under en följd av
            år. Därför behövs en tydlig strategi som identifierar våra styrkeområden,
            stärker den medicinska forskningen och kan sätta in insatser för
            att stärka och utveckla det svenska life science-klustret. 2 miljarder
            kronor avsätts totalt till en fond för finansiering i tidiga skeden.
            Fokus ska ligga på att genom samverkan få till flexibla och fungerande
            lösningar för finansiering i tidiga skeden. Den nya fonden kapitaliseras
            genom att outnyttjade resurser hos Fouriertransform förs till
            den nya fonden.
          </p>
          <p xml:id="i-5bsAoFXW2Vk7tkWF5cV4q1">
            Vi vill också få till stånd en tydligare rollfördelning mellan
            staten och landstingen för ersättningssystemet för läkemedel.
            Det är nu mycket trögt när det gäller introduktion och användandet
            av nya innovativa läkemedel i Sverige. Hälso- och sjukvårdslagen
            bör ändras för att förtydliga sjukvårdshuvudmännens ansvar för
            klinisk forskning samt att i avtal med annan utförare än sjukvårdshuvudmannen
            se till att forskning och utveckling finns med. Samverkan mellan
            de medicintekniska företagen och klinisk expertis måste ske i
            den kliniska vardagen och utgöra ett naturligt led i att utveckla
            vården.
          </p>
          <head type="h2" xml:id="i-4ekUQXxrZDT3JuBYa1PTTu">
            5. Antibiotikaresistens
          </head>
          <p xml:id="i-XN4kEZBQjx4mmdK6bpQZ4o">
            Konsumtionen av antibiotika fortsätter att öka i världen. Problemet
            med antibiotikaresistens är nu så stort globalt att det måste
            placeras på samma nivå som en rad av de stora sjukdomarna som
            varje år skördar miljontals liv. Europeiska myndigheten för förebyggande
            och kontroll av sjukdomar (ECDC) har beskrivit antibiotikaresistens
            som ett av de allvarligaste hälsohoten inom EU. Det är bland annat
            en felaktig och överdriven användning av antibiotika som lett
            fram till att allt fler bakterier blir motståndskraftiga mot läkemedlet
            och inte kan behandlas.
          </p>
          <p xml:id="i-Dux2voRnPf39YsDsubwcAy">
            Förutom fler dödsfall kommer många rutiningrepp inte längre att
            vara möjliga om utvecklingen fortsätter. Utan effektiva antibiotika
            kommer sjukvården att stå handfallen inför en rad bakteriella
            infektionssjukdomar som lunginflammation, blodförgiftning och
            tuberkulos. Det blir också riskabelt att genomföra operationer
            som till exempel byte av höftleder eller hjärtklaffar och organtransplantationer.
            Behovet av nya preparat är mycket stort och det är en fråga som
            Sverige behöver arbeta med nationellt, men också driva inom EU
            och internationellt. I dag har utvecklingen av antibiotika nästan
            upphört. Mycket få nya antibiotika har introducerats under de
            senaste 40 åren. Samtidigt finns det rapporter om resistens mot
            alla kända antibiotika.
          </p>
          <p xml:id="i-PSyoZDQ7CFr1RtiW7WsQvy">
            Sverige har stora förutsättningar att driva antibiotikafrågan.
            I Sverige råder en relativt sett gynnsam situation då förekomsten
            av antibiotikaresistens i ett internationellt perspektiv är låg.
            Men situationen har under senare år blivit mer bekymmersam. Under
            2012 anmäldes 7 225 nya fall av tarmbakterier med ESBL bland människor,
            vilket är en ökning med 28 procent jämfört med föregående år.
            Antalet nya fall av meticillinresistenta gula stafylokocker (MRSA)
            fortsätter också att öka; från 425 fall år 2001 till 2 097 fall
            år 2012. Faktorer som fler äldre patienter, fler komplicerade
            kirurgiska ingrepp och mer avancerad medicinsk behandling inom
            cancer- och transplantationsområdet gör att allt fler löper risk
            att drabbas av resistenta bakterier och svårbehandlade infektioner.
            Ytterligare faktorer som ökar spridningen av antibiotikaresistenta
            bakterier är det ökande resandet och att allt fler söker sjukvård
            utomlands. För att bekämpa denna problematik krävs samordnade
            insatser inom en rad områden. Återhållsam antibiotikaanvändning,
            god hygien inom vård och omsorg, effektiv och tillgänglig infektionsdiagnostik,
            forskning och utveckling av nya antibakteriella ämnen samt insatser
            inom veterinärmedicinen och miljöområdet är alla viktiga insatsområden
            för att få bukt med spridningen av resistenta bakterier.
          </p>
          <p xml:id="i-8kPES3wFHAsbCs9ff3DwWX">
            Antibiotikaanvändningen minskade i Sverige 2012 med 3 procent
            (på humansidan) men skillnaden mellan länen är anmärkningsvärt
            hög. I Stockholms län skrevs det ut 410 recept per tusen invånare
            mot 290 i Västerbotten. Västerbotten, som redan ligger lägst,
            var också ett av de län som minskade sin antibiotikaanvändning
            mest under 2012. Problematiken med antibiotikaresistens kommer
            att finnas så länge som antibiotika används. Men ju mer antibiotika
            som används desto snabbare sker ökningen av resistens. Antibiotika
            måste ses som en ändlig resurs och hanteras varsamt. Skillnaderna
            mellan länen, där storstadslänen har betydligt högre förskrivning
            än glesbygdslänen, trots att det inte finns tecken på olika sjuklighet,
            visar att förskrivningen kan påverkas och att det inte enbart
            är medicinska faktorer som styr förskrivningen. Regeringen bör
            överväga hur den nationella nivån ytterligare kan stödja och bidra
            till att arbetet i regionerna/landstingen med att hålla nere antibiotikaförskrivningen
            intensifieras.
          </p>
          <p xml:id="i-EwAiyQPXtXk4Z7QjKmtaax">
            Den socialdemokratiska regeringen presenterade redan 2005 en
            nationell strategi för ett samordnat arbete mot antibiotikaresistens
            och vårdrelaterade infektioner. Syftet med strategin var att bevara
            möjligheten att effektivt behandla bakteriella infektioner hos
            människor och djur med antibiotika. Arbetet har därefter utvecklats
            utifrån det faktum att problemet berör många olika samhällssektorer
            och för att lyckas bromsa utvecklingen krävs en samordnad insats.
            Därför har Socialstyrelsen tillsammans med Jordbruksverket uppdraget
            att ansvara för en nationell samverkansfunktion mot antibiotikaresistens
            och vårdrelaterade infektioner. Arbetet involverar 19 myndigheter
            och innefattar hälso- och sjukvård, veterinärmedicin, folkhälsa,
            djurhälsa, livsmedel och yttre miljö.
          </p>
          <head type="h2" xml:id="i-CpdPSAB9STH6mvpsnfAnc5">
            6. Narkolepsi
          </head>
          <p xml:id="i-QTiwRxCbo2toNMXxdoDcLK">
            Vaccinationen mot influensan A(H1N1) under år 2009 och 2010 bidrog
            sannolikt till att rädda liv. 60 procent av svenskarna valde att
            vaccinera sig med Pandemrix, det vaccin som i Sverige erbjöds
            alla medborgare. Därmed minskades smittspridningen och antalet
            dödsfall i Sverige var lägre än i de flesta andra länder.
          </p>
          <p xml:id="i-G369W1zMdCS2qTExskL9zG">
            Under våren och sommaren 2010 fick dock Läkemedelsverket in rapporter
            om barn och unga som misstänktes ha fått narkolepsi i samband
            med vaccinering med Pandemrix. Totalt känner vi i dag till över
            200 fall där personer som var 19 år eller yngre vid vaccinationstillfället
            har anmält att de utvecklat narkolepsi. Detta är djupt tragiskt.
          </p>
          <p xml:id="i-MajpMeFXuhT1tew13GdfFj">
            Narkolepsi är en kronisk, neurologisk sjukdom. Det främsta symtomet
            är dagsömnighet. Plötsliga attacker av muskelsvaghet, hallucinationer,
            en känsla av förlamning innan man somnar eller vaknar (sömnparalys),
            samt uppsplittrad och dålig nattsömn är andra symtom som varierar
            i omfattning hos olika individer.
          </p>
          <p xml:id="i-Nj8z68oxBWCAM8FHHGVyP7">
            Läkemedelsverket har i två olika studier efter att vaccinationen
            var avslutad konstaterat att unga som vaccinerats med Pandemrix
            löper ökad risk att drabbas av narkolepsi i jämförelse med ovaccinerade.
            Finländska och irländska studier bekräftar och förstärker resultaten
            av de svenska studierna.
          </p>
          <p xml:id="i-ufmLeSrzt7eZ5TEBy5vrE">
            En stor majoritet av alla läkemedel som distribueras i Sverige
            är försäkrade via Läkemedelsförsäkringen. Försäkringen ger ekonomisk
            ersättning till personer som drabbas av skador till följd av läkemedelsanvändning.
            Pandemrix omfattas av Läkemedelsförsäkringen och en del av de
            barn och unga som insjuknat i narkolepsi har redan fått besked
            om att ersättning kommer att utgå.
          </p>
          <p xml:id="i-8b3F1kGSy2fEWMHfZWT77y">
            Läkemedelsförsäkringens konstruktion innehåller dock vissa ekonomiska
            begränsningar. Bland de drabbade och deras familjer har det funnits
            en stor oro för att en del av dem ska bli utan ersättning eller
            få ett mycket litet belopp. En osäkerhetsfaktor som också funnits
            är i vilken grad de drabbade barnen och ungdomarna kommer att
            kunna arbeta i framtiden. Det är därför av stor betydelse att
            de berörda barnen och ungdomarna kan känna långsiktig trygghet
            när det gäller ersättningen.
          </p>
          <p xml:id="i-UMbjKsJozKuvjJREJ5jXsQ">
            Förhoppningen är att framtida forskning ska leda till att behandling
            kan utvecklas som kan ge lindring eller till och med botemedel.
            Därför har Vetenskapsrådet fått i uppdrag att kartlägga forskning
            med relevans för uppkomst och behandling av narkolepsi. Dessutom
            genomför Läkemedelsverket tillsammans med Karolinska institutet
            och Smittskyddsinstitutet forskningsprojekt som kommer att belysa
            viktiga frågeställningar om sjukdomen.
          </p>
          <p xml:id="i-ScWvcU5a8wDbqBnwPRRpc7">
            Sverige har även en pågående och nära dialog med Finland och
            Irland, som är i samma situation vad gäller barn och unga som
            drabbats av narkolepsi.
          </p>
          <p xml:id="i-FkP9N2MsBog73GEtyQWwaw">
            Narkolepsiföreningen Sverige har också vänt sig till regeringen
            för att få en statlig garanti om full ersättning till de barn
            och unga som drabbats av narkolepsi efter vaccinering med Pandemrix.
            Vi socialdemokrater anser att det är rimligt att staten tar ett
            ansvar för att säkerställa att barnen och ungdomarna får en likvärdig
            ersättning.
          </p>
          <p xml:id="i-U6BXGBgCyrQDQXHFDFaFUs">
            Socialdemokraterna har offentligt tillsammans med företrädare
            för regeringen gett ett tydligt besked om att de drabbade barnen
            och ungdomarna, samt deras familjer, inte ska behöva ägna framtiden
            åt segdragna rättsprocesser.
          </p>
          <p xml:id="i-JqH3BpiaWn3oLKXddpTqRX">
            Statens åtagande måste i det här fallet stå fast över tid. Staten
            ska ta det yttersta ansvaret för att de barn och ungdomar som
            var 19 år eller yngre vid vaccinationstillfället och som drabbats
            av narkolepsi efter vaccineringen med Pandemrix, och som av Läkemedelsförsäkringen
            bedöms ha en läkemedelsskada, ska få ersättning. Det gäller efter
            det att begränsningen i Läkemedelsförsäkringen av hur mycket ersättning
            som totalt kan utgå till samtliga drabbade eventuellt aktualiseras.
          </p>
          <head type="h2" xml:id="i-2ZscYdwt9yUdQLxg9jvVBg">
            7. Rett Center
          </head>
          <p xml:id="i-PdHZ9i1ouJq7DtTPwPW979">
            Rett Center är ett nationellt svenskt center för Rett syndrom,
            en sällsynt men livslång och svår neurologisk störning som drabbar
            företrädesvis flickor i spädbarnsåldern. Centret samlar en flerprofessionell
            kompetens för att möta komplicerade, specifika flerhandikappbehov
            vid Rett syndrom. Centret fungerar som specialistklinik, forsknings-
            och utvecklingsenhet och kompetenscenter. Rett Center drivs av
            Jämtlands läns landsting som en fristående klinik för högspecialiserad
            vård med patienter från hela Sverige. Staten har sedan 2001 efter
            ett initiativ av socialminister Lars Engqvist engagerat sig i
            Rett Center. Under den förra socialdemokratiska regeringen när
            (S), (V) och (MP) samarbetade lyftes Rett Centers anslag in i
            statsbudgeten, vilket gjorde att verksamheten gavs en långsiktig
            planeringshorisont. När den nya borgerliga regeringen tillträdde
            hamnade anslaget i stället i en hantering via regleringsbrev,
            vilket gjorde att osäkerheten ökade och framförhållningen försvårades
            avsevärt. Nu ingår Rett Center tillsammans med andra verksamheter
            i den del som står till regeringens disposition för övriga bidrag
            för utveckling inom hälso- och sjukvårdsområdet. Detta gör att
            Rett Center inte långsiktigt kan känna att man kan ta ansvaret
            för att driva ett nationellt åtagande fullt ut så länge anslaget
            hanteras på detta sätt. Det är självklart att rätten till bästa
            vård ska gälla även för patienter med en sällsynt diagnos.
          </p>
          <p xml:id="i-PVh7Yqc3nWinpZGNcvwDC">
            Av EU:s rådsrekommendation från 2009 om en satsning avseende
            sällsynta sjukdomar framgår att de rekommendationer som där ges
            stämmer mycket väl överens med Rett Centers verksamhet. Av socialutskottets
            betänkande 2011/12:SoU1 framgår att Rett Center, som är inriktat
            på patienter med Rett syndrom, är en viktig aktör. Rett Center
            har sedan 2001 fått ekonomiskt bidrag från staten. Bidraget har
            under de senaste åren uppgått till 7 miljoner kronor per år. Enligt
            uppgift till utskottet kommer bidraget att uppgå till 7 miljoner
            kronor även 2012. Bidraget ingår även i regeringens förslag till
            budgetram för 2013. Verksamhet och forskning på området måste
            långsiktigt säkras, enligt utskottets mening.
          </p>
          <p xml:id="i-QtyRs7myuySuhMo3xJ3sB">
            Socialminister Göran Hägglund har i ett interpellationssvar 4
            februari 2013 uttalat: Rett Center har dock under ett antal år
            lämnats ett statligt bidrag för delfinansiering av verksamheten
            motsvarande 7 miljoner kronor årligen. Regeringen har beslutat
            att avsätta samma belopp 2013.
          </p>
          <p xml:id="i-Xz9r7CfGfELugzQ1PSeuT5">
            Vi anser att hanteringen från regeringens sida att bara ge besked
            ett år i taget omöjliggör en rimlig framförhållning. Verksamhetens
            långsiktiga existens behöver säkras, i avvaktan på en nationell
            och stabil lösning för sällsynta diagnoser. Staten har ett särskilt
            ansvar för Rett Center och bör lämna fleråriga besked om finansieringen.
            Detta bör riksdagen som sin mening ge regeringen till känna.
          </p>
          <head type="h2" xml:id="i-7QWnhejBuZXDf8Y6KUyLs2">
            8. Psykiatri
          </head>
          <p xml:id="i-UDseFK7Q3RzXdB2nnBfrov">
            Att bli psykiskt sjuk eller drabbas av psykisk ohälsa påverkar
            inte bara en själv utan också familj och vänner. Att få en psykisk
            sjukdom eller att må psykiskt dåligt är så vanligt att vi alla
            känner någon som är eller har varit drabbad. Minst 25 procent
            av alla kvinnor och 15 procent av alla män kommer någon gång i
            livet att få en behandlingskrävande depression. Allvarlig depression
            drabbar cirka 6 procent av befolkningen, ungefär 50 000 personer
            i Sverige har schizofreni och 2–3 procent lider av tvångs­syndrom.
            Psykisk ohälsa är också ett växande problem bland många ungdomar,
            särskilt unga kvinnor. Ändå är det fortfarande en dold sjukdom,
            något man alltför sällan talar om.
          </p>
          <p xml:id="i-Vsb8fr9Gb28zuCWN8t6FBb">
            Fördomarna i samhället minskar men är fortfarande stora. I en
            undersökning 2009 bland ett representativt urval av svenska folket
            uppgav en av fyra tillfrågade att de inte kunde tänka sig att
            arbeta tillsammans med någon som har en psykisk sjukdom och att
            en av fem inte skulle bjuda in någon till sitt hem om man visste
            att personen har en psykisk sjukdom. Dessa attityder går dock
            oftast att påverka och i detta arbete har alla ett ansvar. Gradvis
            ökar öppenheten att tala om psykisk ohälsa och detta är en viktig
            förutsättning för att öka kunskaperna och minska fördomar. Den
            konstlade uppdelningen i vi och dem måste upphöra och ersättas
            av insikten att alla kan insjukna i psykisk sjukdom eller någon
            gång i livet drabbas av psykisk ohälsa.
          </p>
          <p xml:id="i-3ZPamM2oXBgcwhYnvF61sD">
            Den psykiska ohälsan står för 40 procent av alla sjukskrivningar
            och merparten av de ökande sjuktalen. Den som drabbas av psykisk
            sjukdom löper en ökad risk att dö i förtid, att få sämre fysik,
            att få problem i relationer och att tappa fotfästet på arbetsmarknaden
            med ekonomisk utsatthet som följd . Det finns stora brister när
            det gäller psykiskt sjukas och funktionsnedsattas möjlighet till
            vård, omsorg, boende, rehabilitering och sysselsättning. Detta
            är inget nytt problem. Vi står inför stora utmaningar för att
            systematiskt höja ambitionsnivån så att vården och stödet vid
            psykisk sjukdom och psykiska funktionshinder kan jämföras med
            kroppslig vård och funktionsnedsättningar.
          </p>
          <p xml:id="i-T2aAGBdkcUET24M7uH3Ag6">
            Den socialdemokratiska regeringen tillsatte en stor psykiatriutredning
            2003 som fick uppdraget att se över hela psykiatriområdets organisation
            och resursbehov. Utredningen presenterade sina förslag strax efter
            valet 2006. Den borgerliga regeringen väntade till budgeten 2009
            med att anslå några pengar. När det väl anslogs pengar så var
            det tidsbegränsade mål och satsningar som inte kombinerades med
            en proposition som stakar ut psykiatrins utveckling på längre
            sikt. Den psykiatriska vårdens problem är omfattande och komplexa
            och kan inte lösas genom tidsbegränsade satsningar och mål.
          </p>
          <p xml:id="i-Gq1LfL8kCuDGsjkVbcVocg">
            Statskontoret har i en delrapport 2012 om statens psykiatrisatsning
            2007–2011 beskrivit problemen med ständigt nya och många projekt
            på följande sätt:
          </p>
          <p xml:id="i-JtHgpYwrVPJxn6xcdJVfRs">
            Flera projekt rapporterar om svårigheter att rekrytera deltagare
            på grund av konkurrens från andra projekt. Detta har skapat en
            projektträngsel, främst bland utbildningsprojekt som riktar sig
            till landstings- och kommunanställda. Bara inom kommun- och landstingsgemensamma
            kompetensprojektet fanns 97 olika utbildningssatsningar 2010.
            Det finns också fler projekt som erbjuder samma typ av utbildning.
            Exempelvis har så kallad case manager-utbildning erbjudits via
            tre olika projekt. Försäkringskassan har haft svårt att få personal
            i kommuner och landsting att delta i deras utbildning eftersom
            de redan deltar i andra utbildningar som organiserats inom ramen
            för psykiatrisatsningen. Konkurrensen mellan olika projekt har
            tillsammans med brist på personal och ekonomiska resurser försvårat
            genomförandet av flera av insatserna .
          </p>
          <p xml:id="i-Jf84PX2dnomqKGMKzAkE9b">
            Socialstyrelsen har redovisat att kostnaderna för psykiatrin
            2007–2011 halkat efter annan sjukvård, trots alla tidsbegränsade
            statliga projektpengar. Lösningen är inte mer pengar till projekt.
            Vi socialdemokrater anser att det behövs en långsiktig och uthållig
            satsning i hela samhället för att skapa förutsättningar för god
            vård och ett gott liv för den som drabbas av eller lever med en
            psykisk sjukdom. Det behövs gemensamma mål för flera olika samhällssektorer
            och en nationell plattform som slår fast vad som är psykiatrins
            uppdrag och hur den ska utvecklas. Vi föreslår att det upprättas
            en långsiktig nationell handlingsplan för en ambitionshöjning
            inom vård av och stöd för människor med psykisk sjukdom och psykiska
            funktionshinder. Denna plan bör ha ett tioårigt perspektiv och
            innehålla mål på kort och lång sikt som kan följas upp och utvärderas.
          </p>
          <p xml:id="i-PDNVRQtMgN6gMNg7MGuM5">
            Vår långsiktiga inriktning för psykiatrin innehåller bland annat
            följande delar: stärkt skolhälsovård, åtgärdsplan för barn och
            ungdomar i kris, stöd till hela familjen, bättre individuellt
            stöd för att delta i arbetslivet, individuell bedömning av ungdomar
            på ungdomshem, snabbare och enklare stöd till psykiskt sjuka,
            bättre tillvaratagande av brukarnas erfarenheter, översyn av antalet
            vårdplatser, fler sviktplatser, mer resurser till forskning och
            kompetensutveckling och fler jobb till personer med psykiska funktionshinder.
            Psykiatrin behöver långsiktighet och en fungerande grundstruktur,
            inte fler projekt.
          </p>
          <p xml:id="i-GxYtXtArNPmHok2Dpz797S">
            Många unga uppger dålig psykosomatisk hälsa. Det betyder inte
            att de flesta unga mår dåligt. De allra flesta unga är trygga
            och känner tillförsikt. De lever med fungerande relationer och
            nätverk, trivs i skolan och inspireras av kompisar, kultur, idrott,
            musik eller något annat. Samtidigt måste vi vara medvetna om att
            uppväxtåren är en känslig tid då mycket kan hända. Kraven kan
            upplevas som hårda och svåra att leva upp till och uppväxtförhållandena
            kan variera starkt. De allra flesta klarar av sina problem med
            hjälp av den nära omgivningen. Andra behöver olika typer av stöd,
            vård eller andra insatser för att få hjälp med sina problem. Små
            problem kan ibland utvecklas till stora problem om inte rätt insatser
            görs tidigt. Det behövs ett brett utbud av stöd med en fungerande
            skolhälsovård, nationella hjälplinjen (telefon och webb), tillgång
            till ungdomsmottagningar med mera för att snabbt kunna fånga upp
            problem och ge de unga rätt stöd i tid.
          </p>
          <p xml:id="i-Bbj4YK8ATSevejUZumYdAm">
            När det gäller barn och ungdomar med psykiatriska problem så
            brukar de inte vara svåra att upptäcka. Det krävs tidiga insatser
            i skolan och skolhälsovården för att effektivt kunna stödja dessa
            barn. För att upprätthålla en jämn och hög kvalitet på skolhälsovården
            bör Socialstyrelsens riktlinjer följas i alla skolor. Genom tidiga
            insatser i skolan och skolhälsovården kan barn- och ungdomspsykiatrin
            (BUP) ges möjlighet att koncentrera sig på barn med mer omfattande
            behov. Vi föreslår att alla kommuner instiftar en åtgärdsplan
            för ungdomar som drabbas av psykiska problem. Ansvarsfördelningen
            ska vara tydlig så att det inte råder några oklarheter om till
            vem man ska vända sig och vem som ansvarar för vad. Om ett barn
            mår dåligt eller har stora problem ska man veta vem man ska ringa
            för att få snabb hjälp, en slags Barnens Räddningstjänst . Vi
            föreslår att det ska finnas samverkansmodeller i varje kommun
            för barn och ungdomar med problem (samverkan mellan skola, socialtjänst,
            barn- och ungdomspsykiatri, ungdomsmottagning). Lösningarna kan
            anpassas efter lokala förhållanden och se olika ut i olika kommuner
            men det bör finnas dels en väg in i systemet och dels tydlighet
            rörande vad varje aktör i systemet ansvarar för och hur samverkan,
            samordning och uppföljning ska gå till.
          </p>
          <p xml:id="i-H8hvHhwLPE2csYvJ9AwRQJ">
            Psykisk ohälsa påverkar hela familjen. Därför måste den samlade
            barn/ungdomshälsan ge förutsättningar för att kunna hjälpa hela
            familjen. Varje ung människa med psykisk sjukdom eller funktionsnedsättning
            måste också ha rätt till ett individuellt anpassat stöd för att
            kunna bli delaktig i arbetslivet – till exempel genom en handledare
            som ser till att de insatser som behövs i form av rehabilitering,
            utbildning, arbetsträning, behandling blir av och samordnas.
          </p>
          <p xml:id="i-TWLpg9RgZbobcGyt8swarR">
            Under 1980- och 1990-talen förändrades psykiatrin i hela Norden.
            Tillvägagångssätten var olika men målet detsamma: att minska slutenvården
            och tvångsvården och decentralisera vården och omhändertagandet
            bort från de stora mentalsjukhusen till öppnare vårdformer där
            kommunerna och landstingen fick ett större ansvar. Detta har i
            grunden varit en positiv utveckling men kräver att alla led i
            vårdkedjan fungerar för att varje patient och brukare ska få rätt
            insatser i rätt tid.
          </p>
          <p xml:id="i-EDDbeh4CuAgNuAYSeDRxcd">
            Specialistpsykiatrins personal kommer aldrig att kunna hantera
            alla behov av psykiatriskt stöd som finns. Många som lider av
            psykisk ohälsa skulle kunna få hjälp om primärvården hade kompetens
            och resurser att behandla mindre svåra depressioner, ångesttillstånd,
            ätstörningar och liknande. Vi vill systematiskt bygga upp kompetensen
            om psykisk ohälsa i primärvården. Den som själv är eller har varit
            sjuk och föremål för psykiatrisk vård har stor kunskap att bidra
            med för att utveckla vården. Brukar- och patientorganisationerna
            har en viktig roll i detta. Vi vill stärka deras roll i utvecklandet
            av vården. Vårdutbudet räcker idag inte till för de stora behoven.
            Sverige har minst antal vårdplatser inom psykiatrin i hela Norden.
            Det finns patienter som behöver slutenvård men som idag inte får
            det, eller skrivs ut för tidigt. Vi vill därför att antalet slutenvårdsplatser
            i ett längre perspektiv ses över och därtill vill vi uppmuntra
            en ny mellanform – så kallade sviktplatser där man kan få hjälp
            och stöd under kortare perioder. I Norge och Danmark har man lyckats
            bra med att utveckla mellanvårdsformer och deras erfarenheter
            bör tas till vara i det svenska utvecklingsarbetet.
          </p>
          <p xml:id="i-QPd7ZuJf4nRTKaA2YDt8ej">
            Den jämförelse som gjorts av psykiatrin i de nordiska länderna
            visar att systemet med kommunala boendestödjare och personliga
            ombud har fungerat väl. Det finns dock en brist på personliga
            ombud och det är angeläget att rekryteringen ökas och underlättas.
          </p>
          <p xml:id="i-7mXzssswJeySnxdkzYvqeK">
            Kunskapen om psykisk ohälsa och vilka former av behandlingar
            som fungerar är eftersatt och det behövs en mångårig bred satsning
            på kompetensutveckling för den personal som jobbar med psykiskt
            sjuka och funktionshindrade.
          </p>
          <p xml:id="i-CXffNiF9vbzKgLmb9RtUda">
            Resultaten av den första samlade utvärderingen av hälso- och
            sjukvårdens och socialtjänstens insatser mot psykisk sjukdom som
            Socialstyrelsen presenterade i juni 2013 visar på en hel del brister.
            För oss innebär resultaten en bekräftelse på att det behövs ett
            nationellt initiativ. Socialstyrelsen bedömer utvecklingen som
            oroande. Alltför få personer erbjuds psykologisk behandling inom
            primärvården. Bara varannan vårdcentral uppger att de kan möta
            patienternas behov. Hälften av de svenska vårdcentralerna har
            mindre än en heltidstjänst för psykologisk behandling och det
            finns stora regionala skillnader i tillgången till kompetens.
            Var femte vårdcentral saknar möjlighet att erbjuda kognitiv beteendeterapi,
            KBT. Andelen har inte ökat mellan 2007 och 2012, trots att vården
            har fått medel från staten, exempelvis i form av rehabiliteringsgarantin,
            för att stödja utbildning i psykologisk behandling för hälso-
            och sjukvårdspersonal.
          </p>
          <p xml:id="i-HN3zD81Sor2VHrSTL2si7a">
            Socialstyrelsen tar fram nationella riktlinjer för folksjukdomar
            för att stödja utvecklingen av en god vård av hög kvalitet i hela
            landet. Riktlinjerna baseras på forskning och bästa tillgängliga
            kunskap och innehåller rekommendationer där också hänsyn tas till
            behandlingarnas kostnadseffektivitet. Vår inställning är att riktlinjer
            ska följas. Utvärderingen visar dessvärre att riktlinjerna för
            vård vid depression och ångestsyndrom som kom 2009 ännu inte omsatts
            i någon högre utsträckning inom primärvården. Tre av tio vårdcentraler
            har infört rekommendationerna i lokala vårdprogram. Bara en av
            tio vårdcentraler uppger att de har lett till konkreta förändringar
            som resursförstärkningar för psykologisk behandling, utbildning
            i psykiatrisk diagnostik eller bedömning av självmordsnära personer.
            Resultaten ska ses mot bakgrund av att depression drabbar var
            tredje kvinna och var fjärde man vid någon tidpunkt i livet.
          </p>
          <p xml:id="i-Hspq3wrxLCT3oidUaL5uRt">
            Det finns i Socialstyrelsens utvärdering tecken på att patienter
            skrivs ut för tidigt från den psykiatriska slutenvården eller
            att omhändertagandet i primärvården och kommunerna inte räcker
            till. Var tredje patient som vårdas för depression återkommer
            inom sex månader. Landsting och kommuner är sedan 2010 skyldiga
            enligt lag att ha överenskommelser om samarbete för att medicinska
            och sociala insatser ska kunna samordnas utifrån patientens behov.
            Drygt var fjärde kommun uppger att dessa överenskommelser saknas.
          </p>
          <p xml:id="i-MQ8KuGgAeA5HGsXS5Fo2vf">
            Med psykiatrireformen 1995 fick kommunerna ett stort ansvar för
            boende och aktiviteter för patienter med psykiatrisk sjukdom.
            Socialstyrelsens utvärdering visar dock att endast 13 procent
            av männen och 14 procent av kvinnorna med schizofreni får stöd
            i sitt hem enligt socialtjänstlagen och att detta inte svarar
            mot de behov som finns. Många landsting bör enligt Socialstyrelsen
            öka förskrivningen av stämningsstabiliserande läkemedel till personer
            med bipolär sjukdom för att förhindra återinsjuknande och självmord.
            Vid maniska perioder har behandling med litium hög prioritet i
            de nationella riktlinjerna, men färre än 20 procent av dessa patienter
            behandlas i enlighet med rekommendationerna.
          </p>
          <p xml:id="i-HwUU2xnee2My7FfmmFj739">
            Utvärderingen visar också att personer med psykisk sjukdom löper
            en avsevärt högre risk att dö i förtid i hjärt-kärlsjukdomar,
            stroke och diabetes. Primärvården har enligt hälso- och sjukvårdslagen
            ansvar för befolkningens behov av grundläggande medicinsk behandling.
            Socialstyrelsens undersökning visar att sju av tio primärvårdschefer
            lägger ansvaret för den fysiska hälsan hos personer med psykisk
            sjukdom på den specialiserade psykiatrin även när det gäller att
            förebygga diabetes och hjärt-kärlsjukdomar.
          </p>
          <p xml:id="i-guwGL5rJkCRoijjjaerkG">
            Primärvården har en mycket ansträngd arbetssituation. Villkoren
            för dem som arbetar i primärvården måste förbättras om den första
            linjens psykiatri i primärvården ska kunna fungera som det är
            tänkt. Som framgår finns mycket att göra för att en utsatt grupp
            ska få det bättre. Psykisk ohälsa utgör en av de allra största
            utmaningarna för välfärden. Det är också den vanligaste orsaken
            till att människor i arbetsför ålder står utanför arbetsmarknaden.
          </p>
          <head type="h2" xml:id="i-VpGNkwYtq64pssz6a1gVUU">
            9. Tandvård
          </head>
          <p xml:id="i-QQsu8NraZvbAZ88vswt9EB">
            Tandhälsan spelar roll för hela kroppens välmående. Dålig tandhälsa
            minskar livskvaliteten avsevärt och kan leda till följdsjukdomar.
            Tack vare tidigare gjorda investeringar och den fria barn- och
            ungdomstandvården har de flesta en mycket god tandhälsa jämfört
            med tidigare generationer. Situationen kan dock variera avsevärt
            mellan olika individer och det finns grupper som avstår från tandvård
            av ekonomiska skäl. För att säkra en god tandhälsa i befolkningen
            och förhindra nya klasskillnader i tandhälsa är det nödvändigt
            att tandvårdsförsäkringen har starkt fokus på regelbunden och
            förebyggande tandvård samtidigt som det måste finnas ett bra skydd
            mot riktigt höga kostnader. Alla ska regelbundet kunna gå till
            tandläkaren och ingen ska behöva avstå från tandvård av ekonomiska
            skäl. Målsättningen på sikt bör vara att patientkostnaderna i
            tandvården omfattas av ett högkostnadsskydd av samma modell som
            gäller inom hälso- och sjukvården. Det är en modell som gör det
            möjligt att börja bygga en tandvårdsförsäkring där man successivt
            kan genomföra förbättringar för att nå målet.
          </p>
          <p xml:id="i-YRNhACRD5bnyUJgLmjVAiG">
            Tandvårdsförsäkringen förändrades 1 juli 2008 då bland annat
            skyddet mot höga kostnader förstärktes jämfört med tidigare. Tandvårdsstödet
            för vuxna består sedan dess av ett högkostnadsskydd och ett litet
            tandvårdsbidrag. Högkostnadsskyddet innebär i korthet att du som
            patient betalar alla kostnader själv upp till 3 000 kr. Därefter
            betalar du 50 procent av kostnaderna mellan 3 000 kr och 15 000
            kr. Därefter betalar du 15 procent på kostnader över 15 000 kr.
            Tandvårdsbidraget som ska uppmuntra till besök hos tandläkaren
            är 150 kr per år för personer i åldern 30–74 år. Är du under 30
            år eller över 75 år är bidraget 300 kr per år.
          </p>
          <p xml:id="i-RzvbH32DqMcFVmWabhQecW">
            Den tandvårdsreform som infördes har visat sig otillräcklig och
            felaktigt utformad. Det förbättrade skyddet mot höga kostnader
            är viktigt och riktigt, men det räcker inte för att åstadkomma
            en god tandhälsa i befolkningen. Reformen saknar i stort sett
            satsningar på den grundläggande och förebyggande tandvård som
            omfattar alla eftersom inga subventioner (förutom det lilla tandvårdsbidraget)
            finns för tandvårdskostnader under 3 000 kronor. Det medför att
            såväl patienternas som samhällets kostnader för tandvård riskerar
            att öka ytterligare i framtiden. De flesta patienter har inte
            fått billigare tandvård efter tandvårdsreformen. Riksrevisionens
            utvärdering av reformen 2012 visar att personer med låga inkomster
            och dålig tandhälsa inte i någon större utsträckning tar del av
            högkostnadsskyddet. Det är till och med fler personer med tandvårdsbehov
            som inte besöker tandläkaren nu än före reformen. Drygt sju procent
            uppger att de trots dålig tandhälsa ändå inte besöker tandvården
            regelbundet. I nästan tre av fyra fall beror det på att de inte
            har råd att gå oftare. Var femte vuxen svensk har inte varit hos
            tandläkaren någon gång de senaste tre åren. Detta nedslående resultat
            måste regeringen ta på allvar. Riksrevisionen föreslår att regeringen
            ska följa upp om tandvårdsbidraget och högkostnadsskyddet är rätt
            utformade och träffar rätt målgrupper. Vi delar Riksrevisionens
            bedömning av tandvårdsreformen. Det är av yttersta vikt att tandvårdsförsäkringen
            utformas så att alla regelbundet har möjlighet att besöka tandvården
            och åtgärda tandvårdsproblem i tid.
          </p>
          <p xml:id="i-S1qrYKVNG1hiTqJeGGGwgb">
            Den borgerliga regeringen försökte förklara bort Riksrevisionens
            granskning med att det var för tidigt att utvärdera. I verkligheten
            var det naturligtvis Riksrevisionens slutsats att tandvårdsreformen
            inte haft någon större effekt som irriterade regeringen. Nu kunde
            man ju inte längre skylla på övergångseffekter mellan två olika
            system. Omfattningen av tandvårdsreformen som började gälla 1
            juli 2008 överdrivs konsekvent och kraftigt av regeringen. Varje
            år anslår regeringen ett belopp till tandvårdsförsäkringen som
            är alldeles för stort. Sedan berömmer man sig över den stora reform
            som gjorts. Att det blir stora belopp över för staten varje år
            eftersom folk inte har råd att efterfråga tandvård på grund av
            försäkringens utformning vill man inte erkänna.
          </p>
          <head type="h1" xml:id="i-91VubcU9fWUUGd3RQDtoEx">
            Första året som det nya tandvårdssystemet fungerade fullt ut
            var 2009.
          </head>
          <head type="h1" xml:id="i-PdA9SauGLCnEXZ2QTbeqDe">
            Utvecklingen är tydlig:
          </head>
          <table>
            <row xml:id="i-GwPKamACFS8Tr9txqjPiZt">
              <cell>
                2009
              </cell>
              <cell>
                Anslaget belopp: 7,3 miljarder
              </cell>
              <cell>
                Utfall: 5,5 miljarder
              </cell>
              <cell>
                Skillnad 1,8
              </cell>
            </row>
            <row xml:id="i-8WexziVqZE3jKcFpkYY8Y">
              <cell>
                2010
              </cell>
              <cell>
                Anslaget belopp: 6,6 miljarder
              </cell>
              <cell>
                Utfall: 4,9 miljarder
              </cell>
              <cell>
                Skillnad 1,7
              </cell>
            </row>
            <row xml:id="i-CNo4nvPJfR2fJ9p4JXdrQy">
              <cell>
                2011
              </cell>
              <cell>
                Anslaget belopp: 6,7 miljarder
              </cell>
              <cell>
                Utfall: 5,0 miljarder
              </cell>
              <cell>
                Skillnad 1,7
              </cell>
            </row>
            <row xml:id="i-QWAcUAdhq9QynFbQxkDzUm">
              <cell>
                2012
              </cell>
              <cell>
                Anslaget belopp: 5,4 miljarder
              </cell>
              <cell>
                Utfall: 5,0 miljarder
              </cell>
              <cell>
                Skillnad 0,4
              </cell>
            </row>
            <row xml:id="i-RNspG6mENYGWP2h6JNk7fn">
              <cell>
                2013
              </cell>
              <cell>
                Anslaget belopp: 6,2 miljarder
              </cell>
              <cell>
                Utfall: 5,4 miljarder
              </cell>
              <cell>
                Skillnad 0,8
              </cell>
            </row>
          </table>
          <p xml:id="i-SvY6JW1QcsTTxSfhsJKaaB">
            För 2013 har regeringen har alltså avsatts 6,2 miljarder (vilket
            också ska bekosta det tredje steget i tandvårdsreformen som dock
            i sig bara kostar ca 200 miljoner). Vi har inget facit för 2013
            men i regeringens budgetproposition för 2014 anges 5,4 miljarder
            i förväntat utfall.
          </p>
          <p xml:id="i-SvZjPG31oLENiQ9XHvtbQB">
            Regeringen gör alltså konsekvent budgetar som överdriver tandvårdsreformen.
            Påhittigheten för att dölja ett misslyckande är stor från regeringens
            sida. Det måste bli ett slut på den leken nu. Vi föreslår att
            tandvårdsstödets utformning ses över. Steg behöver tas för mer
            jämlik tandhälsa och ändamålsenlig användning av anslagna medel.
          </p>
          <p xml:id="i-CypAbnvoN85jWyMeMCWXY1">
            En viktig insats för att säkra framtida tandhälsa och förebygga
            framtida kostnader är förutom förändringar i tandvårdsförsäkringens
            utformning även initiativ för att få fler att regelbundet besöka
            tandvården och på så sätt förhindra och förebygga framtida tandvårdsproblem.
            Abonnemangstandvård/frisktandvård (som till exempel Folktandvården
            erbjuder på flera ställen) är ett exempel på hur man kan hitta
            nya sätt att möta vissa patienters behov. Det bör prövas om frisktandvård
            kan ingå i systemet för högkostnadsskydd. Ett annat exempel på
            förebyggande arbete är förlängning av den fria barn- och ungdomstandvården.
            Socialdemokratiskt ledda Västra Götalandsregionen har här gått
            före och successivt höjt från lagstadgade 19 år till dagens 23
            år. Det finns intentioner att gå vidare till 25 år.
          </p>
          <p xml:id="i-YXSY9V6RLWxXLqGo57kTFN">
            Vi har lagt förslag i riksdagen om att förlänga tandhygienistutbildningen
            från två till tre år. Regeringen har valt att inte föreslå någon
            förändring. Tandhygienistyrket är det enda av 21 legitimationsyrken
            inom hälso- och sjukvården som har en tvåårig utbildning. Att
            utbildningstiden är otillräcklig råder det stor enighet om. Det
            tredje året behövs och det är inte rimligt att det ska vara en
            frivillig påbyggnad. Högskoleverket har under lång tid påpekat
            att det behövs en förlängning. Samtliga remissinstanser stödde
            utredningens förslag om förlängning.
          </p>
          <head type="h2" xml:id="i-Ast8UjafdUTUZHuLMVDrwu">
            10. Folkhälsa
          </head>
          <p xml:id="i-9pAE5B49RXNSYnnzn4JBDY">
            I en internationell jämförelse är hälsosituationen totalt sett
            i Sverige mycket god. Medellivslängden fortsätter att öka och
            var 2012 83,5 år för kvinnor och 79,9 år för män. Den viktigaste
            orsaken till att medellivslängden ökat är att dödligheten i hjärt-
            och kärlsjukdomar minskat kraftigt. Dödligheten i cancer, trafikolyckor
            och självmord har minskat under de senaste 20 åren. Generellt
            har de äldre i befolkningen haft den bästa hälsoutvecklingen.
          </p>
          <p xml:id="i-NsLmJgHzsfnD6KamxmqZaB">
            Hälsosituationen för barn i Sverige är i flera avseenden bland
            de bästa i världen. Det gäller till exempel den låga andelen barnolycksfall,
            den höga andelen vaccinerade barn och den jämförelsevis låga andel
            som utsätts för fysisk bestraffning under barndomen.
          </p>
          <p xml:id="i-VgxbUNuSSdjgtvN4sxtEVG">
            Det finns dock inom befolkningen stora tydliga socioekonomiskt
            relaterade skillnader när det gäller hälsoutvecklingen. Regeringen
            borde mot denna bakgrund ta ett nationellt initiativ om jämlik
            hälsa. Personer med kort utbildning har i de flesta avseenden
            sämst hälsa. Risken för förtida död, före 65 års ålder, är mer
            än dubbelt så hög bland personer med enbart grundskoleutbildning
            jämfört med dem som har eftergymnasial utbildning för både kvinnor
            och män. Det är stora skillnader i förtida död för samtliga stora
            dödsorsaker: hjärt-kärlsjukdomar, cancer, skador, alkoholrelaterad
            sjuklighet, diabetes och sjukdomar i andningsorganen. Trots att
            insjuknandet i hjärtinfarkt och stroke totalt sett har minskat
            sedan 1990 ses till exempel ingen minskning alls för kvinnor i
            förvärvsarbetande ålder, och bland kvinnor i yngre medelålder
            med kort utbildning ökar insjuknandet i dessa diagnoser. Den förda
            politiken behöver analyseras utifrån med utgångspunkt från dessa
            fakta.
          </p>
          <p xml:id="i-Di1FHTpRPv7feCQnvWLFxa">
            Skillnaderna i såväl dödlighet som självskattad hälsa har ökat
            mellan olika socioekonomiska grupper. Under de senaste 20 åren
            har exempelvis medellivslängden inte alls ökat bland kvinnor med
            endast grundskoleutbildning, samtidigt som den ökat bland kvinnor
            med längre utbildning och bland män med såväl kort som längre
            utbildning.
          </p>
          <p xml:id="i-DeFCqo9mY11xrCGsdo879X">
            Ett framgångsrikt folkhälsoarbete bygger på ett gemensamt ansvarstagande
            mellan individen och samhället. Individens möjligheter att göra
            hälsofrämjande val ska aktivt stödjas av samhället. Men vi socialdemokrater
            anser samtidigt att folkhälsoarbetet och kopplingen till att minska
            klyftorna i samhället måste tydliggöras. De stora hälsoskillnaderna
            i Sverige är djupt orättvisa och extremt kostsamma för samhället.
            Människors hälsotillstånd påverkas inte bara av individuella levnadsvanor
            utan också av samhälleliga faktorer. Det finns stora hälsoskillnader
            mellan individer och mellan olika delar av landet. Mäns och kvinnors
            hälsotillstånd och livschanser har ett tydligt socioekonomiskt
            mönster där rika, välutbildade människor och yrken med hög status
            har ett markant försprång. Ohälsa är skevt fördelad mellan olika
            socioekonomiska grupper på så sätt att grupper med lägre utbildning,
            lägre inkomster, icke facklärda och facklärda arbetare som grupper
            har ett sämre hälsotillstånd än andra (Socialstyrelsen 2009).
            Eftersom den ojämna fördelningen av hälsa i princip kan påverkas
            genom politiska beslut är ojämlikhet i hälsa mellan olika socioekonomiska
            grupper en av de största utmaningarna på hälsoområdet (Statens
            folkhälsoinstitut 2010). Minskade sociala och ekonomiska klyftor
            är det mest verkningsfulla medlet för en bättre folkhälsa. Det
            betyder att den ekonomiska politiken ska verka utjämnande samtidigt
            som det görs satsningar på arbete, bra utbildning för alla, integration
            och värnandet av den generella välfärden.
          </p>
          <p xml:id="i-WYFQXEewAB5dbS6kBDVYje">
            Regeringen väljer tyvärr att blunda för de strukturella hälsoskillnader
            som finns. Regeringens skrivelse från 2012 En folkhälsopolitik
            med människan i centrum tar upp folkhälsopolitiken mest ur ett
            individualistiskt perspektiv. De tycks på allvar tro att skillnader
            i folkhälsa kan lösas genom att människor i grupper med sämre
            hälsa får livsstilsråd. Genom att inte vilja se hur sociala klyftor,
            utbildningspolitik och ekonomisk politik påverkar hälsosituationen
            försöker regeringen reducera folkhälsopolitiken till ett rent
            individperspektiv. Detta är genant då vi i Sverige har en grundlagd
            erfarenhet av att med hjälp av politisk styrning utveckla samhället
            så att bästa möjliga hälsa ges till alla.
          </p>
          <p xml:id="i-8v8oCiMJdcAnXcQhJHCXe4">
            Historiskt står folkhälsoförbättringar för 30–40 procent av BNP-tillväxten.
            Folkhälsofrämjande åtgärder är därmed en investering för Sverige.
            På uppdrag av WHO presenterade Marmotkommissionen år 2008 en rapport,
            kallad Closing the gap, som studerat fördelningen av den globala
            hälsan i världen. Uppmaningen till världens länder var att genast
            påbörja ett omställningsarbete för att minska sociala orättvisor
            och öka befolkningens hälsa. Den svenska regeringen gav endast
            Statens folkhälsoinstitut ett allmänt uppdrag att ta lärdom och
            intryck av kommissionens arbete. Ur ett nordiskt perspektiv så
            har vi i Sverige knappt ens påbörjat vår resa i att analysera
            vilka grupper som har störst ohälsa och vad som skall göras för
            dem i syfte att förbättra folkhälsan. Andra länder och städer
            har dock visat sig vara betydligt mer offensiva i frågan. I England
            tillsattes en kommission motsvarande WHO:s Marmotkommission, kallad
            Fair Society Health Lives. I Malmö Stad har den socialdemokratiskt
            ledda majoriteten tillsatt en kommission med forskare, politiker
            och andra experter för att identifiera skillnader i hälsa mellan
            olika stadsdelar samt presentera lösningar på hur hälsoklyftorna
            kan minska. Göteborg har genomfört ett liknande arbete. Nu borde
            det vara dags för Sverige som nation att göra detsamma. Vi föreslår
            att regeringen tillsätter en kommission för jämlik hälsa. Uppdraget
            ska vara att identifiera oacceptabla förhållanden som leder fram
            till skillnader i befolkningens hälsa samt ta fram förslag på
            hur vi kan minska hälsoklyftorna. Uppdragets omfattning ska vara
            brett. Det ska handla om att studera ojämlika förhållanden i vården
            som leder till kortare livslängd beroende på var i landet man
            bor. Men det ska också handla om att granska den ekonomiska politiken
            och hur den påverkar människors livschanser och möjligheten till
            en bättre hälsa. Kommissionen bör ha en bred sammansättning och
            bestå av exempelvis förtroendevalda, forskare, representanter
            från vården, näringslivet och regionerna/landstingen.
          </p>
          <p xml:id="i-KEFzrxEU4HM9qx2kDtLgqK">
            Information till medborgarna av allmän karaktär har sin plats
            i folkhälsoarbetet, men samhället måste ta ett större och mer
            konkret ansvar för folkhälsan. En effektiv folkhälsopolitik måste
            direkt och konkret rikta sig till de grupper som har de svåraste
            folkhälsoproblemen och kombineras med en politik för utjämning
            av ekonomiska och sociala klyftor i samhället. En effektiv folkhälsopolitik
            måste också omfatta alla samhällets delar och involvera såväl
            staten, landstingen/regionerna, kommunerna, företagen, intresse-
            och branschorganisationer som de stora folkrörelserna och föreningslivet.
          </p>
          <p xml:id="i-FE2vWh53Aq8ygKdZq9sXmt">
            Hälso- och sjukvården har en viktig roll när det gäller individuellt
            förebyggande och hälsofrämjande arbete och i förlängningen förbättrad
            folkhälsa. För att arbetet i större utsträckning ska utgå från
            befintlig kunskap och evidens på området bör nationella riktlinjer
            användas i vården. Redan idag förekommer en hel del rådgivning
            men det varierar stort mellan olika landsting/regioner. Patientenkäter
            har visat att bara 30 procent säger sig ha fått frågor om livsstil
            när de varit i kontakt med sjukvården. Givetvis kan inte detta
            standardiseras utan måste situationsanpassas men potentialen att
            öka rådgivningen är mycket stor. För att detta ska bli verkningsfullt
            måste vårdpersonalen ha tillgång till effektiva verktyg i form
            av strukturerade program för hur man tillsammans med patienten
            gemensamt kan ta sig an livsstilsproblem så som övervikt, rökning,
            missbruk eller brist på motion. Hälso- och sjukvårdens olika ersättningssystem
            (till exempel för primärvården) bör premiera framgångsrikt hälsofrämjande
            arbete. Varje vardagskontakt mellan vårdgivare och medborgare
            är en möjlighet till mobilisering av individens egen kraft i behandlingsarbetet
            eller ett tillfälle att stödja och stärka en individ i förebyggande
            livsstilsförändring. Studier visar också att vårdpersonalens engagemang
            och påverkan ger effekt. Dessa möten ger möjlighet till främjande
            och förebyggande insatser på individuell nivå men ger också en
            samlad kunskap om befolkningens hälsa. Fysisk aktivitet på recept
            har med framgång införts i primärvården. Det innebär att patienten
            istället för läkemedel ordineras fysisk aktivitet och exempelvis
            får kostnader för motion subventionerad. Intresset för att använda
            fysisk aktivitet på recept växer. Vi vill att fysisk aktivitet
            på recept ska vara ett naturligt inslag i hälso- och sjukvården
            liksom rådgivning om matvanor. Flera landsting/regioner (till
            exempel projektet Friskare Liv i Blekinge) har också arbetat aktivt
            med självhjälpsgrupper och andra insatser för att stärka individens
            möjligheter att rehabiliteras eller att lära sig att leva med
            sin sjukdom.
          </p>
          <p xml:id="i-RAMyJUVnKa8zgsNCjDv6xy">
            Regeringen aviserar i sin folkhälsoskrivelse att man avser skapa
            ett forum där bland andra näringslivet och civilsamhället ska
            ingå. I skrivelsen anges att forumet ska samverka med ANDT-rådet,
            bidra med underlag till utvecklandet av insatser och strategier,
            utforma och sprida information till skolor, hälsovården och arbetslivet
            och ta fram en överenskommelse mellan staten, kommuner, näringsliv
            och civilsamhället om gemensamma åtaganden. Modellen kommer från
            Storbritannien där alkoholindustrin ingår i liknande forum och
            där regeringen arbetar med överenskommelser där alkoholindustrin
            och civilsamhället är tänkta att delta. Flera hälsoorganisationer
            har valt att avstå från att delta i ett sådant arbete på grund
            av att åtgärderna visat sig verkningslösa och att alkoholintressen
            har för stort inflytande. Självklart ska det i Sverige ske ett
            samråd med alla aktörer men regeringen måste noga överväga formerna
            för detta arbete så man inte hamnar i samma situation som Storbritannien.
            Vi avser att noga följa det fortsatta arbetet med denna fråga
            och förbehåller oss rätten att återkomma i ärendet.
          </p>
          <p xml:id="i-GgG5rih74NKx9veLkYpEfE">
            Idrotten bidrar till folkhälsa, demokrati och integration för
            människor i alla åldrar i hela Sverige. När vi säger idrott för
            alla, på lika villkor menar vi givetvis även barn och ungdomar
            med särskilda behov och oberoende av kön, bakgrund och etnicitet.
            Det är viktigt att det utvecklas större utbud av idrotts- och
            motionsaktiviteter som vänder sig till de grupper som i liten
            utsträckning deltar i det utbud som finns idag. Det är inte minst
            en folkhälsofråga och ett centralt perspektiv i varje diskussion
            om idrott. Forskare vid Sahlgrenska akademin har visat att träning
            hos yngre individer kan kopplas till minskad risk för svår depression
            senare i livet. Studien omfattar alla svenska män födda mellan
            1950 och 1987 som mönstrat. Forskarnas slutsats är att skolan
            bör ge större utrymme för aktiv idrottsutövning och stimulera
            till vanor som bygger upp och underhåller den fysiska konditionen.
          </p>
          <p xml:id="i-4uoa83Ri6PtX6Q2RAmY9yV">
            Folkhälsoarbete riktat mot äldre bör vara en prioriterad fråga.
            Förebyggande arbete främjar folkhälsan och livskvaliteten och
            kan skjuta upp vård- och omsorgsbehov – vilket är viktigt både
            ur ett mänskligt och ur ett samhällsekonomiskt perspektiv. Äldre
            ska ha förutsättningar att leva ett aktivt liv tillsammans med
            andra. De ska också ha tillgång till den kunskap som krävs för
            att leva ett hälsosamt liv. Att främja fysisk aktivitet och goda
            matvanor gäller inte bara unga människor eller medelålders. Effekten
            av hälsosam kost och motion är stor även bland äldre och kan motverka
            depressioner och förebygga fallolyckor och frakturer.
          </p>
          <head type="h2" xml:id="i-RBhEH24uh9Dw3YYwVgtbCw">
            11. Tobak
          </head>
          <p xml:id="i-tThBgBSb6bpSKNskYXf4v">
            Andelen rökare i samhället minskar men fortfarande är problemet
            mycket stort och cirka 6 400 personer dör varje år av rökning.
            Det är fler liv än trafikolyckor, hiv/aids, narkotika och självmord
            skördar tillsammans. Det är aldrig för sent att sluta röka. Cancerrisken
            minskar allteftersom tiden går efter rökstoppet. 10–15 år efter
            man slutat har man samma cancerrisk som den som aldrig rökt. Passiv
            rökning under en längre period innebär samma hälsorisker som för
            rökaren. Nästan lika många personer i Sverige dör av passiv rökning
            som av trafikolyckor. Cirka 200 dödsfall per år beror på passiv
            rökning.
          </p>
          <p xml:id="i-DykqaRbimsSZuJW3WeHBg5">
            Trots att rökningens risker är väl kända röker cirka 11 procent
            av männen och 13 procent av kvinnorna i Sverige. Rökningen har
            minskat under de senaste decennierna, särskilt bland män. För
            50 år sedan rökte hälften av alla män och var tionde kvinna. Den
            stora ökningen bland kvinnorna kom på 1960- och 1970-talen. Under
            1980-talet minskade tobaksbruket även bland kvinnor. Sverige är
            ändå ett av de få länder i världen där kvinnor röker lika mycket
            som män.
          </p>
          <p xml:id="i-EhrTJ7HkWvjCkeQRWYm7de">
            Hälften av alla rökare beräknas dö till följd av sin rökning.
            De förlorar i genomsnitt tio år av sin förväntade livslängd. Varje
            år orsakar rökning cirka 10 000 cancerfall i Sverige, vilket är
            ungefär 25 procent av alla cancerfall. Att inte röka är därför
            det bästa sättet att förebygga cancer.
          </p>
          <p xml:id="i-MrFTiQXD3UoufrGWLr24nv">
            Andelen rökare är ojämnt fördelad i befolkningen. Att få människor
            att avstå från tobak är en stor hälsovinst både för individen
            och för samhället. En stor hälsorisk med rökning är risken att
            utveckla KOL (kroniskt obstruktiv lungsjukdom). KOL är en snabbt
            ökande sjukdom i vårt land och en av de vanligaste dödsorsakerna.
            KOL orsakas av tobaksrökning och leder till andningssvårigheter
            och problem att klara det dagliga livet. Eftersom lungornas kapacitet
            försämras kraftigt klarar sig många inte utan syrgas.
          </p>
          <p xml:id="i-9bLkiGQyW6jWtbTY4VqzWe">
            Att dagens rökare får hjälp att sluta är viktigt men det handlar
            också om att få människor att inte börja röka överhuvudtaget.
            Nyrekryteringen av rökare är fortfarande stor. Varje år börjar
            cirka 16 000 ungdomar i Sverige att röka och fortfarande är rökare
            överrepresenterade i befolkningsgrupper med låg utbildning och
            låga inkomster.
          </p>
          <p xml:id="i-VVTESTaUnDBEwkt7tJNeNv">
            Arbetet med att begränsa tobaksbruket måste ske genom både information
            och lagstiftning för att bli effektivt. De mer omfattande restriktioner
            som har riktats direkt mot rökarna, senast förbudet mot rökning
            i serveringsmiljöer 2005, har satt en ny norm för var man röker
            och hindrat rökare att utsätta andra för sin rök: på jobbet, i
            offentliga lokaler eller i serveringsmiljöer. Det bör utredas
            om det är möjligt att införa ett mer allmänt förbud mot rökning
            i offentliga miljöer.
          </p>
          <p xml:id="i-Ktem75PAD5enzpSw339Mtf">
            Arbetet med att minska rökningen i Sverige har pågått under lång
            tid och vid en internationell jämförelse varit mycket framgångsrikt.
            Lagstiftning och information har tillsammans lett till ändrade
            värderingar i samhället, där den rökfria miljön blivit en självklar
            norm i allt fler sammanhang och ses som ett naturligt hänsynstagande
            till andra. Arbetet med att minska rökningen måste fortsätta.
            Hälso- och sjukvården har en viktig roll i detta arbete. Samtliga
            primärvårdsenheter i sjukvården behöver kunna erbjuda lättillgänglig
            och effektiv rökavvänjning. Vi anser också att det är mycket viktigt
            med förebyggande arbete för att bekämpa tobaksbruket i Sverige.
            Det handlar bland annat om informationssatsningar och annat tobakspreventivt
            arbete. Samhällets engagemang och insatser på tobaksområdet får
            inte mattas av och nedprioriteras. Engagemanget och aktiviteterna
            för en rökfri miljö behöver öka på lokal, regional och central
            nivå. Den borgerliga regeringen organiserade under förra mandatperioden
            om det centrala arbetet med drogfrågor, de specialorganisationer
            som fanns för arbetet försvann och ovanför den vanliga myndighetsstrukturen
            bildades en samordningsfunktion som består av två sekretariat
            inom regeringskansliet (ANT-sekretariatet och SAMANT). Den nya
            organisationen skulle enligt regeringen ge förutsättningar för
            ett arbete med alkohol-, narkotika-, dopnings- och tobaksfrågorna
            i en permanent och hållbar struktur. Vi anser inte att det kunnat
            visas att det nya sättet att organisera arbetet ger tillräcklig
            kraft. Tobaksfrågan riskerar att komma till korta i den nya organisationen
            där andra frågor dominerar.
          </p>
          <p xml:id="i-TaAZkkLtHL6MDbUSydYLZC">
            Arbetet mot tobak behöver intensifieras. Det innebär bl.a. att
            nya steg behöver tas för att få fler miljöer och sammanhang där
            man inte röker. Ett viktigt arbete och område gäller rökfri arbetstid
            där utvecklingen gått snabbt de senaste åren. Allt fler kommuner
            har bestämt att arbetstiden ska vara helt rökfri. Grundregeln
            för rökfri eller tobaksfri arbetstid är att alla medarbetare omfattas
            och att rökning/snusning inte får ske på betald arbetstid. Det
            tillåts endast på den obetalda lunchrasten. En stor majoritet
            av de anställda tycker det är bra, andra känner sig förföljda
            och ser sin integritet kränkt. Få inser den fulla potentialen
            av införandet av en rökfri arbetstid. Rökningens kostnader är
            stora för individ och samhälle. Sjukskrivning i rökrelaterad sjukdom
            kostar årligen i storleksordningen 18 miljarder kronor. Tre av
            fyra rökare vill sluta röka. De tre har stor nytta av en stödjande
            arbetsmiljö med en rökfri policy och avvänjningsstöd. Arbetsgivaren
            har här sin allra största möjlighet att främja de anställdas hälsa.
            Men det kräver att arbetsgivaren inte bara fattar ett policybeslut
            utan också tänker på vilka åtgärder som behövs för att hjälpa
            människor att sluta röka.
          </p>
          <p xml:id="i-RCs5o44UG2PkQm9gQH5Kvw">
            En annan åtgärd som varit framgångsrik internationellt är information
            i bildform på cigarettpaketen som varnar för tobaksrökningens
            hälsokonsekvenser. Kanada var först i världen år 2001. Sedan kom
            Brasilien, Singapore, Thailand, Venezuela och Australien. Inom
            EU har en rad länder beslutat införa bildvarningar. Belgien var
            först i november 2006. Därefter följde Rumänien, Storbritannien,
            Lettland, Frankrike, Malta, Spanien och Ungern. Irland inför varningsbilder
            under 2013 . Noggranna utvärderingar och forskningsprojekt visar
            att varningsbilder är effektiva. Ett exempel är en studie som
            omfattade USA, Kanada, Australien och Storbritannien. Den jämförde
            bl a hur varningarna på cigarettpaket uppfattades av rökarna.
            I Kanada ansåg 84 procent av de tillfrågade att bilderna ger värdefull
            information om tobakens hälsorisker. I USA, som hittills endast
            haft ganska små textvarningar, var andelen som tyckte att varningarna
            hade någon betydelse endast 47 procent. Samma studie visade också
            att kunskaperna om hälsoriskerna är bäst där man med varningsbilder
            specificerar enskilda sjukdomar som har samband med rökning. Motivationen
            att sluta förstärks och återfall förhindras. Sverige bör agera
            mer offensivt i denna fråga. Vi föreslår att riksdagen ger regeringen
            i uppdrag att återkomma med ett förslag om obligatoriska bildvarningar.
          </p>
          <p xml:id="i-MNm1HrWbGwsMPnsYKYi1TV">
            En åtgärd som kan minska tobaksrökningen är införande av dold
            försäljning. I flera länder har man infört dold försäljning av
            tobaksvaror och fler länder har beslutat införa denna skyddsåtgärd
            för att minska rökningen. I Ramkonventionen om tobakskontrolls
            artikel 13 finns klara riktlinjer som bland annat innebär just
            att tobaksprodukter ska förvaras ej synliga för kunden, en insats
            som har störst påverkan på barn och ungdomar. Uppföljningar efter
            införandet av dold försäljning på Island och i Kanada har visat
            att rökningen minskar. Vi föreslår att regeringen får i uppdrag
            att återkomma till riksdagen med ett förslag om dold försäljning
            av tobak.
          </p>
          <p xml:id="i-R4NjvMcK6kcBN9FaqtGP2w">
            För att minska tobaksbruket bland ungdomar anser vi att det är
            viktigt att minska tillgängligheten till tobak. Åldersgränsen
            för köp av tobak är i dag 18 år, men denna gräns upprätthålls
            inte alltid av tobaksförsäljarna. Om en person säljer tobak till
            en minderårig kan personen dömas till olaglig cigarettförsäljning.
            Men bara enstaka fall av försäljning till minderåriga har lett
            till åtal. För några år sedan infördes skärpta sanktioner och
            anmälningsplikt för cigarettförsäljning. Vi anser dock att det
            behövs ytterligare skärpningar för att incitamenten att sälja
            till minderåriga ska minimeras. Vi föreslår därför att det görs
            en översyn av tobakslagen för att möjliggöra tillståndsplikt för
            försäljning av tobak. Det innebär att en handlare som säljer tobak
            till en minderårig skulle kunna få sitt tillstånd indraget. En
            licensiering skulle kunna öka efterlevnaden av åldersgränsen.
          </p>
          <p xml:id="i-EzVgrrCxvoE15EU4adbKar">
            En licensiering skulle även kunna minska den illegala importen
            och distributionen av tobak. Var sjunde cigarett som röks av svenska
            konsumenter är olaglig. Det betyder att den olagliga tobakshandeln
            fortsätter att öka och att smuggelcigaretter och obeskattade cigaretter
            blir ännu vanligare i Sverige. För varje paket smuggelcigarretter
            som säljs förlorar seriösa handlare intäkter. Det är ingen hemlighet
            att det ofta är organiserad brottslighet som ligger bakom cigarettsmugglingen,
            det intygar både tullen och polisen. En licensiering skulle tillsammans
            med insatser från tull och polis kunna minska det illegala inflödet
            av tobak.
          </p>
          <p xml:id="i-7SmyTNesJHDFogKK9cSNKg">
            I regeringens nationella strategi för alkohol, narkotika-, dopnings-
            och tobakspolitiken som antogs av riksdagen våren 2011 saknas
            effektiva förslag med förutsättning att kunna ha betydande inverkan
            på tobaksbruket hos barn, ungdomar och vuxna. WHO:s tobakskonvention
            kan tjäna som utgångspunkt för en genomgång av ytterligare insatser.
            Ju flera av dessa faktorer som verkar i hälsofrämjande riktning,
            desto större är chansen till en tobaksfri uppväxt och ett tobaksfritt
            liv. Det är svårt att få den borgerliga regeringen att agera offensivt
            i tobaksfrågor. Folkhälsoinstitutet har fått ett uppdrag att titta
            på möjliga åtgärder men vad det blir för resultat av detta uppdrag
            är oklart. När det gäller rökfria miljöer kan det erinras om att
            Moderaterna (och en del andra enskilda borgerliga politiker) motsatte
            sig lagstiftningen om rökfria serveringsmiljöer som riksdagen
            fattade beslut om 2004.
          </p>
          <p xml:id="i-SrrEUA54GWuwzAKQkukHtr">
            Det tobakspreventiva arbetet bland barn och unga bör inte isoleras
            från annat samhällsarbete mot tobak. Barn, tonåringar och vuxna
            lever tillsammans och påverkar varandra i vardagen. Insatser riktade
            till unga gör mindre nytta om man inte samtidigt arbetar med vuxnas
            attityder och normer. Det bör prövas om det är möjligt att sätta
            ett nationellt mål om ett tobaksfritt Sverige 2030. Med en helhetssyn
            ökar möjligheterna att minska tobaksanvändningen i alla åldersgrupper
            och därmed skadeverkningarna i form av sjukdom och för tidig död.
            För att nå resultat krävs en översyn och framtagande av förslag
            som kan prövas på områdena informationsinsatser, utbildning, avvänjningshjälp,
            aktiv prispolitik, neutrala tobaksförpackningar eller varningsbilder
            på tobaksförpackningarna, dold försäljning i handeln och fler
            rökfria miljöer. Det behövs ett sammanhållet grepp i tobaksfrågan
            och vi föreslår att regeringen återkommer till riksdagen med ett
            samlat åtgärdspaket för att minska tobaksbruket. Detta bör riksdagen
            som sin mening ge regeringen till känna.
          </p>
          <head type="h2" xml:id="i-6BYDQro99kN4e9PgAjZono">
            12. Alkohol och narkotika
          </head>
          <p xml:id="i-Mt4Np2ToAFyGyyTtxXMPXJ">
            Det behövs ett effektivt och långsiktigt samhälleligt arbete
            mot droger. Sättet att organisera arbetet och kraften i det utåtriktade
            arbetet är avgörande faktorer för framgång. Den nationella strategi
            för alkohol-, narkotika-, dopnings- och tobakspolitiken (ANDT)
            som antogs av riksdagen våren 2011 bör ses mot bakgrund av händelseutvecklingen
            under den senaste tioårsperioden. Alkoholkonsumtionen och narkotikamissbruket
            ökade under 1990-talet, inte minst bland ungdomar. För att vända
            utvecklingen antogs på den socialdemokratiska regeringens förslag
            en alkoholhandlingsplan 2001 och en narkotikahandlingsplan 2002.
            Det förebyggande arbetet förstärktes, såväl lokalt som centralt.
            Informationskampanjer drogs i gång, kommuner och landsting tog
            fram egna handlingsplaner och ett stort antal lokala drogförebyggare
            anställdes för att samordna det förebyggande arbetet. Det centrala
            arbetet kom att ledas av Alkoholkommittén respektive Mobilisering
            mot narkotika (som leddes av en särskild narkotikasamordnare).
            Utgångspunkten var att det behövdes en stark nationell resurs
            för att driva det alkohol- och narkotikaförebyggande arbetet i
            en tid av ökad tillgänglighet för ungdomar av både alkohol och
            narkotika och ökad totalkonsumtion av alkohol i befolkningen.
            Det förstärkta förebyggande arbetet gav resultat. Under 2000-talet
            avstannade ökningen av alkoholkonsumtionen bland ungdomar, och
            vi kunde till och med se en minskning i konsumtionen. Andelen
            ungdomar som uppger att de provat narkotika sjönk också.
          </p>
          <p xml:id="i-2deV8kqJxXwcYs9pKUZ4FS">
            Den borgerliga regeringen som tillträdde 2006 lade ner Alkoholkommittén
            och Mobilisering mot narkotika. Vi tycker att det var ett felaktigt
            vägval. Den tidigare specialiseringen ledde till ökad kraft i
            det förebyggande arbetet. Uppgifterna överfördes istället till
            flera olika myndigheter, ett särskilt sekretariat bildades i Regeringskansliet
            och olika departementsarbetsgrupper inrättades där Socialdepartementet
            samordnar arbetet. Vi anser att den arbetsmodellen, som befästes
            i den nationella strategin för ANDT, har lett till att arbetet
            blivit otydligare och tappat i fokus, tempo och kraft. Det saknas
            nationella initiativ och ett kraftfullt utåtriktat perspektiv
            i arbetet. Ett utåtriktat arbete, som Alkoholkommittén och Mobilisering
            mot narkotika bedrev, är viktigt för att få förankring och förståelse
            för alkoholens konsekvenser och stöd för en restriktiv alkoholpolitik.
            För att genomföra politiska åtgärder eller prioriteringar av resurser,
            exempelvis i polisens eller tillsynsmyndigheters arbete, som leder
            till minskad konsumtion och skador behövs en ökad samordning mellan
            olika politikområden eftersom många delar av den verksamma politiken
            ligger utanför Socialdepartementets område. Regeringens ANDT-råd
            omfattar bland annat inte handelsområdet och behöver större tyngd
            i regeringens departementssamordning för att kunna spela en pådrivande
            roll.
          </p>
          <p xml:id="i-6xV3VZk7H5gLfLXGFu9cfR">
            Trots att dödligheten minskar generellt fortsätter de alkoholrelaterade
            skadorna att öka, särskilt bland kvinnor och i vissa grupper.
            Bland de unga har sjukhusvård för alkoholrelaterade diagnoser
            blivit vanligare sedan början av 1990-talet, och dödligheten bland
            personer med dessa diagnoser har ökat, främst bland unga kvinnor.
            Användningen av narkotika, framför allt cannabis, har ökat något
            bland skolungdomar under senare år. Samtidigt ökar vård för narkotikarelaterade
            diagnoser i flera åldersgrupper, men mest bland de unga.
          </p>
          <p xml:id="i-Dj7N8UyeBiKRSYfXpMGfvj">
            När det gäller inriktningen på arbetet mot droger bör de förebyggande
            insatserna stödjas av en restriktiv alkoholpolitik och en tydlig
            narkotikalagstiftning. För att en restriktiv alkoholpolitik ska
            bli effektiv är det viktigt att detaljhandelsmonopolet försvaras,
            att marknadsföring av alkohol begränsas, att en effektiv ålderskontroll
            sker vid försäljning och servering av alkohol, att alkohollangning
            och alkoholsmuggling beivras, att svensk alkoholskatt betalas
            vid import av alkoholdrycker för privat bruk, att alkoholnäthandlares
            aktiviteter i Sverige begränsas, att alkoholskatterna höjs och
            att Sverige fortsätter arbeta för höjda minimiskatter på alkohol
            inom EU samt minskade införselkvoter på alkohol. Vidare bör möjligheterna
            att införa varningstexter på alkoholförpackningar prövas. Varningstexter
            har fler fördelar än en eventuell information till den presumptive
            konsumenten. De gör det svårare att smuggla och sälja vidare förpackningar
            som saknar märkning. Den nationella skattemärkning som EG-rätten
            tillåter är en åtgärd med liknande effekt. Båda skulle kunna användas.
            Vi föreslår också att regeringen prövar nya vägar, exempelvis
            de nya folkhälsoartiklarna i Lissabonfördraget, för att se över
            möjligheterna till begränsningar av alkoholreklamen. Sverige kan
            redan idag införa hårdare reklamregler utan att det strider mot
            EU-rätten. Den franska Loi Evin visar att EU-rätten tillåter långtgående
            reklambegränsningar.
          </p>
          <p xml:id="i-ND5qi5GfHW4xMwVjjYPWiq">
            Det är också viktigt att prövning av serveringstillstånd ses
            som en social fråga i kommunerna och inte bara ses som en näringslivsfråga.
            En annan fråga som måste lösas är folkölsförsäljningen, där vi
            föreslår licensplikt för att komma åt den bristande ålderskontrollen.
          </p>
          <p xml:id="i-AaEKQRPBM2BS6mXFUf6jT3">
            Den borgerliga regeringen drev under våren 2008 igenom att privatpersoner
            ska kunna föra in alkoholdrycker i Sverige också för andra personers
            räkning. Vi anser att beslutet var felaktigt och utvecklingen
            har visat att beslutet inte fungerar som det var tänkt. Det pågår
            en successiv utveckling mot ökad tillgänglighet. Det finns en
            rad privata företag som via bland annat hemsidor tar emot beställningar
            och kör hem alkohol till privatpersoner. Dessa företag är i praktiken
            inte bara transportörer (som det var tänkt i lagen) utan bedriver
            en förtäckt detaljhandel som undergräver detaljhandelsmonopolet.
            Finland och Norge har förtydligat sin lagstiftning för att skydda
            sina detaljhandelsmonopol. Sverige bör på samma sätt som våra
            nordiska grannar förtydliga lagstiftningen. Regeringen bör återkomma
            till riksdagen med ett förslag om detta. Flera av de nätaktörer
            som erbjuder svenskar att köpa alkohol är inte bara transportörer
            utan sysslar med alkoholförsäljning. De är ofta profilerade lågprisaktörer
            som lockar kunder genom att inte betala skatt och felaktigt påstå
            att kunderna inte heller behöver göra det. Vi har också sett exempel
            på rena samarbeten mellan dessa aktörer och vanliga livsmedelskedjor.
            Denna utveckling och uppluckring av detaljhandelsmonopolet måste
            stoppas. Enligt en undersökning för något år sedan visste sex
            av tio svenskar inte vem som ska betala skatt, eller tror att
            det är säljarens ansvar. Enligt samma undersökning har nästan
            hälften av dem som handlat öl, vin eller sprit på nätet fått erbjudanden
            om olika typer av lockpriser och rabatter, något som inte är förenligt
            med den svenska alkohollagen. Folkhälsoinstitutet har dessutom
            konstaterat att ålderskontroll ofta inte finns i dessa sammanhang.
            Att strunta i regler och undvika alkoholskatten ger billig alkohol
            och merförsäljning och är motorn i mycket av den växande näthandeln
            med alkohol.
          </p>
          <p xml:id="i-Lm7SjrdPn3aYhs8PvoSGyt">
            Utvecklingen mot ökad tillgänglighet måste diskuteras i ett helhetsperspektiv.
            Varje steg i sig har en motivering men den sammanlagda effekten
            är negativ ur samhällelig synpunkt. Den borgerliga regeringen
            har under flera år förberett införande av så kallad gårdsförsäljning,
            där egentillverkade alkoholdrycker från gårdar skulle få säljas
            direkt till besökare. Två statliga utredningar kom dock fram till
            att det skulle bryta mot det svenska detaljhandelsmonopolet och
            EG-rätten att låta vissa, men inte alla, tillverkare sälja alkohol
            direkt till kund vid sidan av Systembolaget. Regeringen bör omedelbart
            avbryta handläggningen av ärendet och konstatera att det inte
            är möjligt att införa gårdsförsäljning/spritbutiker utan att bryta
            mot detaljhandelsmonopolet.
          </p>
          <p xml:id="i-NpnJu1YXHSoJPNG1eVwk3j">
            Riksrevisionen hävdade 2011 i en granskning (RRS10) av det statliga
            stödet i alkoholpolitiken att det inte går att hävda att den bidragsstödda
            verksamheten till kommuner och ideella organisationer gett någon
            särskild effekt. Enligt Riksrevisionen framstår det inte heller
            som troligt att de statliga myndigheternas tillsyn påverkar barns
            och ungdomars tillgång till alkohol eller deras alkoholkonsumtion.
            Riksrevisionen ifrågasätter därför om det är effektivt att staten
            fortsätter med sitt stöd till lokalt förebyggande arbete – i varje
            fall som stödet hittills inriktats, styrts och följts upp. Riksrevisionens
            kritik bör beaktas. Men lokalt förebyggande arbete är oerhört
            värdefullt och bör stödjas även i fortsättningen. Däremot måste
            samhället bli bättre på att koordinera sina insatser, involvera
            föreningsliv och andra ideella krafter och nå de unga som befinner
            sig i riskzonen. Alkoholkonsumtionen är en central faktor när
            det gäller sociala problem och våld bland ungdomar. Levnadsmönster
            och vanor som grundläggs i tidig ålder följer ofta med och påverkar
            resten av livet. Både svensk och utländsk forskning visar på tydliga
            samband mellan ökat alkoholdrickande och ökad våldsbrottslighet.
            Vi föreslår att regeringen får i uppdrag att utarbeta en nationell
            handlingsplan för minskat alkoholbruk bland ungdomar. Vid utarbetandet
            av en handlingsplan bör behovet av förändringar i lagstiftningen
            prövas samtidigt som det utarbetas förslag när det gäller arbete
            med attityder. Lokalt förebyggande arbete är viktigt i flera aspekter.
            Det ökar medvetenheten om alkoholens roll för lokalsamhället,
            kommuner och landsting. Därigenom ökar stödet för att genomföra
            effektiva åtgärder både lokalt och nationellt, som begränsningar
            av tillgänglighet, tillsyn av servering och polisarbete mot langning
            och olovlig försäljning. Genom mobilisering av lokalsamhället
            involveras också fler i det förebyggande arbetet med att förhindra
            alkoholrelaterade problem. Ett ramverk inom vilket det lokala
            arbetet kan bedrivas är till exempel det som beskrivs i Folkhälsoinstitutets
            skrifter om policy för prevention, som beskriver genomförande
            och uppföljning av lokal alkohol- och narkotikapolicy.
          </p>
          <p xml:id="i-5b6ASnfxmsP2xH5bYnzCEq">
            Vi anser att reglerna för folkölsförsäljning bör skärpas genom
            licensplikt och att kraftfulla åtgärder bör vidtas för att minska
            langningen av alkohol till unga. Lagskärpning vid langning bör
            övervägas och polisens möjligheter till bekämpning av alkoholbrott
            ses över. På de platser i landet där polisen har arbetat målmedvetet
            mot langning av alkohol till unga har ungdomsvåldet minskat. Storskalig
            alkohollangning till unga är ett av få områden där straffskärpningar
            kan förväntas ge positiva resultat. Ungefär en tredjedel av all
            alkohol som förs in i landet säljs vidare. En stor del går till
            ungdomar. En viktig beståndsdel i arbetet för att minska ungdomars
            drickande är föräldrarnas attityder. Det finns idag flera vetenskapligt
            utvärderade föräldrastödsprogram. Vetenskapligt utvärderade föräldrastödsprogram
            bör spridas och implementeras i samtliga kommuner.
          </p>
          <p xml:id="i-MUMUywSq62uFevWFJfkEb7">
            Tull och polis har viktiga roller i kampen mot narkotika men
            arbetet mot narkotika måste ske på bred front. Utvecklingen på
            nätet försvårar arbetet med att kontrollera tillgången på narkotika.
            Marknadsföringen på webbsidor och internetforum är tillgänglig
            för alla, vilket ökar risken för spridning. Ofta saluförs nya
            preparat som ännu inte narkotikaklassats. Så snart ett preparat
            blivit narkotikaklassat kommer ett nytt preparat med liknande
            sammansättning ut på marknaden. Ett sätt att komma åt problemet
            är att familjeklassning införs på ett antal substanser. Familjeklassning
            innebär att man kan narkotikaklassa preparat som har ungefär lika
            uppbyggnad och effekt. Med en sådan ändring behöver inte varje
            preparat klassas för sig och nya preparat som kommer ut på marknaden
            kan omfattas av klassningen bara genom sitt släktskap med tidigare
            klassade preparat. Det skulle kunna vara ett komplement till den
            så kallade förstörelselagen som ger möjlighet att förstöra narkotikaliknande
            preparat som ännu inte förbjudits och bör därför utredas. Förstörelselagen
            kan tyckas tandlös eftersom ingen kan dömas för brott men är viktig
            eftersom man räddar människoliv genom att stoppa preparaten.
          </p>
          <p xml:id="i-UewXULMnn3s4esQwtqiV3b">
            Vi stöder förslaget att höja alkoholskatterna 2014 och hade ett
            höjningsförslag redan i förra årets budget. Då hävdade regeringen
            att det var olämpligt, men nu ett år senare lägger man ett likadant
            förslag. När skatter på alkohol höjs behöver man stärka och prioritera
            insatser mot smuggling och vidareförsäljning. En prioritering
            av tullens och polisens arbete, inte bara på storskalig smuggling
            utan också småskalig frekvent smuggling, är viktig. Förutom prioritering
            kan det behöva utredas om tullen behöver större befogenheter i
            arbetet. Det kan till exempel vara så att tullen idag inte har
            rätt att föra register över personer och fordon, och därmed inte
            har möjlighet att identifiera frekventa smugglare. Kronobergsmodellen
            för lokalt arbete mot langning förtjänar också att spridas och
            användas i sin helhet. Vissa polismyndigheter verkar bara ha anammat
            den delvis, vilket lett till sämre resultat.
          </p>
          <p xml:id="i-WLqZeTk8NJY5VKbj55mpfW">
            Alkohol ligger bakom många olyckor i trafiken. De bedöms att
            1 000 människor omkommit i olyckor i Sverige de senaste tio åren
            där alkohol varit inblandat. Alkolås är ett effektivt sätt att
            förhindra att man kör alkoholpåverkad. Redan 2005 ansökte den
            dåvarande socialdemokratiska regeringen om ett nationellt undantag
            i EU för att införa en lagstiftning om att göra det obligatoriskt
            med alkolås i fordon. Den gången blev det nej från EU-kommissionen.
            Sedan dess har dock EU fått en mera positiv inställning till alkolås.
            Det är därför hög tid att regeringen aktivt verkar i EU för att
            alkolås blir ett lagkrav i alla fordon som går i yrkestrafik.
            På sikt, när tekniken utvecklats ytterligare, bör alkolås bli
            lagkrav även i vanliga personbilar. Drar arbetet ut på tiden bör
            Sverige återigen ansöka om ett nationellt undantag i EU om att
            införa alkolås i alla fordon som går i yrkestrafik. Detta bör
            riksdagen som sin mening ge regeringen till känna.
          </p>
          <p xml:id="i-LgNcrx8zfdqaHVcrxwkrVY">
            Ett särskilt problem i samband med alkoholrelaterade trafikolyckor
            är så kallad eftersupning – det vill säga att förare som varit
            inblandade i en trafikolycka hävdar att han eller hon varit nykter
            när olyckan inträffade, men druckit i efterhand innan polisen
            kom till olycksplatsen. Så gott som alltid handlar det om en ren
            efterhandskonstruktion. Men för polisen är det svårt att skaffa
            fram bevismaterial om huruvida det ligger någon sanning i det
            påståendet eller inte. I Norge finns det lagstiftning som förbjuder
            eftersupning. Där är det inte tillåtet att dricka alkohol sex
            timmar efter att man varit inblandad i en trafikolycka. Under
            den socialdemokratiska regeringsperioden fanns det ett långt framskridet
            förslag att förbjuda eftersupning även i Sverige. Tyvärr har den
            borgerliga regeringen inte drivit detta förslag vidare. Riksdagen
            godkände dock våren 2011 ett socialdemokratiskt förslag om att
            regeringen ska lägga fram ett förslag till riksdagen om förbud
            mot eftersupning. Vi anser att det är viktigt att regeringen handlägger
            frågan skyndsamt så att nya regler kan träda i kraft så snart
            som möjligt. Det är inte rimligt att man idag ska kunna klara
            sig undan ansvar för rattfylleri genom att skylla på att man förtärt
            alkohol i efterhand.
          </p>
          <p xml:id="i-EDMqrrhU4t6YVUuN8DRYiw">
            Det är värt att framhålla att alkoholens negativa inverkan på
            arbetsliv och produktivitet är stor. I bedömningar av samhällskostnader
            av alkohol svarar produktionsbortfall ofta för nästan hälften
            av de totala kostnaderna. I Missbruksutredningen (2011) uppskattas
            att de 68 000 alkoholmissbrukarna i Sverige med behov av särskilt
            stöd kostar samhället 66 miljarder kronor varav nästan hälften
            är produktionsbortfall.
          </p>
          <p xml:id="i-R5rKw8zrbt9rRs7jSEVXuh">
            En del av produktionsbortfallet kommer från sjukfrånvaro och
            minskad produktivitet hos personer som är på jobbet. En tidsserieanalys
            av sjukfrånvaro och genomsnittlig konsumtion i Sverige för tiden
            1935–2002 visar att en ökning av alkoholkonsumtionen med en liter
            är förknippad med en ökning av sjukfrånvaron för män med 13 procent.
            För kvinnor ökar sjukfrånvaron med 6 procent, men resultatet för
            kvinnor var inte statistiskt signifikant (Thor Norström, Per capita
            alcohol consumption and sickness absence. Addiction, 101, 1421–1427.
            2006). Även om försämrad produktivitet på arbetet är svårare att
            mäta kan den effekten på produktiviteten vara lika stor eller
            större än frånvaron. Näringslivet verkar därmed få bära en stor
            del av alkoholkonsumtionens konsekvenser. En restriktiv alkoholpolitik
            med monopol, hög skatt och begränsning av det privata vinstintresset
            i alkoholhandeln blir därför något som (även) näringslivet som
            helhet tjänar på.
          </p>
          <head type="h2" xml:id="i-LXQMuwaVGP7QN75K88Rrky">
            13. Missbruksvården
          </head>
          <p xml:id="i-4GEbRxTCWFNF3SVff48pmt">
            Det finns i Sverige 500 000 personer med missbruk eller beroende.
            Majoriteten av dessa, cirka 330 000, har alkoholproblem. 77 000
            personer använder narkotika varav omkring 30 000 personer bedöms
            ha ett gravt missbruk. Därtill kommer att cirka 65 000 personer
            är läkemedelsberoende och cirka 10 000 personer använder dopningsmedel
            regelbundet. Minst 2 600 personer dör årligen till följd av missbruk.
            8 av 10 våldsbrott är alkoholrelaterade.
          </p>
          <p xml:id="i-UU7SJhe42APxBXa36dhwgM">
            De allra flesta med missbruk har familj, vilket betyder att cirka
            20 procent av alla barn och vuxna har det i sin omedelbara närhet.
            Socialtjänst och sjukvård satsar tillsammans cirka 17 miljarder
            kronor per år på missbruksvården. Det ska jämföras med samhällskostnaderna
            för missbruk som kan uppskattas till 150 miljarder kronor. En
            stor del av de resterande mer än 130 miljarderna är kostnader
            inom den somatiska vården (som belastar landstingen) och kriminalvård,
            polis och rättsväsende (som ligger inom den statliga sektorn).
            Det kostar med andra ord enorma summor i pengar och lidande att
            inte lösa problemen i ett tidigt skede.
          </p>
          <p xml:id="i-Qkuin7mZaUfPNW2dX7Cda7">
            Missbruksutredningen genomförde en total genomlysning av den
            svenska missbruksvården. Utredningens slutsatser (SOU 2011:35)
            bör enligt vår mening leda till att samhället omprövar en hel
            del i dagens system och samordnar och förbättrar sina insatser
            mot missbruk. Regeringen har nästan helt missat den chansen och
            presenterade våren 2013 en proposition med få eller inga förslag
            på de olika områdena. Propositionen är så ofullständig att den
            endast kan ses som ett första steg. Vi valde därför att lägga
            en motion där vi angav färdriktningen i en rad frågor. Vi föreslog
            en översyn och effektivisering av statistikinhämtandet på missbruksområdet,
            särskild behandlingsgaranti för missbrukare, individanpassad hjälp
            mot missbruk, auktorisation för personal och vårdhem i behandlingssektorn
            samverkan och sammanhållna vårdkedjor i tvångsvården, samlad nationell
            resurs för arbetet mot narkotika och alkohol, forskningsinsatser
            mot spelberoende, samt aktivare roll för staten när det gäller
            övergripande styrning, ledning och samordning av insatserna inom
            missbruksområdet för att koordinera olika aktörers insatser och
            koordinera mellan olika samhällssektorer.
          </p>
          <p xml:id="i-N2dyxR35UcXvdPAru97knJ">
            För en fullständig redovisning av vår missbruksvårdspolitik hänvisas
            till vår kommittémotion (2012/13:So21 av Lena Hallengren m.fl.,
            S). Här redovisas endast vår inriktning i några viktiga frågor.
          </p>
          <p xml:id="i-HKHkwrveVKHLgdrznD7ZXY">
            Samhällets hjälpinsatser når fortfarande endast en liten minoritet
            av alla med beroende. Sverige har fortfarande en med europeiska
            mått hög narkotikadödlighet. Vi har en otydlig behandlingsorganisation
            som är ojämn, oförutsägbar, dålig på att implementera nya metoder
            och inte tilltalar brukarna.
          </p>
          <p xml:id="i-2rgUCiU1HCvKQoSY9kxT38">
            Behandling mot alkohol- eller narkotikamissbruk bör erbjudas
            mycket snabbare och vara mer individanpassat än vad det ofta är
            idag. Det måste också vara lätt att få vård och stöd på ett mycket
            tidigt stadium, innan missbruket gått för långt och lett till
            svåra beroenden och sociala problem.
          </p>
          <p xml:id="i-LSrovMRMEbNBksNkwmY9Rd">
            Samhällets förebyggande och tidiga insatser behöver intensifieras.
            Skolan bör bli mer uppmärksam, fältassistenter arbeta bland ungdomar,
            och primärvård och företagshälsovård ställa frågor om dryckesvanor
            med mera. Det behövs kvalitetsuppbyggnad och långsiktighet i satsningarna
            om det ska ge varaktig effekt.
          </p>
          <p xml:id="i-7aGJdgQCoBkidssqdRRAJg">
            Primärvården behöver ha beredskap att ge insatser till personer
            med missbruk i ett tidigt skede på ett helt annat sätt än idag.
            Många personer på väg in i missbruk har ännu inga sociala problem
            och för dem är det orealistiskt att hänvisa till kommunernas socialtjänst
            för hjälp. De kommer aldrig att gå dit. Därför behöver primärvården
            erbjuda snabb hjälp i tidigt skede. Vårdpersonalen behöver i detta
            arbete tillgång till effektiva verktyg i form av strukturerade
            program för hur man tillsammans med patienten gemensamt kan ta
            sig an missbruk.
          </p>
          <p xml:id="i-MutvjZhc5LhUiirqH255KM">
            Kommunernas insatser behöver utvecklas. Missbruksvårdens kvalitet
            varierar avsevärt mellan olika kommuner. I vissa delar av landet
            får missbrukare vänta länge på behandling om de överhuvudtaget
            kommer i fråga för rehabilitering. Eftersom vårdbehovet hos missbrukare
            är akut bör målet vara att väntetiden till behandling skall vara
            mycket kort. När någon är motiverad och vill bryta ett missbruk
            är det bråttom, annars försvinner tillfället och möjligheten att
            bryta ett beroende eller missbruk. Vi föreslår att det införs
            en särskild behandlingsgaranti för missbrukare. Beträffande regeringens
            påståenden om att en vårdgaranti är onödig är vi skeptiska. Personligt
            möte inom en eller två veckor säger mycket lite om tillgången
            till verkliga insatser. Eftersom all narkotikaanvändning är kriminaliserad
            och slutmålet med narkotikapolitiken är det narkotikafria samhället
            måste kraven ställas höga på samhällets insatser för dem som vill
            sluta med sin kriminella aktivitet. Det är ett starkt moraliskt
            argument för en vårdgaranti som innebär att insatser ska påbörjas
            snarast när en individ söker hjälp för sin narkotikaanvändning.
            Inom några veckor är det rimligt att reella vårdinsatser kommer
            till stånd, men kommuner och landsting bör uppmuntras till ännu
            snabbare insatser, så att patienten/klienten upplever att hans
            eller hennes önskan att göra något åt sitt missbruk fångas upp.
          </p>
          <p xml:id="i-8PPRi3WKB8x1Ubjn5WxDpf">
            För att behandling av personer med missbruksproblem skall bli
            effektiv krävs att den enskilde får större inflytande och är delaktig
            på ett helt annat sätt än tidigare när det gäller den egna vården.
            Personer med missbruksproblem har i dag i praktiken en svagare
            ställning än flertalet andra patientgrupper. Genom att snabbt
            erbjuda vård och skräddarsy behandlingen efter missbrukarens egna
            behov och önskemål ökar möjligheterna till snabb och lyckad rehabilitering.
            Trösklarna till behandling är ofta också alldeles för höga. Vården
            är ofta villkorad på ett sätt som vore otänkbart när det gäller
            annan vård. Får man ett återfall skrivs man ofta ut från sin behandling.
            Det kan jämföras med att avbryta behandlingen för en person med
            ätstörningar efter ett återfall. Målet är att bli missbruksfri,
            men inga personer med missbruksproblem ska avskrivas. Även personer
            med ett aktivt missbruk som haft omfattande problem under lång
            tid skall få insatser att leva ett värdigt och sjukdomsfritt liv
            så långt det bara går, till exempel genom sprutbytesprogram som
            hindrar smittspridning och som ger möjlighet att komma i kontakt
            med den som missbrukar och erbjuda behandling. I Stockholm och
            Malmö/Lund finns goda initiativ och utvecklingsprojekt som man
            kan lära sig av i andra delar av landet, men idag finns inget
            bra sätt att studera, dokumentera och sprida sådan kunskap på
            ett enkelt sätt.
          </p>
          <p xml:id="i-JY9c6P2SZVFBhihyCemfqy">
            Utbudet av vård behöver ses över och vårdens innehåll anpassas
            till exempel till särskilda behov som finns för kvinnor, barn,
            unga och anhöriga. Självhjälpsgrupper som Anonyma Alkoholister
            bör stödjas liksom den idéburna sektorn. Skadebegränsande insatser
            som tillnyktringsenheter, sprutbyten, lågtröskelboende, utökad
            läkemedelsbehandling behöver utvecklas liksom insatserna mot missbruk
            för personer som är i Kriminalvården. Brukarinflytande bör lagregleras.
            Det får inte vara så att det enda som erbjuds är till exempel
            tolvstegsmodell. Vidare bör det finnas ett tydligt krav på gott
            bemötande i vården för att förbättra inställningen till ofta utsatta
            personer. Tillgång till underhållsbehandling behöver erbjudas
            i hela landet.
          </p>
          <p xml:id="i-Am4znB54g9nSkEJ3yYtEWf">
            Det får inte vara så att narkomanvården bara blir medicininriktad.
            Den medicinfria narkomanvården i Sverige seglar i motvind. Bristen
            på systematiska utvärderingar (amfetaminmissbruk) och uppenbart
            dåliga vårdresultat (heroinmissbruk) gör att denna vårdform trängs
            tillbaka av medicinska lösningar. Utifrån ett brukarperspektiv
            är det viktigt att det vid sidan av den medicinska behandlingen
            också erbjuds medicinfria vårdalternativ för dem som så önskar.
            Precis som att underhållsbehandling för opiatberoende handlar
            om mycket långa vårdperioder krävs ofta långvariga stödinsatser
            för personer som väljer medicinfria alternativ, för att dessa
            ska bli framgångsrika.
          </p>
          <p xml:id="i-hqjwLxcaji72iVPK77Yv9">
            När missbruk/beroende har pågått under många år och har utvecklats
            till en livsstil är det ofta nödvändigt med insatser som rör boende,
            rehabilitering, sysselsättning och psykosocialt stöd under flera
            år. Inom detta område krävs dessutom att direkt undermåliga vårdalternativ
            sorteras bort genom en auktorisation och att kvaliteten på vården
            höjs, liksom att en genomarbetad eftervård erbjuds. Här finns
            det anledning för staten att satsa särskilda pengar på metodutveckling
            och utvärdering. För att få fram optimala vårdmodeller bör staten
            subventionera dessa vårdmodeller inklusive inbyggd forskning så
            att de får möjlighet att utvecklas. När Danmark och förmodligen
            snart Norge satsar på heroinförskrivning skulle Sverige kunna
            göra en motsvarande satsning på att försöka utveckla den medicinfria
            vården, som ett alternativ.
          </p>
          <p xml:id="i-67To2kjM7t731zbqwkqjoq">
            Den svenska missbruksvården behöver bli mer kunskapsbaserad.
            Kvaliteten varierar i dag alldeles för mycket. Vi måste vara säkra
            på att pengarna används rätt. Det gynnar både skattebetalarna
            och dem som behöver vård. Kunskaper om bra behandlingsmetoder
            kan användas som underlag för en nationell standard. Missbruksutredningen
            var inne på rätt väg när man föreslog krav på auktorisering för
            behandlingshem samt utveckling av kvalitetsregister för att kunna
            följa upp vårdens kvalitet. För att öka kvaliteten i missbruksarbetet
            behövs bättre utbildad personal, vilket också påtalades av Missbruksutredningen.
            Personalens kompetens kan utvecklas ytterligare genom kontinuerlig
            fortbildning av befintlig personal samt fortbildning och vidareutveckling
            av grundutbildningarna för läkare, sjuksköterskor, psykologer
            och socionomer.
          </p>
          <p xml:id="i-CPu4hVD16nhnnPPPtgDfTK">
            Samhället behöver säkra kvaliteten i den vildvuxna behandlingssektorn.
            Vi föreslår att det införs auktorisation för personal och vårdhem.
            Detaljerna för detta måste utredas närmare. Det behövs en nationell
            utbildning för läkare, psykologer och socionomer om beroende.
            Därutöver behövs specialistutbildning, utökad forskning och start
            av kompetenscentra med kostnadsfria/billiga utbildningar för personal
            inom socialtjänst och sjukvård som arbetar med personer med missbruk/beroende
            . Det behövs en utveckling av kvaliteten och tillsynen i all behandlingsverksamhet,
            inte bara HVB. Kommunernas öppenvård och andra enheter behöver
            också utvecklas och granskas. Socialstyrelsen bör få i uppdrag
            att utforma tillståndskrav och auktorisation .
          </p>
          <p xml:id="i-24oVEsiXVsP6FF46tmmam9">
            För att stärka vårdkedjorna kring den som behöver vård och behandling
            mot sitt missbruk startades på den socialdemokratiska regeringens
            initiativ 2005 den treåriga satsningen Ett kontrakt för livet
            . Arbetet var mycket framgångsrikt. Den enskilde erbjöds avgiftning,
            utredning, motiverande och behandlande insatser och en planering
            som omfattar både LVM-tiden och tiden efter utskrivning. En gemensam
            överenskommelse mellan den enskilde, socialtjänsten och Statens
            institutionsstyrelse (SiS) låg till grund för en långsiktig vård
            som omfattade LVM-tiden och halvåret därefter. Kommunen fick en
            statlig subvention när överenskommelse träffats om en mera långsiktig
            vård. Uppföljningen av Ett kontrakt för livet visar mycket goda
            resultat jämfört med traditionell LVM-vård. Trots goda resultat
            har inte den borgerliga regeringen fortsatt satsningen. Att satsa
            på samverkan i enlighet med tankarna i Ett kontrakt för livet
            ger stort utbyte av en förhållandevis liten satsning. Om tvångsvård
            ska ge resultat krävs särskilda insatser för tiden efter behandling.
            Samordningen mellan kommuner och landsting när det gäller missbruksvård
            måste förbättras för att få till stånd säkra och kompletta vårdkedjor.
            Vi vill återinföra den statliga satsningen Ett kontrakt för livet
            . Syftet är att stärka vårdkedjorna kring den som behöver vård
            och behandling mot sitt missbruk. Vi föreslår att 20 miljoner
            satsas år 2014 på att återinföra Ett kontrakt för livet .
          </p>
          <head type="h2" xml:id="i-HMt5VgiTLFXPaHuhPr3snM">
            14. Den sociala barn- och ungdomsvården
          </head>
          <p xml:id="i-8Ac1rNjHTgVyjjto1uQZU3">
            Den sociala barn- och ungdomsvården regleras i socialtjänstlagen
            och LVU (lagen om vård av unga). Socialtjänstens uppdrag är att
            arbeta förebyggande men också utreda barnets förhållanden och
            bedöma behovet av insatser. Vid behov ska socialtjänsten erbjuda
            insatser till berörda familjer och i vissa fall ingripa oavsett
            samtycke. Att skilja barn och föräldrar åt är den allvarligaste
            och mest ingripande insatsen samhället kan göra i en familj. Just
            därför måste kraven på kvalitet, rättssäkerhet och likvärdighet
            vara mycket starka. Bakgrunden till ett ingripande kan vara föräldrar
            som inte klarar av sin föräldraroll, till exempel på grund av
            egna problem med alkohol, narkotika eller psykiska problem, men
            det kan också handla om barns och ungas egna problem.
          </p>
          <p xml:id="i-CsgFqVf6MCAcmsZzs4qtf1">
            Samhället ska prioritera barn och ungdomar som behöver stöd och
            hjälp, även i tider av ekonomisk kris. Allt annat är oacceptabelt
            och ett slöseri med mänskliga resurser. Vi har ett gemensamt ansvar
            för alla barn. Alla barn har rätt till en bra uppväxt och möjligheter
            att utvecklas efter sina egna förutsättningar. De insatser som
            samhället erbjuder måste hålla hög kvalitet och vara likvärdiga
            över landet. Kritik från bland annat tillsynsmyndigheter, barnrättsorganisationer
            och enskilda pekar på brister som behöver åtgärdas. Det handlar
            om brister i handläggningen, ansvarstagande och skydd för barn,
            skillnader mellan kommuner, bristande delaktighet och tillämpning
            av barnperspektivet samt kompetensbrister i socialtjänsten.
          </p>
          <p xml:id="i-QWHgxY4yHBkf4VeCtpNDVh">
            Ungdomar som tillbringar en stor del av sin barndom i familjehems-
            eller institutionsvård är som unga vuxna en mycket utsatt grupp.
            Barn och ungdomar som har varit placerade i familjehems- eller
            institutionsvård löper trots vården på lång sikt stor risk att
            utvecklas ogynnsamt i flera avseenden med stor risk för framtida
            sociala problem. De som ingår i gruppen har förvisso problem redan
            från början men resultaten visar att institutionsvården i Sverige
            när det gäller den sociala barn och ungdomsvården behöver utvecklas
            metod- och kvalitetsmässigt.
          </p>
          <p xml:id="i-U66Hc8LwL6FEYFAkNNZdDf">
            Socialstyrelsen har 2013 presenterat en utvärdering av placerade
            barns uppväxt, hälsa och utbildning. Socialstyrelsen beskriver
            resultaten i utvärderingen som alarmerande. Av utvärderingen framgår
            bland annat att:
          </p>
          <list style="ul">
            <item xml:id="i-Y2vSRAvQSxA9CF26RvowkU">
              Dödligheten är nära 5 gånger högre bland ungdomar som är eller
              har varit placerade än bland andra i åldersgruppen 15–24 år.
            </item>
            <item xml:id="i-QjZNdxpWTLHbjzixwXJaqJ">
              10 gånger fler barn och unga som är placerade på HVB har vårdats
              för självskador.
            </item>
            <item xml:id="i-Dr56RCL3SSXQusnP2Smstf">
              15–19 gånger fler barn och unga som är placerade i HVB tar regelbundet
              sömnmedel, antidepressiva eller antipsykotiska läkemedel jämfört
              med andra barn och unga.
            </item>
            <item xml:id="i-EcQJLtx9b9jstzXnb8t1EQ">
              Bara 6 av 10 barn som placerades före 10 års ålder går ut grundskolan
              med gymnasiebehörighet. Resultatet är sämre för dem som placerats
              efter 12 år.
            </item>
          </list>
          <p xml:id="i-4vGwuV55YX6gK5U2ENW7sx">
            Socialstyrelsen pekar på att en lyckad skolgång är den viktigaste
            faktorn för att få ett bra vuxenliv. Att klara gymnasiet minskar
            risken för tidig död, ohälsa, psykosociala problem och försörjningsproblem.
            Socialstyrelsen ser stora behov av förbättringar för att utvecklingen
            ska gå framåt. Framför allt behöver kommuner och landsting som
            inte har överenskommelser om samverkan med andra aktörer som arbetar
            med barn se till att sådana avtal kommer till stånd och omsätts
            i praktiken. Socialstyrelsen uppmanar till handling på alla nivåer:
            i kommunerna, landstingen och staten. Samhället måste bli en bättre
            förälder. Många placerade barn och unga far, eller riskerar att
            fara, mycket illa. Socialstyrelsen betonar att landstingen behöver
            se över utskrivningen av psykofarmaka till placerade barn. Kommunernas
            socialtjänst har en nyckelroll och ska verka för att barn och
            unga växer upp under trygga och säkra förhållanden. Det ställer
            stora krav på verksamheten, som den inte alltid har förutsättningar
            att klara. Det kan finnas flera anledningar till detta, bland
            annat hög personalomsättning, bristande kunskaper och stor arbetsbelastning.
            Uppföljning av socialtjänstens insatser, för att se vilket värde
            och vilka resultat insatserna ger den enskilde, är ett eftersatt
            område. I dag har socialtjänsten liten samlad kunskap om vad deras
            insatser leder till och arbetet präglas enligt Socialstyrelsen
            fortfarande av att socialtjänsten hoppas på att insatserna leder
            till något gott.
          </p>
          <p xml:id="i-QByXNhi7si9K8SiiW9XVNU">
            Socialstyrelsen föreslår i ett förslag till åtgärdsprogram som
            den tagit fram på uppdrag av regeringen att den nya tillsynsmyndigheten
            Inspektionen för vård och omsorg varje år ska samla in och sammanställa
            barnens uppfattningar som kommer fram i samtal med barn vid frekvenstillsynen
            i HVB-hem. Vidare föreslås att Socialstyrelsen och Barnombudsmannen
            ska ta fram en modell för information om socialtjänstens uppdrag
            och ansvar för barn och unga. När det gäller kompetensutveckling
            föreslås att kommunerna ska kunna ansöka om statsbidrag för att
            anordna lokalt anpassade kompetenssatsningar och att Socialstyrelsen
            undersöker hur kommunerna skulle kunna stimuleras till att satsa
            på förstärkt handledning och systematiskt uppföljningsarbete.
            Det föreslås också ett prestationsbaserat statsbidrag för de lokala
            kompetenssatsningarna. I förslaget till åtgärdsprogram som Socialstyrelsen
            tagit fram framhålls att socialtjänstens insatser för barn i utsatta
            situationer måste följas upp på ett mer strukturerat sätt, för
            att insatserna ska leda till önskat resultat för de olika målgrupperna.
            För att socialtjänstens arbete ska hålla en god kvalitet måste
            socialsekreterare och chefer ha en adekvat kompetens. Det är lika
            viktigt inom skolan och hälso- och sjukvården. Det gäller inte
            minst frågor om samverkan och anmälningsskyldighet när barn riskerar
            att fara illa.
          </p>
          <p xml:id="i-QWQhodMsxCGWVYtyAirk6H">
            Förslaget till nytt åtgärdsprogram har en bred ansats och ska,
            enligt regeringsuppdraget, höja kvaliteten inom hela den sociala
            barn- och ungdomsvården. Initiativet är lovvärt. Vi tror dock
            inte att de föreslagna åtgärderna i sig är tillräckliga för att
            vända utvecklingen. Det handlar om inte en utbildningsmöjlighet
            här och en kurs där. I grunden handlar det om socialsekreterarnas
            arbetssituation och verktyg samt det regelverk vi har för hela
            den sociala barn- och ungdomsvården. Socialstyrelsen framhåller
            själv att förslaget till åtgärdsprogram inte är heltäckande och
            att myndigheten har haft mycket kort tid för detta omfattande
            uppdrag. Mot denna bakgrund anser vi att det behöver göras en
            sektorsövergripande översyn och utvärdering av hela den sociala
            barn- och ungdomsvårdens organisation. Det kan göras på många
            olika sätt, men utgångspunkten kan inte vara den lägesbedömning
            (att det mesta går åt rätt håll) som beskrivs i regeringens budgetproposition.
          </p>
          <p xml:id="i-EJrz7yxGHsTW99tZScUqTy">
            Det finns förslag som relativt enkelt kan prövas och genomföras
            snabbt. Ett sådant förslag är att en kommun tar referenser på
            familjehem och HVB-hem genom att helt enkelt fråga ungdomar som
            tidigare varit placerade där hur de tyckte att det fungerade.
            Ett annat förslag är att den statliga tillsynen förstärks.
          </p>
          <p xml:id="i-Fsq617XJpskTD9paFHgJTE">
            Alla barn och ungdomar som behöver stöd eller insatser från socialtjänsten
            har rätt att bli bemötta på ett professionellt och respektfullt
            sätt. Flera länder, däribland Sverige, har i modern tid börjat
            granska sin tidigare hantering av placerade barn. Samhället tar
            på sig ett enormt stort ansvar när man flyttar ett barn från sin
            ursprungliga familj. Under 2005 vittnade många olika personer
            om vanvård, systematiska kränkningar och våld i den svenska sociala
            barn- och ungdomsvården i förfluten tid. Även om de allra flesta
            omhändertagna fått en bra vård stod det klart att bristerna varit
            allvarliga och tyvärr så omfattande att man inte kan tala om enstaka
            fall. Kontrollsystemen var undermåliga och förmådde inte upptäcka
            eller ingripa mot övergrepp och skydda dessa barn. Socialtjänstminister
            Morgan Johansson beslutade därför 2006 att utnämna Göran Johansson
            till särskild utredare för Utredningen om vanvård i den sociala
            barnavården 1920–1980. Utredningen har intervjuat nästan 1 000
            personer och fick under förra mandatperioden sitt uppdrag förlängt.
            Många av de intervjuade har dock kommit upp i hög ålder eller
            lider av sjukdom. De har länge undrat vad som händer efter att
            intervjuerna avslutats och vilka åtgärder staten kommer att vidta
            med anledning av det som hänt. Den borgerliga regeringen tillsatte
            under förra mandatperioden en särskild Upprättelseutredning som
            skulle titta på ersättningsfrågan, en offentlig ursäkt samt åtgärder
            för att det som skedde inte ska upprepas. Upprättelseutredningen
            ( SOU 2011:9 Barnen som samhället svek – åtgärder med anledning
            av övergrepp och allvarliga försummelser i samhällsvården ) föreslog
            en offentlig ursäkt (ceremoni), ersättning till de drabbade samt
            åtgärder för att det som skedde inte ska upprepas. Regeringen
            lämnade dock 10 september 2011 besked om att de barn som vanvårdats
            i fosterhem inte skulle få någon ekonomisk ersättning. Vi protesterade
            mot regeringens besked. Sverige har som land en skyldighet att
            göra upp med det förflutna och ge dessa barn upprättelse. Vi måste
            ta deras berättelser på allvar och ge en tydlig signal att detta
            inte får fortsätta att hända. Det har andra länder i liknande
            situation gjort. Upprättelseutredningen har ett genomarbetat förslag
            för ersättning till de drabbade. Efter regeringens besked 12 september
            2011 inleddes samtal mellan regeringen och oppositionen i frågan.
            Regeringen, Socialdemokraterna, Miljöpartiet och Vänsterpartiet
            träffade den 28 september 2011 en ramöverenskommelse om personer
            som utsatts för övergrepp eller försummelse av allvarlig art i
            social dygnsvård mellan åren 1920 och 1980, enligt Upprättelseutredningens
            förslag. Överenskommelsen innebär att det tillskapats en särskild
            tidsbegränsad möjlighet till ekonomisk ersättning.
          </p>
          <head type="h2" xml:id="i-Cjq4FD1UvCKkaBJTcceRsF">
            15. Ungdomsmottagningar
          </head>
          <p xml:id="i-APGDpx3n9N1Nxh5JPWtfgH">
            Ungdomsmottagningarna spelar en viktig roll när det gäller sex
            och samlevnad och ungdomars hälsa. Hälso- och sjukvården har många
            gånger svårt att möta de hälsoproblem eller behov av samtal som
            finns hos ungdomar, ofta saknas en tydlig ingång i vården. Ungdomsmottagningarna
            arbetar mer på ungdomars villkor och har därför större möjligheter
            att nå ungdomarna på ett effektivt sätt. Till ungdomsmottagningen
            kan man vända sig med frågor och funderingar kring sex och samlevnad,
            sexuell läggning, preventivmedel, oönskade graviditeter, könssjukdomar
            och frågor kring relationsproblem, mobbning, droger, nedstämdhet
            och oro eller bara för att ha någon att prata med. Här handlar
            det verkligen om tidiga insatser och förebyggande arbete i praktiken.
          </p>
          <p xml:id="i-Uzt5xrq911fp6XWG2hub42">
            Ungdomsmottagningarna arbetar på mycket olika premisser i olika
            delar av lande t och ofta under osäkra förhållanden. Tillgängligheten
            varierar stort. Exempelvis är det under sommarmånaderna som mycket
            händer i ungdomars liv och då stänger många ungdomsmottagningar
            helt, ibland i många veckor. Av de 197 ungdomsmottagningar som
            RFSU granskat i Sverigebarometern 2013 höll 69 öppet som vanligt
            och 73 stängdes minst en vecka under sommaren. 2012 innebar förbättringar
            i tillgängligheten, men utvecklingen verkar 2013 ha avstannat
            utifrån ett nationellt perspektiv. Antalet upptäckta klamydiainfektioner
            i åldersgruppen 15–29 år ökar under sensommar och höst, med en
            tydlig topp i september. I en stor studie från Göteborgs universitet
            om unga och sexualitet (Ungkab09) angav även de flesta unga själva
            att lättillgängliga mottagningar är en viktig förutsättning för
            det förebyggande arbetet. Vi föreslår en snabb och total kartläggning
            av ungdomsmottagningarnas öppettider och kompetens så att det
            blir möjligt att göra jämförelser och se om det behövs ytterligare
            åtgärder, till exempel en norm för tillgänglighet.
          </p>
          <p xml:id="i-71MhbpSz5vNE6R5DZormNm">
            Det är viktigt att hitta nya och kompletterande vägar att nå
            ungdomar. En viktig satsning som gjorts är UMO, som är en nationell
            ungdomsmottagning på nätet för unga mellan 13 och 25 år. Syftet
            med sajten är att göra det lättare för unga att hitta relevant,
            aktuell och kvalitetssäkrad information om sex, hälsa och relationer.
          </p>
          <p xml:id="i-LTrZNrWFUeYL4Fm8TzeaSv">
            Det behövs ett brett och aktivt engagemang från många olika delar
            av samhället för att motverka hedersvåld och förtryck. Många ungdomar,
            främst flickor, som utsätts för hedersförtryck lever under mycket
            svåra förhållanden. Kunskapen hos berörda myndigheter måste kvalitetssäkras,
            samtidigt som tillgången till skydd för och stöd till de utsatta
            måste fungera. Ungdomsmottagningarna har en viktig roll när det
            gäller att möta, samtala, hjälpa och stödja ungdomar som lever
            med hedersproblematik och måste ha en beredskap och kunskap att
            kunna ge stöd i dessa frågor.
          </p>
          <head type="h2" xml:id="i-9w43i9yu12ZT65UbPLuRT2">
            16. Funktionshinderspolitik
          </head>
          <p xml:id="i-Ko5pQ7TgBszuZy7n9uwZoT">
            Den svenska funktionshinderspolitiken är idag alltför passiv.
            Trots kvarstående problem och orättvisor för personer med funktionsnedsättning
            saknas nya mål och konkreta förslag från regeringens sida. Andra
            frågor än funktionshindersfrågorna prioriteras högre i regeringens
            arbete.
          </p>
          <p xml:id="i-Uhpm76QDXMd7wUyWYJCV73">
            Funktionshindersfrågorna är i första hand rättighetsfrågor och
            inte vård- och omsorgsfrågor. Det finns en rad frågor som regeringen
            borde ta itu med och där flera olika departement samt riksdagsutskott
            måste involveras. Dagens lama och till intet förpliktande strategier
            och måltexter måste ersättas av handling.
          </p>
          <p xml:id="i-BXts1fbVufAqPkZHjHcfsi">
            För det första bör man ändra lagstiftningen så att bristande
            tillgänglighet blir en diskrimineringsgrund i diskrimineringslagen.
            Detta har utretts flera gånger och färdigt utredningsförslag finns
            liksom fungerande exempel från andra länder. Den 15 augusti 2013
            var det tusen dagar sedan remisstiden gick ut för den senaste
            utredningen Bortom fagert tal som föreslog detta. Sedan dess har
            regeringen kontinuerligt sagt att de bereder frågan, dock utan
            några som helst resultat. Förslaget i utredningen Bortom fagert
            tal innebär att man ska utgå från redan gällande minimiregler
            och fokusera på skäliga anpassningar utifrån nytta och kostnader.
            Det är alltså långt ifrån några orimliga krav som ställs, i praktiken
            mest ett tydliggörande av de lagar som redan finns. Regeringen
            måste återkomma med en proposition i frågan.
          </p>
          <p xml:id="i-8Az9bbncu9eqa2VUba1PPk">
            För det andra bör LSS-reformen värnas. Många som har LSS vittnar
            om rädsla för att LSS-reformen på sikt ska försämras på samma
            sätt som skett med sjukförsäkringen.
          </p>
          <p xml:id="i-7eN8UD8R7zY1zn7i8DjBRE">
            För det tredje måste arbetet för att tillgänglighetsanpassa Sverige
            intensifieras. Arbetet har gått långsamt och satta mål har inte
            infriats.
          </p>
          <p xml:id="i-JzsUPszH2ALicDf4wKceQ">
            För det fjärde måste aktiva åtgärder sättas in för att öka sysselsättningsgraden
            för personer med funktionsnedsättning. Bland personer utan funktionsnedsättning
            är sysselsättningsgraden 75 procent och bland dem som har en funktionsnedsättning
            med nedsatt arbetsförmåga är den 44 procent. Statistiska centralbyråns
            och Arbetsförmedlingens kartläggning från i våras visar att antalet
            personer med funktionsnedsättning som är inskrivna hos Arbetsförmedlingen
            har fördubblats sedan 2007. Det är den snabbaste ökningen som
            någonsin uppmätts. Sedan våren 2006 har personer med funktionsnedsättning
            som varit utan jobb i mer än tre år ökat från 23?000 till 36 000,
            en ökning med 57 procent. Regeringens politik har misslyckats
            trots allt tal om att prioritera arbete. Det behövs bland annat
            kvalificerat, riktat och individanpassat stöd för att kunna vända
            på denna utveckling samt ett större ansvarstagande från bland
            annat offentliga arbetsgivare.
          </p>
          <p xml:id="i-3eQSi9o29KaBzC77wAQ5VZ">
            För det femte behöver hjälpmedelsfrågan ses över. Tillgången
            till hjälpmedel varierar stort över landet liksom regler och avgifter.
          </p>
          <p xml:id="i-USoKnu1if6Ru6QJiyjX6mt">
            Riksdagen beslutade år 2000 om en nationell handlingsplan för
            handikappolitiken som innebär mål om att Sverige år 2010 ska vara
            tillgängligt för människor med funktionsnedsättningar. Handlingsplanen
            klargjorde att varje sektor i samhället har ett ansvar och uppdrag
            att göra sin verksamhet tillgänglig för alla. Tillgänglighet handlar
            ofta om övergripande fysisk planering eller anpassningar av lokaler
            men det kan också handla om andra saker, till exempel möjligheten
            att tillgodogöra sig information, exempelvis på webbsidor. Kollektivtrafiken
            är ett annat centralt område där det behövs åtgärder för ökad
            tillgänglighet. Av regeringens budgetproposition för 2010 framgick
            att det inte kommer att bli möjligt att nå handlingsplanens mål
            fram till 2010 när det gäller enkelt avhjälpta hinder, tillgänglig
            kollektivtrafik och tillgänglig statsförvaltning. Regeringen har
            inte verkat särskild upprörd över att målen inte nås och frågan
            har uppenbarligen varit lågt prioriterad. Vi hade förväntat oss
            att regeringen skulle återkomma med en tydlig plan för hur man
            tänker gå vidare med de områden som inte blev klara, vilka konsekvenser
            utebliven anpassning av tillgängligheten ska få för olika aktörer
            och vilka nya mål och medel (till exempel ekonomiska stimulanser,
            skärpta regler, ökad information) som ska användas i tillgänglighetsarbetet.
            Någon sådan plan har dock inte regeringen presenterat.
          </p>
          <p xml:id="i-NXTmBeHUYNEXwUA82MtF7n">
            Regeringens strategi för genomförande av funktionshinderspolitiken
            2011–2016 presenterades sommaren 2011. Strategidokumentet är omfattande
            men saknar på de viktigaste punkterna konkreta förslag och mätbara
            målsättningar. Det är till exempel helt absurt att i en nationell
            strategi för funktionshinderspolitiken i Sverige inte ta upp frågan
            om otillgänglighet som diskrimineringsgrund. Ett uttalat inriktningsmål
            i strategin är exempelvis att sysselsättningsgraden för personer
            med funktionsnedsättning och nedsatt arbetsförmåga ska öka. Men
            inga mätbara siffror nämns. Ett mätbart mål hade (som Handikappförbunden
            påpekat) kunnat vara att sysselsättningsgraden återgår till 1998
            års nivåer, det vill säga 56 procent. Ett annat kvarstående problem
            med strategin är att det inte händer något om aktörer inte uppfyller
            de löst satta målen. Ibland bygger strategin på att myndigheter
            själva ska sätta mål, vilket belyser att strategin är tunn och
            till intet förpliktande.
          </p>
          <p xml:id="i-VLUffFY19L4QtNcdcqDfFk">
            Lagen om stöd och service (LSS) har inneburit en enorm förbättring
            av levnadsvillkoren för många funktionshindrade. LSS-verksamheten
            har expanderat år för år, det gäller både antalet personer som
            får del av LSS-insatser och antalet timmar per person. Vi socialdemokrater
            slår vakt om LSS. Vi tycker att det är riktigt att prövning av
            LSS-behov sker på samma sätt i hela landet. Det är dock viktigt
            att förändringar görs i dialog med brukarnas organisationer. LSS
            berör folks vardag och därför måste genomförandeprocessen av eventuella
            förslag från regeringen ske med yttersta noggrannhet och tillräcklig
            förberedelsetid. Under de senaste åren har ett antal personer
            i samband med Försäkringskassans omprövning fått sin assistans
            minskad. Riksdagen gav i ett tillkännagivande 2012 regeringen
            i uppdrag att ta reda på hur många som drabbats och vad som har
            hänt med dem som fått kraftigt minskad assistans. Någon sådan
            redovisning har inte regeringen kunnat leverera. Det betyder att
            frågan inte kommer att redovisas förrän efter valet 2014. Det
            är mycket beklagligt, men ganska typiskt för regeringens hantering
            av LSS-frågorna. Om domstolsdomar på ett avgörande sätt ändrar
            hittillsvarande praxis för bedömning av LSS-behov bör det prövas
            om det behövs förtydliganden från den politiska nivån så att lagens
            intentioner kan upprätthållas.
          </p>
          <p xml:id="i-QGEqxQQqg625EFxsaNeghb">
            För att personer med funktionsnedsättning ska ges möjlighet att
            verka i vardagen på samma villkor som människor utan funktionsnedsättning
            krävs ofta att olika former av hjälpmedel ingår som en del i vården
            och rehabiliteringen. Hälso- och sjukvårdens hjälpmedelsansvar
            ska vila på en värdegrund där individens möjligheter att leva
            ett självständigt liv i trygghet och värdighet ska vara den bärande
            utgångspunkten. Tillgången till hjälpmedel varierar stort över
            landet liksom regler och avgifter. Mot bakgrund av detta anser
            vi att det bör formuleras en nationell strategi för hur vi resursmässigt
            och organisatoriskt ska klara att möta ett växande hjälpmedelsbehov.
            En sådan strategi ska också tydliggöra hur sjukvårdshuvudmännen
            utifrån sitt hjälpmedelsansvar kan bidra till att förverkliga
            de handikappolitiska och äldrepolitiska målen.
          </p>
          <p xml:id="i-GPWKzYLSzLz8QgLwjAXCeA">
            Personliga ombud är en mycket välriktad reform genom att den
            kommer psykiskt funktionshindrade direkt till del. Ombuden hjälper
            dem att få tillgång till den hjälp de har rätt att få, från kommunen,
            landstinget och olika stödenheter. Ombuden arbetar nära den de
            är ombud för och helt på dennes uppdrag. Socialstyrelsen har konstaterat
            att personliga ombud stärker den enskildes självbestämmande, främjar
            möjligheterna till jämlika levnadsvillkor och ökar delaktigheten
            i samhället. Det har också visats att personliga ombud minskar
            kostnaderna för sjukvård då behovet av psykiatrisk slutenvård
            minskar. Reformen infördes för ett antal år sedan och under de
            senaste åren har verksamheten varit under uppbyggnad. Fler och
            fler kommuner har visat intresse för att ha sådan verksamhet.
            Bristen på personliga ombud är stor, men det är svårt att rekrytera
            nya ombud. Risken att utvecklingen stannar av är överhängande.
            Regeringen bör mot denna bakgrund återkomma med förslag på hur
            arbetet med att rekrytera personliga ombud kan intensifieras och
            utvecklas.
          </p>
          <p xml:id="i-8AVtpUNMRd6MYQaKRqskWt">
            Samhället som helhet måste bli bättre på att samordna sina insatser
            kring människor med olika former av funktionsnedsättningar, till
            exempel genom koordinatorer som hjälper den enskilde med olika
            kontakter. En undersökning från RBU, Riksförbundet för Rörelsehindrade
            Barn och Ungdomar, visar att föräldrar till barn med funktionsnedsättning
            i genomsnitt hade kontakt med 17 personer kring sitt barns funktionsnedsättning
            och olika stödinsatser. Det är lätt att inse att detta är en orimlig
            situation. Informationen från de olika huvudmännen, främst Försäkringskassan
            och kommunerna, som administrerar samhällets stöd till dessa familjer
            är också bristande enligt samma undersökning. Efter ett förslag
            från Socialdemokraterna tillkännagav riksdagen under riksdagsåret
            2011/12 för regeringen att den skulle starta en försöksverksamhet
            med samordnare för barn och unga med funktionsnedsättning. Socialstyrelsen
            har därefter fått ett uppdrag av regeringen att föreslå en försöksverksamhet.
            Uppdraget skulle redovisas i januari 2013 och vi förutsatte att
            en försöksverksamhet därefter skulle kunna komma till stånd. Så
            blev dock inte fallet. Än en gång saknar regeringen förmåga att
            leverera. Regeringen säger att den ska försöka få igång en försöksverksamhet
            på annat sätt. Hela hanteringen av denna fråga vittnar om ointresse
            och dålig styrning. Vi kommer att följa frågan noga.
          </p>
          <p xml:id="i-Rh2REbbdUD3r6BJiCkX9XF">
            Sjukvårdens insatser för människor med funktionsnedsättningar
            måste också förbättras. Många patienter med rätt till en individuell
            vårdplan har ändå ingen sådan. Det är en fråga som landstingen
            måste prioritera högre. Patienterna har ofta själva stor kunskap
            om hur deras situation skulle kunna förbättras, inte sällan med
            relativt enkla medel. Denna kunskap måste tas tillvara på ett
            bättre sätt än idag.
          </p>
          <p xml:id="i-AvByc62aqgTydk17a87bPa">
            Det förekommer brister i rehabiliteringen och habiliteringen
            av barn med omfattande funktionsnedsättningar, liksom för vuxna
            med tidigt förvärvade eller medfödda funktionsnedsättningar. Vi
            anser därför att vården måste utveckla och stärka samordningen
            särskilt kring dessa patienter, över professions- och områdesgränser.
          </p>
          <p xml:id="i-MNRRsfR4ccgsz4bDmt6Ts3">
            Majblommans lokalföreningar noterar sedan i mitten av 2000-talet
            en kraftig ökning av antalet ansökningar om bidrag till glasögon.
            En betydande andel av Majblommans bidrag går till glasögon till
            barn. Ansvaret för medicinsk behandling och personliga hjälpmedel
            ligger enligt hälso- och sjukvårdslagen hos våra landsting. Majblomman
            kräver att landstingen måste börja tolka lagen betydligt mer generöst
            än vad man gör i dag när det gäller glasögon. Regeringen har efter
            att vi drivit frågan i riksdagen gett Socialstyrelsen i uppdrag
            att utreda vad som är att betraktas som hjälpmedel när det gäller
            glasögon och hur landstingens bidrag ser ut. Men detta är bara
            första steget för oss. En ordentlig översyn av dagens hantering
            bör genomföras. Landstingen behöver tydliga riktlinjer för hur
            barn med synnedsättning ska få ett jämlikt och tillräckligt stöd.
            Barn i Sverige måste ha samma rätt till hjälpmedel och till medicinsk
            behandling.
          </p>
          <p xml:id="i-Vkf4UM8yoVCJEpnzFwShsG">
            Handikapporganisationerna gör många viktiga insatser för att
            förbättra villkoren för personer med funktionsnedsättningar och
            för att uppnå målen för funktionshinderspolitiken. Det är viktigt
            att det finns långsiktiga ekonomiska förutsättningar för det intressepolitiska
            arbete som bedrivs och den information och stöd som de ger sina
            medlemmar. Statsbidraget till handikapporganisationer (anslag
            3:2) har legat still under en sexårsperiod. Vi föreslår att anslaget
            ökas med 19 miljoner kr.
          </p>
          <p xml:id="i-KPBiRYxzTz91khWkSZYd9A">
            Den som har en sällsynt sjukdom har ofta särskilda problem i
            kontakter med vård, skola och myndigheter just för att sjukdomen
            är så ovanlig. Ågrenska stiftelsen i Göteborg tilldelades 2011
            det statliga uppdraget att för perioden 2012–2014 vara en nationell
            funktion för samordning, koordinering och informationsspridning
            inom området sällsynta sjukdomar. Sedan 1989 arrangerar man också
            ett 20-tal veckovistelser för familjer som har barn med sällsynta
            sjukdomar och syndrom. Vistelserna, som vänder sig till hela familjen,
            ger en unik möjlighet för familjerna att möta andra i samma situation,
            få kunskap och utbyta erfarenheter. Vi vill att staten stöder
            denna verksamhet och anslår 5 miljoner för detta (nytt anslag).
          </p>
          <p xml:id="i-JwweAAGYfg44SWK7VWTVWN">
            Totalt avsätter vi således 24 miljoner kr 2014 för att stärka
            handikapporganisationerna och Ågrenska stiftelsen.
          </p>
          <p xml:id="i-4NwVhtd2S4nvN23xxpRs2A">
            Det finns problem med bidragsgivningen till organisationer. Anhörigas
            Riksförbund, som har över 60 lokala föreningar, har ingen möjlighet
            att få del av grundstödet till organisationer utan måste förlita
            sig till projektmedel och andra anslag. De satsningar som regeringen
            aviserat när det gäller stödet till anhörigas organisationer (finns
            vid sidan av Anhörigas Riksförbund flera olika sjukdomsförbund)
            bör beakta detta.
          </p>
          <head type="h2" xml:id="i-55uN9XMirTfJzccoqEBp2M">
            17. Äldres vård och omsorg
          </head>
          <p xml:id="i-Smm1KTWk8LRujB1Yw2JppK">
            Idag kan allt fler se fram emot många friska år efter att man
            gått i pension. På 100 år har medellivslängden i Sverige ökat
            med över 25 år. Om fem år kommer en femtedel av alla som bor i
            Sverige att vara över 65 år. Så har det aldrig sett ut tidigare.
            Att vi får leva allt längre och att vi får behålla våra nära och
            kära allt längre i livet kan aldrig i sig vara ett problem för
            samhället utan är istället en enorm tillgång Det är en stor framgång
            för vårt välfärdssamhälle.
          </p>
          <p xml:id="i-BVuaSwkBxr1sL8j7NejvAT">
            Den stora generation som nu går i pension mitt i livet tar med
            sig en aktiv livsstil in i pensioneringen och har många innehållsrika
            år framför sig. Allt fler kan och vill arbeta efter 65-årsdagen.
            Hur de nya äldre kan välja att ordna sina liv har stor betydelse
            för den svenska välfärden.
          </p>
          <p xml:id="i-15CAvbaL96hzs9HtWy6Wtc">
            När allt fler som pensioneras utöver grundpension också har inkomstpension
            från arbete är det fler som kommer att få en hygglig ekonomisk
            standard som pensionärer. Men samtidigt blir de klasskillnader
            som finns i yrkeslivet inte mindre påtagliga vid pensioneringen.
            Arbetslöshet, dåliga arbetsvillkor, otillräcklig utbildning, svag
            ekonomi och otrygghet tidigare i livet präglar också livsvillkoren
            som pensionär. Många äldre kommer fortfarande att leva under knappa
            förhållanden.
          </p>
          <p xml:id="i-L4EyywS6tmraYQoWvBieif">
            Utmaningen är att garantera och klara en vård och omsorg av hög
            kvalitet för alla äldre på lika villkor oavsett bakgrund, även
            när de äldre successivt blir så många fler. Det finns de som målar
            upp en mörk bild av framtiden. De menar att när antalet äldre
            ökar kommer vi inte att ha råd med en gemensamt finansierad välfärd.
            De säger att var och en kommer att bli tvungen att betala mer
            ur egen ficka. Men så behöver det inte vara. Frågan om hur vi
            ska finansiera välfärden i framtiden är en genuint politisk fråga.
            Det går att utveckla en gemensamt finansierad vård och omsorg
            med hög kvalitet för alla äldre – det handlar om politiska prioriteringar
            och kraft. Det gör vi genom prioriteringar, ett aktivt folkhälsoarbete
            och genom att fler får möjlighet att arbeta. Unga måste komma
            in på arbetsmarknaden tidigare, studietiden kan kortas genom att
            det införs treterminssystem på högskolan, frånvaro och förtidspensionering
            på grund av ohälsa måste förebyggas, nya svenskar måste få jobb
            snabbare och den som vill arbeta efter 65 år ska få göra det.
            Vi vill långsiktigt öka ambitionsnivån och de offentliga investeringarna
            i vården och omsorgen för att klara en bra välfärd också framöver.
            Alla äldre skall kunna känna trygghet i att vården och omsorgen
            fungerar och håller hög kvalitet. Vården och omsorgen ska vara
            för alla och ges efter behov, oavsett inkomst. De som kräver försäkringslösningar
            säger indirekt att alla inte ska/kan ha den vårdstandard som de
            själva anser nödvändig för egen del.
          </p>
          <p xml:id="i-7yEkU1Z474PWobxPk56bbH">
            Jämfört med många andra länder har Sverige ett gott utgångsläge.
            Vi har en hygglig grund att stå på genom ett robust pensionssystem,
            relativt höga födelsetal, positiv nettoinvandring och en jämförelsevis
            väl utbyggd vård och omsorg för äldre. Vi har tid att ställa om
            och förbereda samhället på att vi blir allt fler äldre. Men vi
            måste agera nu! Vi socialdemokrater vill investera i vår gemensamma
            välfärd och ta vara på människors kraft och erfarenhet istället
            för att öka klyftorna i samhället mellan och inom olika grupper
            i samhället.
          </p>
          <p xml:id="i-EkKFTz7Ka6NAhQTBzpFKEV">
            För att klara att successivt ställa om det svenska samhället
            behövs det en långsiktig kvalitetsplan för den svenska äldreomsorgen.
            Kvalitetsplanen behöver sträcka sig fram till 2025 med etappvisa
            mål och delmål. Planen ska stimulera innovationer i äldreomsorgen,
            ett hälsofrämjande arbete på alla nivåer och en ökad tillgänglighet,
            åtgärda kvalitetsbrister och öka jämlikheten, inflytandet och
            valfriheten för de äldre samt innehålla ett program för generationsväxling
            för personalen. Personalen ska garanteras rätt till heltid, utvecklingsmöjligheter,
            kompetensutveckling, bra arbetsmiljö och bra arbetsvillkor. Dagens
            tillfälliga och kortsiktiga satsningar och projekt löser inte
            huvudfrågan. Äldreomsorgen kommer att behöva mer personal, mer
            kompetens och mer investeringar. Det kräver långsiktig och uthållig
            planering över en 10-årsperiod för att ge resultat.
          </p>
          <p xml:id="i-5tGQxqxSn32f6YMqMpf5kf">
            De som är äldre idag har jobbat och slitit för att det ska bli
            bättre för nästa generation. Nu är det deras tur. Man ska inte
            tvingas förlita sig på anhöriga för att få en god omsorg. När
            hälsan sviktar och man inte kan klara sig hemma på egen hand ska
            hemtjänsten, vården och omsorgen finnas där – för alla. Vi ser
            det som ett kontrakt mellan generationer. Varje generation drar
            nytta av den välfärd som generationer före har lagt grunden till
            genom sitt arbete.
          </p>
          <p xml:id="i-21cXu6op3qzDhkTkryBYHe">
            Bilden av äldre som en grupp där alla har behov av vård och omsorg
            är helt fel. De allra flesta äldre har ingen hjälp alls och efterfrågar
            det inte heller just nu. De är friska och klarar sig själva alldeles
            utmärkt under många år efter pension. Så småningom kommer dock
            för de allra flesta en tid då allt fler sjukdomar gör sig påminda,
            kraften tryter, det dagliga livet blir besvärligare och då behovet
            av vård och omsorg ökar. Äldre med vårdbehov är inte en enhetlig
            grupp. Alla är unika med olika behov och drömmar. Äldreomsorgen
            måste därför skifta fokus från ett vårdperspektiv där samhället
            ganska ensidigt bestämmer förutsättningarna till ett inflytandeperspektiv
            där individens ökade krav på oberoende och självständighet är
            utgångspunkten för vården och omsorgen.
          </p>
          <p xml:id="i-82RhQd1iaFXRBQeZqWDdeD">
            Vår politik tar sin utgångspunkt i att även äldre som behöver
            vård och omsorg ska få bestämma själva över sitt liv och sin vardag.
            Vår inriktning på äldrepolitiken är att den som är äldre och behöver
            hjälp från hemtjänsten eller på äldreboendet har samma rätt som
            alla andra att bestämma över sitt liv och sin vardag. Att reducera
            valfrihet och inflytande till en fråga om att välja hemtjänst
            från en kommunal eller privat utförare är fel. Diskussionen borde
            istället handla om innehållet i den vård eller omsorg som ska
            ges. Äldre ska ha verklig valfrihet och i högre grad än idag kunna
            bestämma vad de vill ha utfört under sina hemtjänsttimmar. De
            ska kunna bestämma när de ska stiga upp, lägga sig, komma utomhus
            och andra viktiga delar i vardagen på äldreboendet, liksom välja
            mellan olika maträtter och om de till exempel vill ha vin till
            maten.
          </p>
          <p xml:id="i-CVjpzrnuYVk97oAQF9CwmG">
            För att värna de äldres oberoende och möjligheter att bo så länge
            de vill och orkar i sin hemmiljö bör inriktningen vara att det
            blir lättare att få hjälp även om behoven inte är så stora att
            man har rätt till biståndsbedömd insats. Det ökar tryggheten,
            livskvaliteten och oberoendet för de äldre och är lönsamt på sikt
            för samhället. Flera kommuner har redan infört så kallad förenklad
            biståndsbedömning som gör att alla äldre över en viss ålder får
            ett antal hemtjänsttimmar bara genom att anmäla sig. Det erbjuds
            bland annat i Örebro, Nordmaling och Linköping. Vi vill att fler
            äldre skall ha denna möjlighet.
          </p>
          <p xml:id="i-63ynuWVf19oxojcCZEdrjN">
            Vi vill att äldre med rätt till hemtjänst eller boende på äldreboende
            ska få möjlighet till ett rikare liv. Många kommer att leva en
            lång tid av sitt liv med hemtjänst eller på äldreboende. På sikt
            måste hemtjänsten och insatserna på äldreboendet utvecklas till
            att inte bara handla om det allra nödvändigaste utan också kunna
            rymma det som gör livet värt att leva. Hur möjligheten till egen
            tid ska utformas och vilka insatser som ska inrymmas är upp till
            varje kommun att bestämma, men idag är det alltför stora skillnader
            mellan kommunerna.
          </p>
          <p xml:id="i-RCHSihCr2MvVDViYTWskFb">
            Idag får cirka 200 000 personer sin mat genom hemtjänst eller
            äldreboende. Dess värre kan vi konstatera brister i matkvalitet
            inom äldreomsorgen och hemtjänsten. Undernäring är ett stort men
            tyst problem bland många äldre. Det spelar heller ingen roll hur
            näringsrik maten är om den inte är god och serveras på ett aptitligt
            sätt. Många mediciner ger dessutom dålig aptit. Näringsinnehållet
            i maten är en av de viktigaste källorna för att bevara hälsan
            och kunna återfå den efter sjukdom. Att servera mat till våra
            äldre som är god, näringsriktig och lagad på råvaror av hög kvalitet
            borde vara en självklarhet. God mat är vällagad med dofter och
            smaker som berikar både kropp och själ. Äldre ska inte behöva
            serveras mat som inte smakar gott, inte ser god ut och inte luktar
            gott. För många gamla är maten ofta den viktigaste stunden på
            dagen. Hälsa och mat hänger ihop. Bra mat bidrar till livskvalitet
            och ett friskare liv. För att kunna förebygga och åtgärda näringsproblem
            behövs personal med nutritionskompetens i kommunerna. Idag har
            endast ett mindre antal kommuner en dietist anställd. Måltidspersonal
            och kommunens ansvariga ska få kunskaper och verktyg för en godare
            och bättre mat. Men denna vetskap behöver bli en fråga högt upp
            på den äldrepolitiska dagordningen.
          </p>
          <p xml:id="i-ChLuNd3JE1bCcS1jsTDPT1">
            Livskvalitet handlar också om att par ska kunna bo kvar tillsammans
            så länge de vill. Att få flytta med sin partner till ett särskilt
            boende ska vara en rättighet. Vi stöder ändringen i socialtjänstlagen
            från 1 november 2012 som innebär att det tydliggörs att de som
            beviljats plats i särskilt boende ska kunna fortsätta att sammanbo
            med sin make eller sambo om de så önskar. Äldre par ska inte behöva
            flytta isär bara för att deras omsorgsbehov skiljer sig åt. En
            fråga som kvarstår är vilka rättigheter den medflyttande parten
            har om den make eller sambo som beviljats platsen i särskilt boende
            avlider. Både i betänkandet och i propositionen framhålls att
            det inte är möjligt att i detalj reglera vilka rättigheter som
            den medflyttande parten har utan att detta bör lösas lokalt i
            samförstånd med den efterlevande. Vi vill poängtera vikten av
            att denna fråga verkligen uppmärksammas och följs noga. Sveriges
            Kommuner och Landsting skulle kunna spela en viktig roll i detta
            sammanhang. Om det inte finns goda rutiner för detta lokalt riskerar
            ett gott förslag att leda till otrygghet om det är oklart vad
            som händer den dag man blir ensam.
          </p>
          <p xml:id="i-GotQsryL7damtkY99XguAN">
            Av de cirka 1,5 miljarder kr som staten avsätter i stimulansbidrag
            till äldreomsorgen går 300 miljoner kr till stimulansbidrag för
            byggande av fler platser i särskilda boenden. Det var en satsning
            som inleddes av den socialdemokratiska regeringen och som vi fullt
            ut stödjer. Kvarboendeprincipen har på många håll drivits för
            långt och det finns idag brist på lämpliga platser i särskilda
            boenden. Vi ser positivt på regeringens förslag att investeringsbidraget
            till särskilt boende även kan användas för byggandet av trygghetsboenden.
            Det är en boendeform som behöver utvecklas. Men utvecklingen av
            antalet platser i särskilt boende måste följas noga. Antalet platser
            fortsätter att minska och är nu nere i 90 500 platser, vilket
            är en minskning sedan 2006 med 8 100 platser. Det behövs ytterligare
            initiativ från regeringen på detta område mot bakgrund av kommande
            demografiförändringar med fler äldre samtidigt som det redan nu
            är kö till plats i särskilt boende i många kommuner.
          </p>
          <p xml:id="i-Uqc516j31CUnf1vgV8A9by">
            Vi är helt emot att regeringen väljer att ta medel från de statliga
            stimulansbidragen till äldreomsorgen (anslag 4.5) för att finansiera
            fritidspeng för barn och ungdomar i socialt utsatta familjer.
            Vi vill istället att bidragsnormen höjs med samma belopp för dessa
            familjer och att det finansieras genom att stimulansbidraget för
            att öka användningen av LOV i specialistsjukvården slopas. Äldreomsorgen
            behöver sina pengar. Att ställa två prioriterade områden mot varandra
            är oklokt. Uppenbarligen anser regeringen att bidrag till privatiseringar
            är mer angeläget än äldreomsorgen.
          </p>
          <p xml:id="i-TZstxN52kchS9JGU42tr19">
            När vi blir äldre och behöver stöd och omsorg ska vi inte behöva
            överge vårt språk, och inte heller vår kultur och våra traditioner.
            Vi vill att Socialstyrelsen tillsammans med invandrarorganisationerna
            och representanter för de nationella minoritetsspråken ser över
            situationen i kommunerna och utvecklar modeller för hur fler äldre
            kan få omsorg på sitt eget språk. Vi vill även att det startas
            utvecklingsprojekt i ett antal kommuner och därifrån sprids goda
            erfarenheter till det övriga landet.
          </p>
          <p xml:id="i-69z6R37FGpAA7VvVYiJGtD">
            Demens är en folksjukdom och den som är sjuk blir så småningom
            beroende av omgivningens insatser för vård och omsorg. I dag lever
            cirka 150 000 personer i Sverige med demens. Den stadigt ökade
            medellivslängden i Sverige, som egentligen är en stor framgång
            för välfärden, innebär att också antalet personer med demens kommer
            att öka. Om 25 år beräknas antalet demenssjuka ha stigit till
            över 200 000 personer. Det gör demens till en av de stora folksjukdomarna.
            Demens kallas ofta för de anhörigas sjukdom. Tillsammans med den
            som är sjuk känner också många anhöriga den rädsla, sorg och ångest
            som sjukdomen alstrar. Och den som är sjuk blir alltmer beroende
            av sin närmaste omgivning. God demensvård handlar både om insatser
            som riktar sig till den som är sjuk och om att utveckla stödet
            till anhöriga. Forskningen har gjort att vi idag vet allt mer,
            men för att kunskapen verkligen ska användas krävs satsning på
            kompetensutveckling. Det finns också ett stort behov av demenskunskap
            på samtliga grundutbildningar inom vård och omsorg. Vi vill verka
            för att alla personer som misstänks ha en demenssjukdom erbjuds
            en demensutredning.
          </p>
          <p xml:id="i-A1p8bjk9BVuqs1qkPLM8kN">
            Socialdemokraterna och de övriga oppositionspartierna i riksdagen
            röstade våren 2011 igenom att Socialstyrelsen fick i uppdrag att
            komplettera de nationella riktlinjerna för vård av demenssjuka
            med riktlinjer för bemanning i demensvården. Moderaterna, Folkpartiet,
            Centern och Kristdemokraterna reserverade sig. Bakgrunden var
            att Socialstyrelsens Nationella riktlinjer för vård och omsorg
            vid demenssjukdom 2010 saknade regler för bemanning. En rapport
            från Stiftelsen Stockholms läns Äldrecentrum visade dock att det
            är fullt möjligt att fastställa riktlinjer för lämplig bemanning
            för vård av och omsorg om demenssjuka och hur det kan anpassas
            till lokala förhållanden. Bemanningen inom demensvården har ofta
            visat sig vara otillräcklig, vilket bland annat Socialstyrelsen
            pekat på i sin tillsyn. Larm, larmmattor och låsta dörrar kan
            vara nödvändigt men kan och ska inte ersätta människors närvaro
            och omsorg. Det är också otillfredsställande, inte minst för kommunerna,
            att Socialstyrelsen i sin granskning kan komma fram till att en
            kommun har för lite personal samtidigt som det saknas riktlinjer
            för vilken bemanning som är rimlig. Riksdagens partier har därefter
            i enighet beslutat att det ska tas fram motsvarande regler för
            övriga äldreboenden. Socialstyrelsen har valt att inte arbeta
            vidare med riktlinjer för bemanning utan istället utfärda föreskrifter
            för bemanning, dessa ska träda i kraft 1 januari 2015 för både
            demensboenden och övriga boenden. Det är av största vikt att detta
            fullföljs och vi kommer att följa frågan noga.
          </p>
          <p xml:id="i-4m2p5cJUQ4VEcqtxyegXJC">
            När det gäller sjukvård och läkemedel, hemtjänst och hjälpmedel
            är det framförallt de äldre som är storkonsumenter. Det betyder
            inte att de flesta äldre skulle vara sjuka, men det betyder att
            vården och omsorgen måste anpassas utifrån de äldres behov. Så
            är det inte alltid idag. Sjukvårdens organisation och läkemedlens
            användning för multisjuka äldre har stora brister. Även Socialstyrelsens
            granskning av hur äldre tas emot på akutmottagningarna innehåller
            skarp kritik. Det visade sig att kunskapen om hur hög ålder är
            en specifik riskfaktor oavsett diagnos är låg och att det fanns
            brister i ansvaret då patienten flyttas mellan olika kliniker
            eller vid väntetid vid röntgen.
          </p>
          <p xml:id="i-R4AaY1wBGBSF7AbGdXQLDV">
            Vården för de mest sjuka äldre har idag stora brister och är
            en prioriterad fråga för oss (se avsnitt 1.2). Den grundläggande
            förutsättningen för att de allra svagaste och sköraste patientgrupperna
            i samhället ska få tillgång till vård är att vården ges på lika
            villkor, efter behov och finansieras gemensamt. Vi vill att det
            tas fram nya modeller för bättre vård för äldre. För många äldre
            är det en stor och bökig apparat att ta sig till sjukvården när
            man blivit sjuk och svag. Många klarar inte att själva ta sig
            till vården och hänvisas då till ambulans och akutmottagningar,
            inte för att sjukdomstillståndet så kräver utan enbart på grund
            av svårigheten att själv förflytta sig. Vi vill därför förbättra
            hemsjukvården, till exempel med hemläkarbilar så att vården enkelt
            kan komma hem till sjuka äldre. Vi vill även förbättra möjligheterna
            för direktinläggning så att så få som möjligt tvingas vänta på
            akuten. På vissa sjukhus har det etablerats så kallade närsjukvårdsavdelningar
            där patienter som vårdas av kommunen efter bedömning av primärvårdsläkare
            läggs in direkt på sjukhus utan att först passera akuten. Det
            är ett bra exempel på hur samverkan ökar tryggheten för patienten,
            såväl som effektiviteten i verksamheten. Multisjuka äldre behöver
            en personlig vårdkontakt med helhetsansvar för behandlingar och
            läkemedel och som även gör regelbundna läkemedelsgenomgångar.
          </p>
          <p xml:id="i-4bTxnjhzTgYYY8aAzNBDxE">
            Kommuner och landsting bör gemensamt utveckla samarbete och organisation
            för vården av äldre för att primärvård, socialtjänst och slutenvård
            ska skapa gemensamma rutiner för att bättre ta hand om mycket
            gamla och multisjuka patienter som ofta behöver sjukhusvård. Kommuner
            och landsting kan också utveckla mellanvårdformer där man kan
            ta helhetsgrepp runt patienter som varken passar in på geriatrisk
            avdelning eller på särskilt boende.
          </p>
          <p xml:id="i-NNt9af8UMeL3kxbPqnMR3f">
            Vi vill också göra en lagändring och samla huvudmannaskapet för
            både hemsjukvård och äldreomsorg hos kommunen för att kunna samverka
            och integrera insatserna. I många kommuner är det fortfarande
            två olika organisationer för vården och omsorgen om äldre som
            vårdas hemma. Det kan betyda att först kommer kommunens hemtjänst
            och någon timme senare kommer landstingets omvårdnadsteam. Det
            blir många olika personer att lära känna och stor risk att den
            ena inte vet vad den andra gör. Äldre är värda en bättre omvårdnad.
            Kommunen har ansvar för hemsjukvården för alla dem som bor i ett
            särskilt boende. I allt fler av landets kommuner är det kommunen
            som är ansvarig även för hemsjukvården även för dem som bor i
            eget boende och så bör det vara i alla kommuner.
          </p>
          <p xml:id="i-KzfsCyuaGhhUENPgD3gywv">
            För att öka tryggheten och kvaliteten behöver också vården i
            livets slutskede utvecklas. Idag finns stora brister och skillnader
            i tillgången till palliativ vård. Den palliativa vården måste
            utvecklas och byggas ut för att kunna erbjudas på ett likvärdigt
            sätt i hela landet.
          </p>
          <p xml:id="i-6LaeeA3czHhmKtn8DxKmzX">
            Multisjuka äldre ska om möjligt inte behöva åka runt mellan sjukhusens
            olika avdelningar för att få tillgång till rätt vård. Istället
            bör det finnas särskilda äldreavdelningar på sjukhusen eller andra
            system för omhändertagande där äldre kan få tillgång till vård
            från olika medicinska specialiteter. Äldre och multisjuka människor
            slussas ofta mellan kommuner och landsting och kan ibland hamna
            i kläm när avvägningar kring vårdbehovet görs. Olika lösningar
            för att helt komma bort från akutbesök eller korta vårdtiden på
            sjukhus kommer att innebära minskade kostnader för samhället och
            minskat lidande för den enskilde.
          </p>
          <p xml:id="i-UUq4UsNBFVRKAGyazki7Je">
            Det finns stora behov av mer personal inom äldreomsorgen för
            att kunna ge möjlighet till ett rikt liv. En förutsättning för
            omsorg av hög kvalitet är kontinuitet, tillräckliga resurser och
            att äldreomsorgen är en attraktiv arbetsgivare. Medan ett heltidsarbete
            är en självklarhet för de flesta män tvingas fortfarande kvinnor
            ofta acceptera ett deltidsarbete och en lön som det inte går att
            försörja sig på. Det gäller bland annat inom vård- och omsorgssektorn.
            Totalt i arbetslivet arbetar cirka 200 000 ofrivilligt deltid
            och en majoritet av dessa är kvinnor inom LO-kollektivet. Som
            deltidsanställd har man förutom lägre inkomst ofta ett lägre deltagande
            i planeringen av arbetet och ett mindre inflytande över arbetet
            och arbetets förläggning. Forskningen visar också att risken för
            sämre hälsa är högre bland deltidsarbetande. Ett modernt arbetsliv
            kräver en anpassning till människors livssituation och förutsättningar.
            Det är viktigt att skapa incitament och verktyg för att många
            fler ska få heltidstjänster. Här spelar arbetsmarknadens parter
            en viktig roll. Heltidsarbete bör vara en norm på arbetsmarknaden;
            heltid ska vara en rättighet och deltid en möjlighet. Det finns
            goda exempel inom kommuner och landsting runtom i landet där man
            har beslutat att föreslå att kollektivavtal tecknas enligt principen
            heltid en rättighet – deltid en möjlighet. Varje arbetad timme
            behövs. Den som vill gå upp i arbetstid ska ges möjlighet till
            det. Vi vill därför få till stånd en lagstiftning om rätt till
            heltid. Att vården kan erbjuda heltid som norm ger ökad kontinuitet
            för vårdtagarna och ökad trygghet för personalen och kan därför
            bidra till ökad kvalitet inom hälso- och sjukvården.
          </p>
          <p xml:id="i-NaA48fvxcoiU7iTPKjTMZy">
            Personalens kompetensnivå är en av de viktigaste nycklarna för
            att höja kvaliteten. Inom äldreomsorgen vill vi införa en lägsta
            kompetensnivå för att alls få arbeta med sköra äldre, det är ett
            ansvarsfullt och viktigt jobb som inte vem som helst kan anförtros.
          </p>
          <p xml:id="i-LfVUSYP7wF8thc611XfLiw">
            Vi vill även göra det möjligt för undersköterskor att gå vidare
            och specialisera sig till exempelvis rehabiliteringsundersköterska
            eller demensundersköterska. Dessa specialiseringar bör vara nationella.
            Det behövs också fler specialistutbildade sjuksköterskor för att
            arbeta med äldre och sköra patienter och det behövs fler geriatriker.
            Det kräver att det utbildas fler geriatriker för att tillgången
            blir lika god för äldre oavsett var i landet de bor. Geriatrik,
            gerontologi och demenskunskap bör ingå på samtliga grundutbildningar
            inom vård och omsorg.
          </p>
          <p xml:id="i-2eFgtbTgqeMZQ9F1XaveFn">
            Socialstyrelsen har i granskningar av äldreomsorgen påpekat att
            den fortsatt låga andelen omvårdnadspersonal med vårdutbildning
            inverkar negativt på kvalitetsutvecklingen och att staten bör
            vidta åtgärder för att öka utbudet av yrkeskompetent omvårdnadspersonal
            och förbättra förutsättningarna för lärande knutet till arbetsplatserna.
            Vi delar den uppfattningen. Den socialdemokratiska regeringen
            satsade under tre år en dryg miljard på Kompetensstegen för anställda
            inom äldreomsorgen. Satsningen har varit mycket lyckad. Tyvärr
            var den borgerliga regeringen i flera år passiv när det gäller
            kompetensutveckling i äldreomsorgen. Först efter flera år ersattes
            Kompetensstegen av en liknande satsning. Ytterligare åtgärder
            behövs dock både för att kompetensutveckla befintlig personal
            och rekrytera ny personal. Vi står inför mycket stora pensionsavgångar,
            vilket ökar trycket på att rekrytera ny personal. Intresset för
            att söka gymnasial vårdutbildning har sjunkit dramatiskt och intresset
            måste öka betydligt om personalbehovet i äldreomsorgen ska kunna
            täckas på sikt. Vi har i vårt budgetförslag fler platser i komvux
            och yrkesvux som möjliggör rätt utbildad personal. Om vi ska klara
            personalförsörjningen inom välfärden behöver breda insatser genomföras.
            Viktigast är att ge anställda möjlighet till heltid och fast anställning,
            men insatser behöver även göras för att locka unga att välja en
            framtid inom välfärdsjobben.
          </p>
          <p xml:id="i-8wNjau8Q4pQipAJ3T785pQ">
            Det förebyggande arbetet måste ges högre prioritet. Ett exempel
            är benskörhet. I Sverige inträffar varje år över 70 000 frakturer
            som beror på benskörhet. Vårdkostnaderna är höga och det årliga
            antalet vårddagar är fler än för exempelvis hjärtinfarkt eller
            bröstcancer. Kvinnor löper störst risk att drabbas och hela 50
            procent av Sveriges kvinnor över 50 år kommer någon gång att råka
            ut för en eller flera benskörhetsrelaterade frakturer. Benskörhet
            är enligt SBU (Statens beredning för medicinsk utvärdering) en
            underbehandlad sjukdom. 30 procent blir helt återställda efter
            t.ex. en benskörhetsfraktur på lårbenshalsen, 50 procent får bestående
            handikapp och 20 procent avlider. Många äldre blir sängliggande
            på grund av benbrott och drabbas ofta av följdsjukdomar såsom
            lunginflammation och blodpropp. Sjukdomen måste förebyggas så
            att färre får frakturer på grund av benskörhet. Det finns idag
            flera system för att bedöma vilka personer som är i riskzonen.
            I Göteborg kommer man att i samband med mammografi be patienterna
            att fylla i en blankett (FRAX) från vilken man kan bedöma vilka
            som riskerar att drabbas av benskörhet. I Halland påbörjas ett
            försök att låta kvinnor som gör mammografi samtidigt ta en handröntgenbild
            med hjälp av modern svensk röntgenteknik. Handröntgen ger en god
            prognos om risken att drabbas av benskörhet. Dessa metoder bör
            prövas av fler landsting i syfte att minska utbredningen av denna
            smärtsamma och dyra sjukdom.
          </p>
          <head type="h2" xml:id="i-NppzG537Hnpe9JV5B39Gec">
            18. Insemination för ensamstående
          </head>
          <p xml:id="i-QgP3zYLs4Sh5grhdgvyKM6">
            Barn lever i många olika slags familjer. En del lever med två
            biologiska föräldrar av olika kön, andra med en biologisk förälder
            och en bonusförälder, andra har föräldrar av samma kön och många
            lever med en ensamstående förälder. Barn har familjerelationer
            inte bara med en familj utan ofta med flera, barn lever i olika
            familjekonstellationer under olika delar av livet. Det är fantastiskt
            positivt att så många barn får möjlighet att utveckla långa och
            nära relationer till sina föräldrar men också får möjlighet att
            utveckla fler viktiga familje- eller familjelika relationer. Den
            generella välfärdspolitiken, väl utbyggd barnomsorg av hög kvalitet
            liksom stöd och skydd för barn i vårt samhälle har bidragit till
            detta.
          </p>
          <p xml:id="i-MJqVhTmUCe4VQ3iFHXt3iJ">
            Få vuxna vill avstå från att uppleva glädjen att bli förälder
            och det spännande livet tillsammans med barn. Men ibland blir
            det ingen graviditet trots många försök och ibland tar livet en
            sådan vändning att man inte har någon partner när barnlängtan
            är stark.
          </p>
          <p xml:id="i-RLRfwDrC26Hhz2a19ixgyN">
            Enligt svensk lag får inte sjukvården hjälpa ensamstående kvinnor
            att skaffa barn genom assisterad befruktning. Ensamstående kan
            bli föräldrar till adoptivbarn, men inte genom assisterad befruktning
            i Sverige. Vissa kvinnor väljer därför att adoptera medan andra
            har en stark längtan efter att själv föda ett barn och därför
            vänder sig till en klinik i ett annat land.
          </p>
          <p xml:id="i-F56wXV4J4e3ZbEJqALBZrk">
            I dag är det bara kvinnor som lever i en parrelation, olikkönad
            eller samkönad, som har möjlighet att få tillgång till assisterad
            befruktning i Sverige. Dock är det vanligt att ensamstående kvinnor
            söker behandling på klinik i till exempel Danmark (men också andra
            länder), vilket gör att det redan i dag finns många barn i Sverige
            som tillkommit genom assisterad befruktning av ensamstående kvinnor.
            Vi anser att ensamstående kvinnor bör få tillgång till assisterad
            befruktning. Det finns en bred uppslutning bland riksdagens partier
            om detta krav. Det är olyckligt att övriga borgerliga partier
            tillåter Kristdemokraterna att blockera frågan. Det finns ingen
            anledning att tro att de barn som tillkommit genom assisterad
            befruktning av en ensamstående kvinna skulle få dåliga uppväxtvillkor,
            mindre kärlek eller sämre uppfostran.
          </p>
          <p xml:id="i-GWqFDJ1RGu28CpN9tBCiEL">
            En bred majoritet i riksdagen beslutade den 29 mars 2012 att
            ge regeringen i uppdrag att skyndsamt återkomma med ett lagförslag
            till riksdagen som innebär att ensamstående kvinnor ska få rätt
            till assisterad befruktning. Vi förutsatte att regeringen skulle
            hörsamma riksdagens tillkännagivande och skyndsamt återkomma med
            ett lagförslag i frågan. Regeringen har dock valt att fortsätta
            att dra ut på frågan. Först 19 juni 2013 blev direktiven till
            en utredning klara. Utredningen ska, i denna del, vara klar i
            maj 2014. Detta betyder att det inte kommer att presenteras någon
            proposition under mandatperioden trots att riksdagen i bred enighet
            kommit överens 2,5 år innan valet. Vi är starkt kritiska till
            regeringens sätt att behandla frågan. Uppenbarligen finns det
            inte enighet mellan de fyra borgerliga partierna om ställningstagandet
            i riksdagen 2012 att stödja ett lagförslag.
          </p>
          <head type="h2" xml:id="i-SzJzGPkydxGpn3JufGN7ZW">
            19. Ekonomiskt bistånd
          </head>
          <p xml:id="i-88wzXhh85iy3tcx19uQmuF">
            Socialtjänstlagens regler om ekonomiskt bistånd (socialbidrag)
            är en del av samhällets trygghetssystem, ett yttersta skyddsnät
            vid tillfälliga försörjningsproblem. Målet är att den enskilde
            så snabbt som möjligt ska kunna försörja sig på egen hand. Orsakerna
            till den enskildes försörjningsproblem varierar, vanligast är
            arbetslöshet men det kan också vara sjukdom, överskuldsatthet
            eller ibland missbruksproblem som gjort att ekonomin raserats.
          </p>
          <p xml:id="i-L9im3fGj9WRSZmV7xBhqF1">
            Behovet av ekonomiskt bistånd (socialbidrag) halverades i det
            närmaste under en tioårsperiod efter 1997, då utbetalningarna
            under 90-talskrisen nådde sin högsta nivå. Men utvecklingen efter
            1997 med allt lägre utbetalningar bröts under den förra mandatperioden
            och kostnaderna har successivt börjat öka igen från 2007. Lågkonjunktur
            kombinerat med en ineffektiv jobbpolitik och fördelningspolitik
            från den borgerliga regeringen har lett till en försämrad utveckling
            för dem som har små ekonomiska marginaler. Ungdomsarbetslösheten
            är hög jämfört med andra länder. Regeringens försämringar av a-kassesystemet
            och sjukförsäkringen har också urholkat trygghetssystemen och
            förvärrat situationen. Många som är arbetslösa har inte ersättning
            från arbetslöshetsförsäkringen (a-kassan).
          </p>
          <p xml:id="i-QZZDAa1pEkMQRVWqWme3uM">
            Under 2012 betalade kommunerna ut 10,6 miljarder kronor i ekonomiskt
            bistånd. Det är en ökning med 2 procent jämfört med 2011, beräknat
            på fasta priser.
          </p>
          <p xml:id="i-HyUXfYXqDJdpdDoQiNJshN">
            År 2012 fick 225 000 hushåll ekonomiskt bistånd, vilket är oförändrat
            jämfört med 2011. 5,7 procent av alla hushåll i befolkningen fick
            bistånd 2012. Biståndshushållen domineras av ensamhushåll, där
            män utan barn är den största gruppen. Ensamstående kvinnor med
            barn är dock den hårdast drabbade gruppen bland de olika hushållstyperna.
            År 2012 fick 23 procent av de ensamstående mödrarna ekonomiskt
            bistånd. 7 procent av Sveriges barn bor i hushåll som får ekonomiskt
            bistånd, varav 2,7 procent finns i familjer som får långvarigt
            bistånd (minst 10 månader under året). Den genomsnittliga bidragstiden
            per hushåll var 6,6 månader under 2012.
          </p>
          <p xml:id="i-BKjfJtjHsSh5wSUUbrV4XL">
            Sammantaget fick 4,2 procent av befolkningen ekonomiskt bistånd
            2012. Under året fanns 400 000 biståndsmottagare, varav 268 000
            var vuxna och 132 000 barn. Antalet vuxna biståndsmottagare minskade
            med 13 000 mellan 2011 och 2012, mest beroende på att personer
            i hushåll med endast introduktionsersättning inte längre ingår
            i statistiken.
          </p>
          <p xml:id="i-QTcGSQZuH8yHZiRkee7XjV">
            Ekonomiskt bistånd är vanligast bland ensamstående kvinnor med
            barn, sett till samtliga hushållstyper i befolkningen. Socialstyrelsen
            pekar på att några förklaringar till detta kan vara att ensamstående
            kvinnor, i sin egenskap av ensamstående föräldrar, ska klara hela
            hushållets utgifter på en inkomst, har begränsade möjligheter
            att arbeta heltid, inte får ekonomiskt stöd från barnets pappa,
            och därmed har en mer sårbar ekonomisk situation.
          </p>
          <p xml:id="i-FVoeLpr7ygs5dFFUQVZ9rx">
            Andelen vuxna biståndsmottagare med långvarigt (10–12 månader)
            eller mycket långvarigt (tre år eller längre) ekonomiskt bistånd
            har ökat med 2,6 respektive 2,7 procentenheter till 34,3 respektive
            21,3 procent. Andelen långvariga biståndsmottagare är högst i
            storstadslänen.
          </p>
          <p xml:id="i-RYvvUinqYF2K2rrzSQrZxx">
            De vanligaste skälen till att personer som har behov av ekonomiskt
            bistånd inte kan försörja sig är arbetslöshet och sjukdom. Enskilda
            personers behov av ekonomiskt bis t ånd beror alltså till stor
            del på strukturella faktorer i samhället, till exempel hur situationen
            på arbetsmarknaden ser ut och hur trygghetssystemen är utformade.
            Socialstyrelsens öppna jämförelser av ekonomiskt bistånd 2012
            visar att människor som har tappat fotfästet på arbetsmarknaden
            riskerar att gå miste om stöd, hjälp och insatser från samhället
            på grund av otillräcklig samverkan mellan myndigheter och otydligheter
            i hur ansvaret ska fördelas mellan dem. Grundläggande är dock
            att samhället åter kan erbjuda en a-kassa och sjukförsäkring som
            ger rimligt skydd mot arbetslöshet och sjukdom. Den borgerliga
            regeringen har systematiskt försämrat villkoren för dessa människor.
            Resultatet är negativt för samhället som helhet och ofta en tragedi
            för de individer som drabbas.
          </p>
          <p xml:id="i-8579Nbr1z43Bh5EoYhFN3R">
            För att komma till rätta med den negativa utvecklingen när det
            gäller utvecklingen av ekonomiskt bistånd borde regeringen inrikta
            sig på att bedriva en aktiv jobbpolitik och ompröva sin hittillsvarande
            strategi för att skapa fler jobb (regeringens olika skattesänkningar
            för att skapa fler jobb har visat sig inte fungera), dels förbättra
            de ekonomiska trygghetsnäten vid arbetslöshet och sjukdom och
            dels stimulera kommunernas arbete med att ge rätt stöd till de
            människor som har ekonomiskt bistånd.
          </p>
          <p xml:id="i-RbhRb3n6a2tgNwz1Nak8C6">
            Regeringen anslår 41 miljoner 2014 för införande av en fritidspeng
            för barn i familjer som haft ekonomiskt bistånd under sex månader
            eller längre. Fritidspengen ska uppgå till högst 3 000 kronor
            per barn och år och ska täcka utgifter för deltagande i kontinuerliga
            fritidsaktiviteter. Regeringen avser att utreda hur fritidspengen
            närmare ska regleras. Av de uttalanden som gjorts framgår dock
            att idén är att fritidspengen utbetalas mot uppvisande av kvitto
            på faktiska kostnader. Vi är emot den utformningen av förslaget,
            som i sig är utpekande (stigmatiserande), och föreslår istället
            att försörjningsstödsnormen för berörda familjer höjs med motsvarande
            belopp. Vi är också helt emot regeringens finansiering som innebär
            att satsningen tas från stimulansbidraget till äldreomsorgen (anslag
            4.5). Vi vill istället att satsningen på 41 miljoner (anslag 4:7
            Bidrag till utveckling av socialt arbete m.m . ) finansieras genom
            att stimulansbidraget (på anslag 1:6) för att öka användningen
            av LOV i specialistsjukvården slopas.
          </p>
          <p xml:id="i-FenQKzYupFexqJebwDiiqr">
            Kommunernas arbete med ekonomiskt bistånd ställer stora krav
            på en snabb handläggning. Personalen måste göra svåra bedömningar
            och utsätts ofta för påtryckningar från enskilda. Det krävs både
            erfarenhet och särskild kunskap inom en rad områden för att kunna
            utföra arbetet på bästa möjliga sätt. Det är dock vanligt att
            det är nyutexaminerade socionomer som arbetar med ekonomiskt bistånd,
            det vill säga att de inleder sin yrkesbana med detta arbete. Det
            innebär att de inte har hunnit skaffa sig erfarenhet i yrket och
            alltså har ett särskilt stort behov av stöd och vägledning i arbetet.
            Även mer erfaren personal behöver självfallet stöd och handledning.
            Att handläggarna har en stödjande arbetsledning samt tillräckligt
            med tid och resurser är därför en av flera förutsättningar för
            att säkerställa att verksamheten bedrivs rättssäkert och jämlikt.
            Det är också en förutsättning för att kunna hantera frågan om
            hot och våld som drabbar denna yrkeskår. Om välutbildade ska fortsätta
            att attraheras av socialt arbete och vilja arbeta kvar på sina
            tjänster krävs medvetna insatser för att ge personalen bra förutsättningar
            att göra ett professionellt arbete.
          </p>
          <head type="h2" xml:id="i-iU3A6qADCJCLKT4UJJUJT">
            20. Barnfattigdom
          </head>
          <p xml:id="i-Jxh4wo4nDGra1wkEP9pQjV">
            Den relativa barnfattigdomen har ökat under lång tid, i takt
            med att inkomstskillnaderna har ökat i det svenska samhället.
            Den absoluta barnfattigdomen har däremot länge minskat, men denna
            trend verkar nu ha vänt. Sedan början av 1980-talet har vi sett
            en trendmässig ökning av inkomstskillnaderna i Sverige. Men under
            den första borgerliga mandatperioden åren 2007–2010 kan vi notera
            ett trendbrott. Det handlar inte längre bara om ökade inkomstskillnader,
            utan den fattigaste tiondelen förlorade inkomster och de fattiga
            barnen verkar ha blivit fler. Mest ökar fattigdomen bland barn
            med utländsk bakgrund, barn till ensamstående föräldrar och barn
            vars föräldrar inte har gymnasiekompetens.
          </p>
          <p xml:id="i-7AEBdxx4A1Rm8U4ahJyruh">
            I grunden är barnfattigdomen ett arbetsmarknads- och utbildningsproblem.
            Det finns strukturella orsaker till att arbetsmarknaden har förändrats,
            vilket betyder att den som för några decennier sedan hade haft
            relativt enkelt att få jobb, idag har det mycket svårare. Låg
            utbildning hos föräldrarna ökar risken för barnfattigdom markant
            därför att dagens arbetsmarknad ställer högre krav. Kvinnors sysselsättning
            har också minskat och sysselsättningen för kvinnor med utomeuropeisk
            bakgrund är så låg som 50 procent. Bland kvinnor i arbetaryrken
            har bara hälften en heltidsanställning i grunden innan de får
            barn, vilket betyder att det kan vara svårt att öka arbetstiden
            och inkomsten när barnen blir lite äldre.
          </p>
          <p xml:id="i-HMo4WktMYXM2xwqezn93nZ">
            I utsatta och resurssvaga storstadsområden är barnfattigdomen
            som högst, därför att föräldrarna har stora problem att komma
            in på arbetsmarknaden. Det handlar dels om att man har lägre utbildning
            än i andra områden, men också om bristen på kontakter och sociala
            nätverk. Givet dessa arbetsmarknadsproblem ser vi också att ökningen
            av barnfattigdomen under de senaste åren verkar handla om förändringar
            i trygghetssystemen, men också att bidragen blivit mindre värda
            i relation till ökade levnadskostnader.
          </p>
          <p xml:id="i-FZJmkmqddwqoDaZ7Mpw27q">
            Kompensatoriska insatser är också viktiga för utvecklingen av
            barnfattigdomen. Bra exempel på det är en förskola och skola som
            stärker alla barn, men även deltagande i föreningsliv och fritidsaktiviteter.
            En jämlik utbildning är inte bara viktig för de enskilda barnens
            skull utan för den samlade tillväxten och en kunskapsnation som
            Sverige har inte råd att lämna en stor del av barnen utanför.
            Forskningen tyder på att förskolan kompenserar resurssvaga barn
            mer än exempelvis högstadieskolan och gymnasiet, men idag har
            barn till föräldrar som lever på försörjningsstöd inte samma rätt
            till förskola som andra barn, trots att de har minst lika stort
            behov av den.
          </p>
          <p xml:id="i-H2aG7yGnUFEi935iKbc6fu">
            Den svenska fattigdomsbekämpande politiken har länge varit framgångsrik
            genom att inte selektivt fokusera på särskilda stödsystem för
            fattiga, utan för breda inkluderande välfärdslösningar för alla
            grupper. Men det bygger på att människor kommer in på arbetsmarknaden
            och kvalificerar sig för ersättning vid arbetslöshet eller sjukdom,
            vilket allt färre gör. Den borgerliga regeringens politik har
            gått ut på att ytterligare försvåra för människor att kvalificera
            sig till försäkringarna. Det leder inte till fler jobb, däremot
            till fler ekonomiskt utsatta familjer.
          </p>
          <p xml:id="i-5x9a3jLDmW92G1LgXMFYsK">
            När det gäller barnfattigdomen handlar den stora utmaningen om
            att människor som idag har en svag anknytning till arbetsmarknaden
            måste få jobb – samtidigt som vi säkerställer en rimlig levnadsstandard
            för alla barn. Arbetet berör många olika politikområden.
          </p>
          <p xml:id="i-BA8t2csjFaCAzL5ogUjKvL">
            Några viktiga utgångspunkter för samhällets insatser:
          </p>
          <list style="ul">
            <item xml:id="i-ScniYWhFLxUUBjCDd8yX2p">
              Arbete är avgörande för att minska barnfattigdomen. Det behövs
              fler jobb, men också utbildning, stöd och barnomsorg på obekväm
              arbetstid så att arbetslösa kan matchas med de jobb som finns.
            </item>
            <item xml:id="i-JbDLXWsHEVUxGqfTJ2hxhW">
              Alla barn har rätt till en god uppväxt. Det gäller att säkra
              att även barn till föräldrar som står utanför arbetsmarknaden
              har en rimlig levnadsstandard.
            </item>
            <item xml:id="i-8wJm79KYtHXiKL3k7wGJHf">
              Den generella välfärdspolitiken med försäkringssystem är viktig,
              men fler än idag behöver omfattas av dem och av rimliga ersättningsnivåer.
            </item>
            <item xml:id="i-6N83VdFsMQJVowSJZCWrwm">
              Ekonomiskt utsatta barn behöver mer och bättre kompensation utanför
              hemmet i form av en bra förskola, skola och fritidsaktiviteter
              utan höga avgifter.
            </item>
          </list>
          <head type="h2" xml:id="i-HshfwCozSMddHoo3CmbTkg">
            21. Överskuldsatthet
          </head>
          <p xml:id="i-79DaxNn8RtHzpLmiKLyzjr">
            Antalet överskuldsatta i vårt land är stort. Ingen vet hur många
            barn som lever med föräldrar som är så kallade evighetsgäldenärer.
            Vi vet bara att det är ett stort problem. Överskuldsättning är
            ett allvarligt samhällsproblem. Överskuldsatta människor löper
            ökad risk att slås ut socialt och har som grupp mer somatiska
            och psykiska sjukdomar än befolkningen i övrigt.
          </p>
          <p xml:id="i-8Tcsp5Q6gPAutPmHk3E5y9">
            Kommunerna har en viktig roll när det gäller budget- och skuldrådgivning.
            Kronofogden har också en betydelsefull roll för att hjälpa skuldsatta
            som får sin första skuld lämnad till kronofogden för indrivning
            att inte återkomma med nya skulder. Information om konsekvenserna
            av skuldsättning gör att en klar majoritet av dem som fått informationen
            inte återkommer med nya skulder. Under 2012 sökte drygt 9 000
            personer skuldsanering, vilket var en ökning med sju procent jämfört
            med 2011. Ungefär två av tre ansökningar om skuldsanering godkänns.
          </p>
          <p xml:id="i-GNfUMYWwhTwEkuLRga8mxC">
            Snabblånen är en företeelse som socialtjänsten och Kronofogdemyndigheten
            uppmärksammat i olika sammanhang. Kronofogden studerar sedan snabblånen
            lanserades i Sverige antalet ärenden rörande obetalda snabblån.
            Under 2012 inkom nästan 54 000 ärenden, vilket motsvarar en ökning
            med 62 procent jämfört med 2011. Ungdomar stod för drygt vart
            femte ärende. Orsakerna är bland annat en aggressiv marknadsföring.
            Den nya konsumentkreditlagen har inte inneburit den åtstramning
            man hoppats på, och trots domslut om att företagen inte får marknadsföra
            sig med snabbhet som argument finns företag som jobbar precis
            så. Kronofogden har föreslagit att reglerna skärps ytterligare
            och att Finansinspektionen får ett tillsynsansvar.
          </p>
          <p xml:id="i-2UuLtyu5rbwYtA92mRdU8k">
            Många kommuner klarar inte av att ge överskuldsatta hjälp inom
            rimlig tid. Enligt en rapport från Konsumentverket 2013 kunde
            76 procent av de kommuner som har budget- och skuldrådgivning
            leva upp till Konsumentverkets krav om högst en månads väntetid.
            Väntetiden för att komma i kontakt med budget- och skuldrådgivning
            varierar från ingen kö alls till drygt ett år. Medelväntetiden
            bland de 287 kommuner (av 290) som har budget- och skuldrådgivning
            är nästan sex veckor jämfört med drygt fem veckor förra året.
          </p>
          <p xml:id="i-9TiYjR3MLioqxzZwm5Uf8V">
            Samhället kan aldrig överta den enskildes ansvar för sina beslut
            och sin ekonomi. Men samhället kan se till att det finns ett rimligt
            regelverk på olika områden för att minska sociala problem. Problemet
            med överskuldsatthet kräver ytterligare initiativ från samhällets
            sida, bland annat när det gäller sms-lån, telefonlån och andra
            snabblån. Sammanfattningsvis kan konstateras att 2007 års insolvensutredning
            lagt fram välgrundade förslag till lösningar för hårt överskuldsatta
            personer. Regeringen avvisade dock stora delar av förslaget. Efter
            påtryckning från oppositionen har regeringen beslutat att tillsätta
            en särskild utredare som ska föreslå åtgärder som förbättrar möjligheterna
            för dem som har rätt till skuldsanering att också få det. Kravet
            på kvalificerad insolvens och längden på betalningsplanen ska
            utredas och redovisas senast den 1 oktober 2013.
          </p>
          <head type="h2" xml:id="i-JgtEfMR7cH6zm1GdDe29Km">
            22. Spelberoende
          </head>
          <p xml:id="i-7UbzS9oBBwoAqTyFPENH9m">
            Spel där man kan vinna pengar är en mycket omfattande verksamhet
            i de flesta länder. Den reglerade svenska spelmarknaden omsätter
            över 40 miljarder om året. Vi lägger alltså ner lika mycket pengar
            på spel som på försvaret. Utöver den reglerade spelmarknaden förekommer
            ett omfattande spel på sajter som ägs av bolag som inte har tillstånd
            i Sverige. Deras marknadsandelar är (enligt Svenska Spel) cirka
            tio procent av den totala kända spelmarknaden. Spelintäkter står
            för en inte ringa del av finansieringen av olika ideella ändamål
            och har stor betydelse i föreningslivet. För de flesta människor
            är spel ett roligt och hanterbart nöje men en del människor utvecklar
            ett alltför starkt spelande. Det leder till skuld och lögn inför
            familj, vänner och närstående samt i slutändan ekonomiska problem.
          </p>
          <p xml:id="i-TRoVMYreGpgMeNad1D6Kya">
            Sveriges moderna spelhistoria inleddes med Penninglotteriet i
            slutet av 1800-talet men ända sedan 1200-talet har spel varit
            omgärdade med olika lagar just på grund av riskerna för den som
            spelar och risken för bedrägerier och fusk när det är så mycket
            pengar inblandade. Att förbjuda spelandet i vårt samhälle är helt
            orealistiskt. Spel har alltid funnits, frågan är hur samhället
            reglerar spelandet. Det råder dock ingen tvekan om att marknadsföringen
            av spel har blivit allt intensivare och lättillgängligare (internet)
            den senaste 20-årsperioden. Antalet spelformer ökar och spelen
            blir mer snabba och interaktiva. Det betyder dock inte att spelandet
            har exploderat. Tvärtom har spelutgifterna per person legat still
            sedan 1970 på cirka två till tre procent av disponibel inkomst.
            Men andelen spelare i befolkningen har sjunkit på 10 år från 90
            till 73 procent vilket betyder att de som spelar gör det i större
            omfattning än tidigare.
          </p>
          <p xml:id="i-Kma1H3dythZyybEwXXT86M">
            Det är också rimligt att politiken på olika sätt försöker begränsa
            tillgängligheten till spel, inte minst för minderåriga. Problem
            med spelandet har cirka två procent av befolkningen. Denna siffra
            är ganska konstant över tiden. 75 procent av alla problemspelare
            förändrar sina spelvanor varje år till det bättre men lika många
            nya problemspelare tillkommer. Bland dem som får spelproblem är
            ungdomar, personer med låg socioekonomisk status och etniska minoriteter
            överrepresenterade. Det finns också fler lagliga spelautomater
            (enarmade banditer) i socioekonomiskt utsatta områden. Män spelade
            tidigare mer än kvinnor men detta mönster börjar suddas ut och
            bland nya problemspelare är det nu lika många kvinnor som män.
          </p>
          <p xml:id="i-KHFANK3eGseNNCi7No2vEn">
            Samhället bör hjälpa problemspelare. Det tjänar hela samhället
            på. Det handlar både om att reglera spelmarknaden på ett klokt
            sätt men också om hjälp till spelberoende att kunna sluta eller
            dra ner på sitt spelande. När detta görs måste forskning användas
            som grund istället för att spelfrågan blir ett tycka till-område
            där man planlöst för fram en massa åsikter. Forskningens resultat
            motsvarar inte alltid vanliga föreställningar om hur sambanden
            är. Det finns till exempel inget stöd för att informationskampanjer
            till en bred allmänhet eller till ungdomar har en förebyggande
            effekt. De kan dock leda till att fler personer med spelproblem
            söker hjälp. Däremot finns det stöd i forskningen för att begränsa
            tillgången till alkohol i spelmiljöer. Att begränsa spelhastigheten
            hos spelautomater har också effekt liksom begränsningar av möjligheten
            att spela på kredit. Även obligatoriska pauser vid automatspel
            bidrar till att bryta långa spelsessioner och kan ha effekt.
          </p>
          <p xml:id="i-RxSwtdL8ofPK8a7iiTy46E">
            När det gäller vård och hjälp till spelberoende behövs mycket
            mer forskning. Det är högst oklart vad som fungerar och vad som
            inte fungerar. Risken är stor att hjälp till spelberoende blir
            verkningslösa insatser till hög kostnad. Kognitiv beteendeterapi
            (KBT) kan minska symptom på spelberoende men om det finns långtidseffekter
            vet vi inte. När det gäller olika psykologiska behandlingar finns
            det tecken på att Motiverande samtal (MI) kan minska omfattningen
            av spelande och penningförluster men i övrigt saknas underlag
            att dra slutsatser.
          </p>
          <p xml:id="i-KMiKZu8wTqZUSCFSmbjxgv">
            Det behövs mycket mer forskning om vad som hjälper och vad som
            inte hjälper när det gäller spelreglering och vårdinsatser. Det
            är dags att stärka forskningen på detta område. En idé att pröva
            är att undersöka förutsättningarna för att låta de outhämtade
            vinster på 25 miljoner kronor årligen som Svenska Spel har gå
            in i en särskild forskningsfond som administreras av det statliga
            forskningsrådet FAS. Då kunde personer också göra ett medvetet
            val att inte hämta ut småvinster och därigenom veta att pengarna
            gick till forskning.
          </p>
          <p xml:id="i-8sg97779mCVYF2nRRyM9JA">
            Hjälp åt personer med spelmissbruk måste ges en högre politisk
            legitimitet. Vi vill att regeringen ser över om socialtjänstens
            åtagande ska preciseras när det gäller spelmissbruk. Det skulle
            i så fall kräva en ändring av socialtjänstlagen. Vi ser positivt
            på att Socialstyrelsen ska ta över ansvaret för spelmissbruk från
            Folkhälsoinstitutet och att de undersöker om spelmissbruk ska
            jämställas med andra former av missbruk. Det ökar möjligheterna
            att fler ska kunna erbjudas vård.
          </p>
          <head type="h2" xml:id="i-SPmLjBiwjncedcgb2wiVW4">
            23. Hemlöshet
          </head>
          <p xml:id="i-2NcQ5SSUEWeMCPNJH3MjKz">
            Hemlöshet är inte värdigt ett modernt välfärdssamhälle. Samhällets
            insatser har inte varit tillräckliga. Ambitionen måste vara att
            ingen ska vara hemlös. Insatserna för att bekämpa hemlösheten
            måste intensifieras. Arbetet måste handla om två olika perspektiv,
            dels att se till att de som idag är hemlösa kan få ett värdigt
            boende och dels att förhindra att fler hamnar i hemlöshet.
          </p>
          <p xml:id="i-GihHrgwhMh7XRLg1jdQSFs">
            Hemlöshet är ett yttersta uttryck för social utsatthet. Att ha
            någonstans att bo är en grundläggande välfärdsfråga. Hemlöshet
            är ett problem i Sverige som ökar. Socialstyrelsens senaste riksomfattande
            kartläggning av hemlöshetens omfattning är från 2011. Det finns
            förändringar i hur man redovisar som försvårar jämförelser med
            den föregående mätningen 2005, men enligt Socialstyrelsen har
            hemlösheten ökat i alla hemlöshetssituationer sedan mätningen
            2005.
          </p>
          <p xml:id="i-RiWYJ1sfNzoWH7FPe7GfJN">
            Sammanlagt har cirka 34 000 personer i 2011 års undersökning
            inrapporterats som hemlösa eller utestängda från den ordinarie
            bostadsmarknaden under mätveckan. Kvinnornas andel ökar och är
            nu 36 procent. Av de hemlösa personerna befann sig cirka 4 500
            personer i akut hemlöshet, varav 280 sov ute eller i offentliga
            utrymmen. 4 000 personer vistades på institution/kate-goriboende.
            13 900 personer bodde i långsiktiga boendelösningar (försökslägenheter,
            träningslägenheter, sociala kontrakt med mera) och 6 800 personer
            i eget ordnat, kortsiktigt boende.
          </p>
          <p xml:id="i-Uof2cHNakU3Fk9iawzotUt">
            Kartläggning av hemlöshetens omfattning är viktigt men måste
            följas av handling. Hemlöshet utgör en svår livssituation som
            ofta, men inte alltid, är kopplad till en psykosocial sjukdomsbild
            och en missbruksproblematik. Även om den generella välfärdspolitiken,
            med fler bra och billiga bostäder, förstärkt stöd till arbete
            och rehabilitering och en väl fungerande vård, är viktigast för
            att förebygga och förhindra hemlöshet så räcker inte det. Det
            behövs också specifika sociala och andra insatser. Hemlösa är
            ingen homogen grupp utan varje individ behöver sin specifika väg
            tillbaka.
          </p>
          <p xml:id="i-M5RkUieLhao1KdKnBV9DTb">
            Regeringen har misslyckats med sin politik mot hemlöshet. Den
            nationella strategin som togs fram 2007 är alltför vag och har
            tyvärr inte visat sig vara något effektivt redskap för att samordna
            samhällets riktade insatser för att bekämpa hemlöshet. Regeringens
            försämringar av sjukförsäkringen och arbetslöshetsförsäkringen
            har urholkat samhällets grundläggande ekonomiska skyddsnät. Regeringens
            passiva bostadspolitik har förvärrat situationen.
          </p>
          <p xml:id="i-DusntLYvP6iCyuyHVgxzs2">
            Det finns uppseendeväckande många barnfamiljer bland dem som
            vräks från sin bostad. Vanligaste orsaken till vräkning är hyresskuld.
            Regeringens mål i hemlöshetsstrategin från 2007 om noll vräkningar
            av barnfamiljer inom två år har inte på något sätt infriats. Förverkligandet
            av målet är fortfarande långt borta. Den arbetsgrupp Socialdepartementet
            självt tillsatte 2010 för att titta på frågan klagade offentligt
            vid årsskiftet 2011/12 på att regeringen inte agerar i frågan.
            Under det första halvåret 2013 berördes 251 barn av en verkställd
            vräkning. Vräkningar med barn inblandade förekom i 79 av landets
            kommuner. Det är ett oerhört stort ingrepp i en ung människas
            liv när familjen vräks från sin bostad. De kompisar och det nätverk
            man bygger upp som barn försvinner. Det är också förknippat med
            mycket skam och ibland rena tragedier. Socialstyrelsen har tagit
            fram rekommendationer för hur kommunerna ska förhindra att barnfamiljer
            vräks. Rekommendationerna handlade bland annat om att snabbare
            hitta familjer som hotas av vräkning och direkt hjälpa dem med
            till exempel ekonomisk rådgivning. Inga barn ska behöva tvingas
            bort från sina hem. För att hindra att barnfamiljer vräks och
            hamnar utanför den ordinarie bostadsmarknaden är det viktigt att
            kommunerna arbetar förebyggande. Trots det saknar sex av tio kommuner
            en aktuell, skriftlig och på ledningsnivå beslutad rutin för hur
            socialtjänsten ska förhindra att barnfamiljer vräks. Det framkommer
            av Socialstyrelsens öppna jämförelser av hur kommunerna år 2011
            arbetade mot hemlöshet och utestängning från bostadsmarknaden.
          </p>
          <p xml:id="i-EosTvS1hNU1tFHy2Mq5DTy">
            Socialstyrelsens kartläggning av hemlösheten 2011 visade att
            cirka 13 900 personer rapporterades in som hemlösa i den kategori
            som motsvarar den sekundära bostadsmarknaden. I dessa boendelösningar
            finns den största andelen kvinnor, cirka 54 procent, och 5 600
            är föräldrar till barn som är 18 år eller yngre. Kvinnors behov
            behöver uppmärksammas mer än vad som hittills varit fallet. Många
            lösningar har av tradition utformats med en ensamstående man som
            norm. På den sekundära bostadsmarknaden befinner sig också en
            stor andel barnfamiljer och personer med utländsk bakgrund.
          </p>
          <p xml:id="i-RFsqYaNdERvaQ1dJxGVemg">
            Barn ska alltid prioriteras. Det finns regler om att en hyresvärd
            skriftligt ska meddela socialtjänsten när en barnfamilj hotas
            av vräkning. Socialtjänsten ska omedelbart utse en handläggare
            som kontaktar hyresvärden och familjen som är uppsagd. Familjen
            ska ges den ekonomiska rådgivning eller de sociala insatser som
            behövs. Men i verkligheten fungerar inte detta alltid. Socialtjänsten
            får fortfarande i allt för många fall för sen information eller
            ingen information alls om att en barnfamilj ska vräkas bland annat
            för att informationsskyldigheten inte täcker alla situationer.
            I en del fall leder också brister i kommunens hantering och rutiner
            till att åtgärderna uteblir. Socialtjänsten måste handla snabbt
            och aktivt, särskilt när det är barn inblandade. Barnombudsmannens
            granskning av situationen i olika kommuner visade på stora skillnader.
            Några av dem har ett dokumenterat förebyggande arbete när det
            gäller vräkningar och antalet barn som vräks är lika med noll.
            I andra kommuner går utvecklingen åt fel håll. Enligt 2013 års
            budgetproposition hade 39 procent av kommunerna rutiner för ett
            förebyggande arbete med målsättningen att förhindra vräkning av
            barnfamiljer. Det är en låg siffra. Att upprätta särskilda kommunala
            handlingsplaner för att förebygga och motverka vräkningar och
            hemlöshet har visat sig vara ett effektivt sätt att utveckla och
            samordna arbetet. En handlingsplan kan till exempel omfatta rutiner
            för ett aktivt och organiserat uppsökande arbete, reglera hur
            parterna ska samverka och hur socialtjänstens interna rutiner
            ska se ut med ett särskilt ansvar för barn (även umgängesbarn)
            som riskerar vräkning. Det skall vara ett krav att fastighetsägaren/hyresvärden
            anmäler samtliga vräkningar till socialtjänsten i kommunen innan
            vräkningen verkställs. Om det finns barn i hemmen är anmälan extra
            viktig. Socialtjänsten ska då ha mottagit anmälan, aktiverat ärendet
            och getts rimlig tid för agerande.
          </p>
          <p xml:id="i-K5cMc5D9i7WmrAEeLMh2HQ">
            För hemlösa med en social problematik i bagaget behövs ofta en
            personlig kontaktperson som hjälper till i kontakten med sjukvård,
            myndigheter och hyresvärdar. Alla hemlösa som vill ha ett eget
            boende bör få den möjligheten ordentligt prövad och dessutom en
            vårdplan med avgiftning, boende och efterbehandling. Det bör även
            prövas om det i Socialtjänstlagen behövs förtydliganden av kommunernas
            ansvar för att motverka hemlöshet samt skyldighet att ha en uppsökande
            verksamhet för att möta de hemlösas behov av insatser för vård,
            boende, avgiftning och efterbehandling. Samverkan mellan kommunernas
            och landstingens olika verksamhetsområden är viktiga inom både
            socialtjänst och sjukvård.
          </p>
          <p xml:id="i-KqsJs2sucAzEg9VQ7C8x2z">
            Det behövs ett brett spektrum av lösningar och modeller i arbetet
            mot hemlöshet. Individer är olika och har olika problematik. Varje
            individ behöver sin specifika väg tillbaka. Insatserna ska utgå
            från individens behov. Fortfarande dominerar trappstegsmodellen
            där individer med omfattande problematik successivt kan ta mer
            ansvar och så småningom slussas ut i ordinarie boende. Ett försök
            att angripa problemen från en annan utgångspunkt är Bostad först-modellen
            som betonar att individen först behöver en fast bostad för att
            kunna tillgodogöra sig de andra insatser som kommunen erbjuder.
            Individen slipper i Bostad först-modellen flytta upprepade gånger
            för att kvalificera sig för ett bättre boende, vilket är fallet
            med trappstegsmodellen. Runt om i landet pågår ett antal försök
            med att introducera Bostad först och satsningarna ska utvärderas
            för att säkra kvaliteten och mäta effekten av försöken. Det är
            viktigt att det finns ett nationellt engagemang som underlättar
            kunskapsspridning och erfarenhetsutbyte om olika modeller och
            resultat.
          </p>
          <p xml:id="i-He1x8uw99Tsow8EKL62jHB">
            Hemlöshet är inte enbart en social- och sjukvårdspolitisk fråga
            utan är också i högsta grad även en bostadspolitisk fråga. Varje
            kommun behöver någon form av organisation för att hjälpa den som
            söker bostad. Alla ska känna till hur och på vilka grunder de
            kan söka privata såväl som kommunala bostäder i en kommun.
          </p>
          <p xml:id="i-X7PksNTsQc5gqSoxUQR5MA">
            Hemlöshet är också en fråga om villkoren för papperslösa personer
            i Sverige. Denna grupp ingår inte i den redovisade hemlöshetsstatistiken.
            Socialstyrelsen redovisar att viss forskning och mindre undersökningar
            uppskattar gruppen papperslösa till allt mellan 10 000 och 50
            000 personer. I gruppen ingår enligt osäkra skattningar cirka
            2 000–3 000 barn. Totalt inom EU uppskattas antalet papperslösa
            till mellan knappt tre och åtta miljoner personer. Papperslösa
            är hänvisade till den informella arbetsmarknaden för sin försörjning.
            Många saknar dock arbete eller har endast sporadiskt arbete. Papperslösa
            bor dessutom ofta trångt och under osäkra förhållanden. Stockholms
            Stadsmission påtalar i sin rapportering att detta innebär att
            stora delar av hemlösheten är dold. Den dolda hemlösheten består
            av EU/EES-medborgare som inte hittar arbete i Sverige men även
            av gruppen barn och unga som rymmer hemifrån samt de personer
            som är hemlösa en kortare tid och därför inte syns i statistiken.
            Socialstyrelsen har nu ett uppdrag av regeringen att uppskatta
            antalet hemlösa personer som är utrikes födda, som ett komplement
            till den nationella kartläggningen från 2011. I uppdraget ingår
            också att undersöka vilket stöd dessa personer erbjuds i dag,
            vilka behov de har samt om det finns människohandel inblandad.
            Samhällets framtida insatser mot hemlöshet måste även inbegripa
            denna vidgade problematik.
          </p>
        </div>
        <div type="motSignatures">
          <list>
            <item xml:id="i-TPJkhxdx3oUEgfVjdnKt7r">
              Lena Hallengren (S)
            </item>
            <item xml:id="i-WqkBCBviZSudqMWdFTm3fi">
              Christer Engelhardt (S)
            </item>
            <item xml:id="i-VMZ7xF8n4EfbQeZvo1BkuK">
              Ann Arleklo (S)
            </item>
            <item xml:id="i-6oNAkdMPT8zQEHuDEp3KKi">
              Lennart Axelsson (S)
            </item>
            <item xml:id="i-YMoELsazceJwDv8TD12USB">
              Catharina Bråkenhielm (S)
            </item>
            <item xml:id="i-2mJRDahePTd5FAwgycDEmL">
              Gunnar Sandberg (S)
            </item>
            <item xml:id="i-YbB9iVCRpoNVMg5d73UAp5">
              Meeri Wasberg (S)
            </item>
          </list>
        </div>
      </div>
    </body>
  </text>
</TEI>
