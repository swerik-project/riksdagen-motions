<?xml version="1.0" encoding="utf-8"?>
<TEI xmlns="http://www.tei-c.org/ns/1.0" xmlns:xi="http://www.w3.org/2001/XInclude" xml:id="mot-202122-SoU-00411">
  <teiHeader>
    <fileDesc>
      <titleStmt>
        <title>med anledning av skr. 2020/21:215 Vård av unga vid Statens institutionsstyrelses särskilda ungdomshem</title>
        <author corresp="i-3SiHjpmKqDX1ahURx9ZWt3">av Maj Karlsson m.fl. (V)</author>
      </titleStmt>
      <publicationStmt>
        <authority>SWERIK PROJECT</authority>
      </publicationStmt>
      <sourceDesc>
        <bibl>
          <title>Motion 2021/22:411 av Maj Karlsson m.fl. (V)</title>
          <idno type="rdwebb">H902411</idno>
          <rs type="number">411</rs>
          <orgName type="comitteeAbbreviation">SoU</orgName>
          <ref type="dokument_url_text">http://data.riksdagen.se/dokument/H902411/text</ref>
          <ref type="dokument_url_html">http://data.riksdagen.se/dokument/H902411</ref>
          <ref type="dokumentstatus_url_xml">http://data.riksdagen.se/dokumentstatus/H902411</ref>
          <ref type="docx">http://data.riksdagen.se/fil/AFABBB84-04BC-4987-B4EA-E7F6083F74E1</ref>
          <ref type="pdf">http://data.riksdagen.se/fil/E30205B2-C997-448F-8DF2-6B81CDA66C33</ref>
        </bibl>
      </sourceDesc>
    </fileDesc>
    <profileDesc>
      <particDesc>
        <listPerson>
          <person gender="woman">
            <idno>i-3SiHjpmKqDX1ahURx9ZWt3</idno>
            <name>Maj Karlsson</name>
            <state type="partyAffiliation" ref="Q110837">
              <desc>V</desc>
            </state>
          </person>
          <person gender="woman">
            <idno>i-DthTyR9U9R8S6NVcPNcNQA</idno>
            <name>Ida Gabrielsson</name>
            <state type="partyAffiliation" ref="Q110837">
              <desc>V</desc>
            </state>
          </person>
          <person gender="man">
            <idno>i-Xte2hVf6qgEgJA6sWB1cDH</idno>
            <name>Malcolm Momodou Jallow</name>
            <state type="partyAffiliation" ref="Q110837">
              <desc>V</desc>
            </state>
          </person>
          <person gender="man">
            <idno>i-Xbq1HVkxhCYVmfPLN63HRo</idno>
            <name>Daniel Riazat</name>
            <state type="partyAffiliation" ref="Q110837">
              <desc>V</desc>
            </state>
          </person>
          <person gender="woman">
            <idno>i-9XTMNkDLu5u66FsWiwysh1</idno>
            <name>Karin Rågsjö</name>
            <state type="partyAffiliation" ref="Q110837">
              <desc>V</desc>
            </state>
          </person>
          <person gender="woman">
            <idno>i-EgXqeVnPhVAxu5tLpK9F8M</idno>
            <name>Vasiliki Tsouplaki</name>
            <state type="partyAffiliation" ref="Q110837">
              <desc>V</desc>
            </state>
          </person>
        </listPerson>
      </particDesc>
      <correspDesc>
        <correspAction type="status" subtype="closed"/>
        <correspAction xml:id="i-CZKVubeDJmj1MRgZXjYTwb" type="basedOn"/>
        <correspContext corresp="i-CZKVubeDJmj1MRgZXjYTwb">
          <ref>Skrivelse 2020/21:215</ref>
        </correspContext>
        <correspAction xml:id="i-JoQjgMySJLMiPf9N1vFqao" type="signed"/>
        <correspContext corresp="i-JoQjgMySJLMiPf9N1vFqao">
          <note type="signatory" corresp="i-3SiHjpmKqDX1ahURx9ZWt3"/>
          <note type="signatory" corresp="i-DthTyR9U9R8S6NVcPNcNQA"/>
          <note type="signatory" corresp="i-Xte2hVf6qgEgJA6sWB1cDH"/>
          <note type="signatory" corresp="i-Xbq1HVkxhCYVmfPLN63HRo"/>
          <note type="signatory" corresp="i-9XTMNkDLu5u66FsWiwysh1"/>
          <note type="signatory" corresp="i-EgXqeVnPhVAxu5tLpK9F8M"/>
        </correspContext>
        <correspAction xml:id="i-EiRFNcQqSGtG9B87ooybWy" type="submitted">
          <date when="2021-09-27"/>
          <time when="12:00:14"/>
        </correspAction>
        <correspAction xml:id="i-Wfi3LSu6U8KHiytbXSycHC" type="reviewed">
          <date when="2021-10-12"/>
          <time when="13:29:40"/>
        </correspAction>
        <correspAction xml:id="i-QS5BpzdhQGo4iiZYv17SPh" type="dismissed">
          <date when="2021-10-13"/>
        </correspAction>
        <correspAction xml:id="i-Ukksj9bsddo5dBwjb22wZ6" type="referred">
          <date when="2021-10-14"/>
        </correspAction>
        <correspAction xml:id="i-Y8jJADnMmJRvSL8MSZ9hrA" type="assigned">
          <date when="2022-10-12"/>
          <time when="11:06:29"/>
        </correspAction>
        <correspContext corresp="i-Y8jJADnMmJRvSL8MSZ9hrA">
          <ref type="assignedTo">Socialutskottet</ref>
        </correspContext>
        <correspAction xml:id="i-aAAP4JCp8ZCvTAdv5X9BT" type="behandlas_i"/>
        <correspContext corresp="i-aAAP4JCp8ZCvTAdv5X9BT">
          <ref type="uppgift">2021/22:SoU6</ref>
          <ref type="ref_dok_id">H901SoU6</ref>
          <ref type="ref_dok_typ">bet</ref>
          <ref type="ref_dok_rm">2021/22</ref>
          <ref type="ref_dok_bet">SoU6</ref>
          <ref type="ref_dok_titel">Vård av unga vid Statens institutionsstyrelses särskilda ungdomshem</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
      </correspDesc>
      <textClass>
        <catRef scheme="#docType" target="#mot"/>
        <catRef scheme="#motionType" target="#kommitte"/>
        <catRef scheme="#motionType" target="#följd"/>
      </textClass>
    </profileDesc>
  </teiHeader>
  <text>
    <body>
      <div xml:id="i-6jnDRaEYcZXW9sqHaKphRE" type="motHeader">
        <div xml:id="i-Tptu9n5A2hnrj4Rwn2VNko" type="motTitle">
          Motion till riksdagen 2021/22:411 av Maj Karlsson m.fl. (V) med
          anledning av skr. 2020/21:215 Vård av unga vid Statens institutionsstyrelses
          särskilda ungdomshem
        </div>
      </div>
      <div xml:id="i-CM5tzFTekJp6FMX8sNcm3H" type="motBody">
        <div xml:id="i-GcEpAwWJupmAMKSJ4hejPz" type="TOC">
          <head xml:id="i-Rb5xNEZ48FDgDjoyCiukyQ">
            1Innehållsförteckning
          </head>
          <list xml:id="i-NCF6oLnCuLFroAszzKVm9B">
            <item xml:id="i-5NiX6uAG3o5LySm3KcHKL1" style="indent-level: 1">
              2Förslag till riksdagsbeslut
            </item>
            <item xml:id="i-SB9WeXFXS83ccYfSEB1EMS" style="indent-level: 1">
              3Inledning
            </item>
            <item xml:id="i-Xspev33yv4ALn9bAbCbdmC" style="indent-level: 1">
              4Behov av analys, regeringens bedömning och återkoppling
            </item>
            <item xml:id="i-RgKNhD5rK2JGf6nRmdKkBV" style="indent-level: 1">
              5Arbetsmiljö och behov av extern kontroll
            </item>
            <item xml:id="i-H3RZRUAxk2UFiMAhzLM4Mn" style="indent-level: 1">
              6Utbildning och kompetens
            </item>
            <item xml:id="i-4gH5a1juJeyXG8EmK39PRv" style="indent-level: 1">
              7Behandlingsmetoder
            </item>
            <item xml:id="i-NpvEVJdeYQPiXExTfvKjpd" style="indent-level: 1">
              8Alternativa placeringsformer
            </item>
            <item xml:id="i-H6XDhE8fRXmsZmuR1cVr2r" style="indent-level: 1">
              9Barn och ungdomars rätt att framföra synpunkter och klagomål
            </item>
            <item xml:id="i-WpKbqrt3gexkPZrjDp1JP4" style="indent-level: 1">
              10Särskilda befogenheter och tvångsåtgärder
            </item>
            <item xml:id="i-UjW9TgzW6pTPEWZ3gtdGW3" style="indent-level: 1">
              11Rätt till skolgång för barn och unga som är placerade på Sis
            </item>
            <item xml:id="i-K3wvfwGFxXBPASsuqpGEWc" style="indent-level: 1">
              12Är LVU-vård på Sis rätt väg att gå och hur utbredd är egentligen
              vanvården?
            </item>
          </list>
        </div>
        <div xml:id="i-Ryddt64ATfdnZobCBNm8ep" type="motProposal" subtype="förslag">
          <head xml:id="i-Jc8rtmC7Sm26XABhho3f5A">
            2 Förslag till riksdagsbeslut
          </head>
          <list xml:id="i-HERzmvkBhdXKsHKAEUp6Rg" style="ol">
            <item xml:id="i-BXBw8ocZVHxoEJEz3KVbH6">
              Riksdagen ställer sig bakom det som anförs i motionen om att
              regeringen bör återkomma till socialutskottet med en ny redogörelse
              med en tydlig bedömning, inklusive föregående analys, av vilka
              åtgärder som bör vidtas inom Sis och tillkännager detta för regeringen.
            </item>
            <item xml:id="i-XEeHrtmC327K1mk5KQq5nV">
              Riksdagen ställer sig bakom det som anförs i motionen om att
              regeringen bör återkoppla löpande till socialutskottet var sjätte
              månad om hur arbetet med att säkerställa vården inom Sis verksamheter
              bedrivs och tillkännager detta för regeringen.
            </item>
            <item xml:id="i-TH27ZZJMeumRbiK9DdxFdv">
              Riksdagen ställer sig bakom det som anförs i motionen om att
              regeringen bör ge i uppdrag åt Arbetsmiljöverket att öka omfattningen
              av kontrollen av Sis verksamhetsstruktur och organisation och
              tillkännager detta för regeringen.
            </item>
            <item xml:id="i-QUxaupkYGw2S9359i3pgW7">
              Riksdagen ställer sig bakom det som anförs i motionen om att
              regeringen bör ge i uppdrag åt Ivo att öka antalet tillsynsinspektioner
              av Sis verksamheter per år och tillkännager detta för regeringen.
            </item>
            <item xml:id="i-SBrz2QisgPDrLHzdnkVuEv">
              Riksdagen ställer sig bakom det som anförs i motionen om att
              regeringen bör vidta åtgärder för att innehållet i Sis utbildningsprogram
              granskas av oberoende forskare med gedigen kunskap, även internationellt,
              inom fältet och tillkännager detta för regeringen.
            </item>
            <item xml:id="i-Xicq3zDcLQT2pqNBW4i1Xq">
              Riksdagen ställer sig bakom det som anförs i motionen om att
              regeringen bör återkomma med en bedömning av på vilket sätt Sis
              utbildnings- och rekryteringssatsningar kommer att förbättra vården
              för placerade barn och ungdomar, och detta tillkännager riksdagen
              för regeringen.
            </item>
            <item xml:id="i-5mnHvPnEfbAtujgFK9tRDa">
              Riksdagen ställer sig bakom det som anförs i motionen om att
              regeringen bör vidta åtgärder för att innehållet i Sis behandlingsprogram
              granskas samt utvärderas av oberoende forskare med gedigen kunskap
              inom fältet och tillkännager detta för regeringen.
            </item>
            <item xml:id="i-EXAgAisaQJzVQmaq5Mdnh1">
              Riksdagen ställer sig bakom det som anförs i motionen om att
              regeringen bör ge lämplig myndighet i uppdrag att utreda möjligheten
              till fler alternativa placeringsformer, särskilt utifrån flickors
              behov, och tillkännager detta för regeringen.
            </item>
            <item xml:id="i-MZUYbdpkRupxQpqPnPFGQH">
              Riksdagen ställer sig bakom det som anförs i motionen om att
              regeringen bör göra en översyn för att säkerställa socialtjänstens
              skyldighet att följa upp beslut om placering och ha enskilda samtal
              med placerade barn och unga och tillkännager detta för regeringen.
            </item>
            <item xml:id="i-TpDjQWjCbmgdhi2BYzPXed">
              Riksdagen ställer sig bakom det som anförs i motionen om att
              regeringen bör vidta åtgärder för att placerade barn och ungdomar
              inom Sis verksamheter på ett tryggt sätt ska ges möjlighet att
              framföra synpunkter oövervakat till en oberoende part och tillkännager
              detta för regeringen.
            </item>
            <item xml:id="i-XvTBQNzqBCWo15zjaBxTTR">
              Riksdagen ställer sig bakom det som anförs i motionen om att
              regeringen bör tillsätta en utredning om hur rätten till en oberoende
              klagorättsmekanism ska säkerställas och tillkännager detta för
              regeringen.
            </item>
            <item xml:id="i-XZy9f1gJSMvRMvwkyHmPd7">
              Riksdagen ställer sig bakom det som anförs i motionen om att
              regeringen bör vidta åtgärder för att förtydliga att barns och
              ungas åsikter måste få framföras vid tillsynsinspektioner och
              tillkännager detta för regeringen.
            </item>
            <item xml:id="i-PoRF42X8VY6BQgjoTG2af1">
              Riksdagen ställer sig bakom det som anförs i motionen om att
              regeringen bör vidta åtgärder för att Sis ska tillsätta oberoende
              observatörer på varje institution och tillkännager detta för regeringen.
            </item>
            <item xml:id="i-66Dic7CKTgg7zggTXQSESi">
              Riksdagen ställer sig bakom det som anförs i motionen om att
              regeringen bör göra de ändringar som krävs för att avskaffa möjligheten
              till avskiljning och tillkännager detta för regeringen.
            </item>
            <item xml:id="i-Atuy4AYzeioubhhQUrefdt">
              Riksdagen ställer sig bakom det som anförs i motionen om att
              regeringen bör ge i uppdrag åt lämplig myndighet att förtydliga
              reglerna om att vård i enskildhet ska omprövas fortlöpande och
              tillkännager detta för regeringen.
            </item>
            <item xml:id="i-QDiMKc3PmgUigwdu58NjcY">
              Riksdagen ställer sig bakom det som anförs i motionen om att
              regeringen bör utreda om en bestämmelse ska införas om särskild
              underrättelse till Ivo när ett barn eller en ungdom som är placerad
              inom Sis har blivit föremål för upprepade tvångsåtgärder under
              placeringstiden, och detta tillkännager riksdagen för regeringen.
            </item>
            <item xml:id="i-XGauBNmrjsvnUro3bWvyWH">
              Riksdagen ställer sig bakom det som anförs i motionen om att
              regeringen inte bör låta Sis få beslutanderätt för omplacering
              inom sin egen verksamhet och tillkännager detta för regeringen.
            </item>
            <item xml:id="i-Z3BAZH4Cp5JR61htXqvaW">
              Riksdagen ställer sig bakom det som anförs i motionen om att
              regeringen bör vidta åtgärder för att säkerställa att barn och
              unga inom Sis verksamheter får den utbildning de har rätt till
              enligt svensk lag, och detta tillkännager riksdagen för regeringen.
            </item>
            <item xml:id="i-P4UMU4oAWU71KxndQyQ46k">
              Riksdagen ställer sig bakom det som anförs i motionen om att
              regeringen bör tydliggöra vilket ansvar som åligger Sis för att
              gällande samverkansrutin om att främja obruten skolgång följs
              och tillkännager detta för regeringen.
            </item>
            <item xml:id="i-LSpHMiDc4ARJ94XVqRgRXo">
              Riksdagen ställer sig bakom det som anförs i motionen om att
              regeringen bör tillsätta ett oberoende och tvärvetenskapligt expertråd
              av erfarna forskare med uppdrag att ta reda på objektiva fakta
              om Sis-institutionerna och tillkännager detta för regeringen.
            </item>
            <item xml:id="i-JoMnfbFZzYgSEHvf9HBEkK">
              Riksdagen ställer sig bakom det som anförs i motionen om att
              regeringen bör ta initiativ till en särskild utlysning av forskningsmedel
              för gedigna effektstudier av Sis ungdomsvård, i kombination med
              omfattande registerstudier, som bör genomföras i samarbete med
              forskare även från discipliner för statistik och metodologisk
              expertis, och detta tillkännager riksdagen för regeringen.
            </item>
          </list>
        </div>
        <div xml:id="i-Xn7SPobrDrBSbwMp7umUxE" type="motContent">
          <head xml:id="i-NEgdP3WBUTYAxnKdRPRkWE" type="h1">
            3 Inledning
          </head>
          <p xml:id="i-LdqwL4YPSnKX2jXzEkGBEA">
            Under de senaste åren har frågan om missförhållanden inom Statens
            institutionsstyrelse (Sis) aktualiserats på grund av rapportering
            av en rad händelser där det blivit känt hur barn och unga i samhällets
            vård utsätts för övergrepp och våld.
          </p>
          <p xml:id="i-X4NzKSbdiKupnbQLJaHaCL">
            För Vänsterpartiet har frågor som rör placerade barn och unga
            inom Sis varit angelägna under lång tid. Vi har vid upprepade
            tillfällen lyft frågan om missförhållan­den och övergrepp, speciellt
            av flickor som varit och fortfarande är särskilt utsatta.
          </p>
          <p xml:id="i-27GCshBhNAHDJukH3KJUbh">
            I och med att särskilt Vänsterpartiet men även övriga partier
            i riksdagens social­utskott har uppmärksammat brister för placerade
            barn och unga har det hänt en del inom området, men vi menar att
            det är långt ifrån tillräckligt. Områden med fortsatt stora utvecklingsbehov
            inom Sis verksamhet återfinns bl.a. inom kompetensförsörjning
            och att tillhandahålla vård och behandling till unga med psykosociala
            behov och/eller psykiatriska diagnoser samt framför allt säkerställa
            tryggheten för flickor. Att Sis nu har fått i uppdrag att vidta
            åtgärder för att förbättra vården är bra men efter många års stora
            brister och missförhållanden förefaller det alltså fortfarande
            finnas omfattande behov av förbättringsåtgärder.
          </p>
          <p xml:id="i-P6si9tkWn6GRxL3ZL98x7z">
            Vid såväl externa som interna utredningar under åren har påvisats
            missförhållanden om hot och våld mellan ungdomar, bristande rättssäkerhet
            vid beslutsfattande, våld och icke önskvärt bemötande från personal,
            röjande av sekretesskyddade uppgifter, lås­anordningar som inte
            fungerat, bristande dokumentation och avvikningar i samband med
            utevistelser och från institutionsområdet. När det gäller allvarliga
            missförhållanden har utredningarna bl.a. handlat om fasthållning,
            våld i samband med avskiljningar, brister i upprätthållande av
            rutiner för suicidprevention och självskada, bristande dokumentation,
            tillsyn och tillgång till personal vid avskiljning och vård i
            enskildhet. Ungdomarna själva, och särskilt flickor, har vid upprepade
            tillfällen vittnat om utsatthet i form av kränkningar, våld och
            övergrepp. Att det, enligt vad som anges i regeringens skrivelse,
            nu i högre grad ska fokuseras på vården av flickor är välkommet
            och likaså det uppdrag som Statskontoret fått att vid behov lämna
            förslag på hur en mer ändamåls­enlig vård av barn och unga kan
            säkerställas. Men det kan ändå inte nog betonas, utifrån vad som
            rapporterats om rådande missförhållanden, hur viktigt det är att
            förändring faktiskt sker omgående. Det behövs inte fler utredningar,
            det behövs resultat.
          </p>
          <p xml:id="i-Xij5rqGv75t8ABp2ZN4vBJ">
            Vänsterpartiet anser att det under inga villkor får fortsätta
            förekomma att barn och unga utsätts för repressalier, våld och
            övergrepp samt blir utan nödvändig vård och behandling.
          </p>
          <p xml:id="i-BGDVwZ7ep1zvEQUbGESyoD">
            Det anges i regeringens skrivelse att ”Sis nya ledning i nära
            dialog med Regerings­kansliet, sjösatt ett omfattande förändringsarbete
            med fokus på säkerhetshöjande åtgärder men med en samtidig målsättning
            att också höja kvaliteteten”.
          </p>
          <p xml:id="i-8QY6acBuXRhj1m3YiZ5Xh8">
            Antalet fritagningar och rymningar har inte ökat men det har
            däremot avskiljning­arna. Den mest ingripande tvångsåtgärden har
            mellan åren 2018 och 2020 ökat med 74 procent och det är förfärande
            nog flickor, de yngre barnen och unga med funktions­nedsättningar
            som utsätts allra mest. År 2020 genomfördes 42 avskiljningar på
            dömda LSU-ungdomar, motsvarande siffra för yngre flickor var långt
            över 400.
          </p>
          <p xml:id="i-S3FV37EY1REguQoWBGYc8F">
            Vänsterpartiet ställer sig frågande till den prioritering som
            görs där höjd säkerhet förordas, utifrån flickornas vittnesmål
            och de beskrivningar vi fått ta del av genom både myndigheters
            och medias granskning. Frågan om att omedelbart stoppa det som
            de varit och är utsatta för, borde stå först på dagordningen och
            åtgärder vidtas utan dröjsmål. Men om det nämns inte särskilt
            mycket i skrivelsen.
          </p>
          <p xml:id="i-S7JxvTcoKNa932v4tvGat4">
            Att regeringen avslutar skrivelsen med nedanstående stycke säger
            allt om att de åtgärder som redogörs för i regeringens skrivelse
            inte alls är tillräckliga.
          </p>
          <p xml:id="i-GCZDSDftajmtH6JAVFGJ9p">
            ”Det har framkommit vittnesmål om att barn och unga, både flickor
            och pojkar, som befinner sig på statliga ungdomshem har utsatts
            för sexuella övergrepp och trakasserier. Även Inspektionen för
            vård och omsorg (Ivo) lyfter i rapporten Vad har Ivo sett 2019,
            att anmälningar gjorts om sexuella och andra övergrepp. Bland
            de som har utfört övergreppen finns andra ungdomar, verksamhetens
            personal och andra personer som varit i kontakt med ett familjehem.
            Regeringen följer utvecklingen även när det gäller dessa missförhållanden.”
          </p>
          <p xml:id="i-61RfZwX8sDXeeYoPbv7rMU">
            Att regeringen ska ”följa utvecklingen även när det gäller dessa
            missförhållanden” i stället för att i skarpa ordalag uttrycka
            att detta aldrig mer ska få hända, tydligt ange vilka åtgärder
            som krävs samt hur de ska följas upp är inte bara anmärkningsvärt
            utan direkt uppseendeväckande. Det får Vänsterpartiet att undra
            om regeringen inte har tagit del av vad som hände de unga flickor
            och tjejer som var placerade t.ex. på Sis-institutionen Björkbacken
            och varför oron inte är större för att detta kanske just nu pågår
            någon annanstans. Det förefaller även märkligt att regeringen
            i detta sammanhang endast refererar till en av Ivos rapporter.
            Har regeringen helt missat all annan rappor­tering från myndigheter
            och inte minst den övriga massmediala granskning som gjorts? Uttalandet
            är dessutom missvisande. Flickorna har inte utsatts av i första
            hand andra ungdomar utan av verksamhetens personal. Detta omnämns
            nästan som i förbifarten när det egentligen skulle vara den största
            skandal som någonsin inträffat. Dessutom väcks frågetecken kring
            följande ”/…/andra personer som varit i kontakt med ett familjehem”?
          </p>
          <p xml:id="i-Wnsw6eeT7ip6aTyemz1cNg">
            Att regeringen inte ger frågan om flickors utsatthet mer utrymme
            i skrivelsen är i synnerhet anmärkningsvärt efter vårens heta
            debatt inom politiken om vikten av att stoppa mäns våld mot kvinnor
            och killars våld mot tjejer och särskilt regeringens egna höga
            tongångar. I detta sammanhang desto mer prekärt då det handlar
            om flickor med stora vård- och omsorgsbehov, som under sin uppväxt
            ofta saknat stöd från vuxen­världen. Det föranleder frågan om
            det inte är hög tid för regeringen att agera kraftfullt. För om
            inte ens regeringen, som uppmanats av riksdagen att återkomma
            med en bedömning av vad som behöver ske inom Sis för att råda
            bot på problemen, kan vara mer tydlig så är dessa flickor verkligen
            på riktigt övergivna av alla.
          </p>
          <p xml:id="i-ApMw4peTcFGc3gBzdEMwVW">
            Tonen i regeringens skrivelse påminner på ett oroväckande sätt
            om hur de vuxna företrädare för myndigheter som vi fått möta i
            mediegranskningen, uttrycker sig. Liksom distanserat rationaliserar
            de och ”bortförklarar” vad som hänt, ofta med hänvisning till
            utförlig beskrivning av ungdomarnas egna problem. Ett exempel
            var när socialchefen i Gävle säger om Jasmines fall i Kerstin
            Weigls granskning i Aftonbladet
            <ref xml:id="i-NRaHJeTEUzuta9TFfdidZP" target="i-QtgpkSgfPBDMMhUgKpLDQz">
              [1]
            </ref>
            : ”Hon var fysiskt attackerande ibland mot människor så de blev
            rädda och fick låsa in sig”. Hon själv, då 13 år, skrev i sin
            dagbok ”Jag skulle vilja säga till personalen att jag mår dåligt
            och vill prata men jag orkar inte så jag ”dampar” istället”. Var
            finns förstå­elsen för barn och ungas behov och hur beteendeproblem
            uppstår?
          </p>
          <p xml:id="i-3PsnjYcipb4Fk3Lc1AURHq">
            Det saknas reflektioner eller åtgärder kopplade till åldersaspekten
            i skrivelsen och nämns inget om behov av t.ex. ökad personaltäthet
            för yngre barn, lämpliga metoder och förhållningssätt eller anpassade
            lokaler etc. Även här finns en avsaknad av insikt hos regeringen
            då barnen tycks få bära skulden för det våld och de missförhållanden
            de utsätts för. Det framstår som oetiskt och är dessutom felaktigt
            då forskning tydligt visar att våldsanvändning och repressivitet
            hos personal i tvångsvård ofta beror på organisa­tion, ledarskap
            och utbildning, inte de intagna individernas karaktäristika.
          </p>
          <p xml:id="i-UFuLwi9Cr39fGRgpQMy45R">
            Vi vet att jämlika förutsättningar och fungerande förskola, skola
            och meningsfull fritid har störst betydelse för barns och ungas
            chans att lyckas men här sker nu en ökande segregation. I USA
            används ofta begreppet ”school to prison pipeline”. Det kan kortfattat
            och något förenklat beskrivas som att unga från socioekonomiskt
            utsatta miljöer eller med svårigheter i form av diagnoser, straffas
            ut från skolan på grund av mindre företeelser, t.ex. att de ”trotsar”,
            och därefter hamnar i samhällets vård och sedan skolas in i fortsatt
            självdestruktivitet och/eller kriminalitet. Det handlar om vilka
            glasögon vuxenvärlden har. Är beteendet trotsigt och aggressivt
            eller försöker den unge säga nånting? Som i fallet med Jasmine,
            som egentligen ville prata men inte orkade för hennes hopp om
            att vuxenvärlden skulle lyssna hade slocknat.
          </p>
          <p xml:id="i-DZTu7Cy7Z4xbz1YFFNbzif">
            Genomgående i medierapporteringen då vuxna företrädare för institutioner
            och myndigheter intervjuas framträder bilden av ”den farlige ungdomen
            och den utsatta personalen”. Det är detaljerade beskrivningar
            av de skador personalen tillfogats men ingen motsvarande beskrivning
            av ungdomarnas utsatthet. Utöver det upprepas gång på gång som
            ett mantra från samma vuxna personer att ”det har blivit bättre
            nu, vi rapporterar mer, nej, det var ju inte bra det som hände,
            men nu är det bättre, vi är nöjda med de förändringar som gjorts
            osv.”. Precis på samma sätt som nu sker i och med regeringens
            skrivelse. Regeringen anger bl.a. att de ”[…] i flera omgångar
            tillfört medel för att stärka Sis verksamhet.” och att ”Regeringen
            är dock medveten om att det kvarstår arbete med att åtgärda brister
            i Sis ungdomsvård och regeringen avser att fortsätta verka för
            att vården ska bli så ändamålsenlig och rättssäker som möjligt”.
          </p>
          <p xml:id="i-AHg358WV2aYLRKVq3EeEnz">
            Vänsterpartiet anser att skrivelsen är för vag i relation till
            det brister som framkom­mit. Regeringen måste vara betydligt tydligare
            med vilka ytterligare åtgärder som ska vidtas. Från vår sida kan
            vi inte nöja oss med något annat än att statens verksamheter ska
            vara rättssäkra.
          </p>
          <p xml:id="i-X4riwNvqRP6Kn7R5YrygEi">
            Vidare anges att ”Regeringen har en årlig dialog med Sis där
            utmaningar och utvecklingsbehov diskuteras. Regeringskansliet
            arbetar med att granska och analysera de behov som identifierats
            inom Sis verksamhet under det gångna året”.
          </p>
          <p xml:id="i-LrHLb9sWXukapXcbkfXtcT">
            Vänsterpartiet anser inte att det är tillräckligt med en årlig
            dialog och vi ser behov av att såväl löften om granskning som
            analys förtydligas.
          </p>
          <p xml:id="i-K2qt5U2tVcvxgHUn37nCm2">
            Slutligen står att ”Regeringens huvudsakliga bedömning är att
            de åtgärder som har vidtagits och de åtgärder som initierats på
            senare tid kommer att få positiva effekter för vården av ungdomar
            på Statens institutionsstyrelses (Sis) särskilda ungdomshem framöver”.
          </p>
          <p xml:id="i-8JsxMMWWXPydeTmkb8BwUm">
            Vänsterpartiet anser inte att regeringen tillräckligt tydligt
            redogör för vad den bedömningen baseras på eller hur de positiva
            effekterna ska uppnås.
          </p>
          <head xml:id="i-BkCnrjF1AdpoCCDWjoQ6EV" type="h1">
            4 Behov av analys, regeringens bedömning och återkoppling
          </head>
          <p xml:id="i-8UrGWwpPvj8usVMd4TY1Fr">
            I socialutskottets tillkännagivande ingick en uppmaning till
            regeringen att återkomma med en bedömning av de insatser som krävs
            för att vården vid Sis särskilda ungdoms­hem ska vara säker och
            för att en placering ska ge den unge den vård och behandling som
            krävs samt att regeringen skulle ange på vilket sätt åtgärderna
            ska genomföras.
          </p>
          <p xml:id="i-8YebRbbFA825EfsBTP2Xxu">
            I skrivelsen saknas genomgående regeringens tydliga ställningstagande
            och förslag till utvärdering av resultaten av åtgärderna. I skrivelsen
            saknas även en analys som grund för regeringens bedömning.
          </p>
          <p xml:id="i-6kwCRoB8RqVrFBVHGo8CdL">
            Regeringen bör återkomma till socialutskottet med en ny redogörelse
            med en tydlig bedömning inklusive föregående analys, av vilka
            åtgärder som bör vidtas inom Sis. Detta bör riksdagen ställa sig
            bakom och ge regeringen till känna.
          </p>
          <p xml:id="i-LyDfX3nMWkBRkc2BxEUvpF">
            Sis har lovat liknande förbättringar som nu anges i skrivelsen
            under många år och ändå har missförhållanden fortsatt. Därför
            är det viktigt att samtliga åtgärder som ska vidtas inom Sis,
            och i samarbete med andra, sker under överinseende och noga följs
            upp.
          </p>
          <p xml:id="i-AFDfR8MuLPWWMZtoYkuUkx">
            Regeringen bör återkoppla löpande till socialutskottet var 6:e
            månad om hur arbetet med att säkerställa hur vården inom Sis verksamheter
            bedrivs. Detta bör riksdagen ställa sig bakom och ge regeringen
            till känna.
          </p>
          <head xml:id="i-PK85ESaeevRUkaAKj2YRje" type="h1">
            5 Arbetsmiljö och behov av extern kontroll
          </head>
          <p xml:id="i-GrXQwMLQQ5QTBxwSK7TDSD">
            Inom Sis används händelserapporteringssystemet ISAP för att rapportera
            arbetsolyckor och tillbud. Trots alla larmrapporter fortsätter
            ökningen av inrapporterade händelser inom ungdomsvården av hot
            och våld riktat mot personal. Ökningen kan enligt Sis bero på
            ökad rapporteringsbenägenhet eller att antalet händelser ökat.
            Under 2020 har enligt Sis ett utvecklingsarbete påbörjats för
            att säkerställa en likvärdig rapportering i hela myndigheten vilket
            skapar bättre förutsättningar för uppföljning. Dock saknas en
            beskrivning av hur en mörkertalsanalys ska ske. Det saknas även
            analyser av hur det våld som rapporteras i ISAP förändrats över
            tid och om det sker i nya situationer, om det ändrat karaktär
            och t.ex. blivit grövre. Med en sådan analys hade det varit enklare
            att avgöra om ökningen kan förklaras av ökad anmälningsbenägenhet
            eller om det är något annat som ligger bakom. t.ex. en skillnad
            i likvärdighet mellan eller inom olika institutioner, vilket i
            sin tur kan identifiera organisatoriska strukturer.
          </p>
          <p xml:id="i-T8kUxXAiBnREBCKoWzHPk">
            Sis har sedan tidigare känt till att det finns stora variationer
            när det gäller förekomst av våld på ett sätt som inte endast har
            samband med klientelets sammansättning, utan även med egenskaper
            hos personalgruppen (Palmstierna 2004). Utvärderingar och jämförelser
            mellan behandlingsinstitutionerna är sällsynta även om undersökningar
            av personalstrukturers betydelse för förekomsten våld sedan länge
            har efterfrågats (Andreassen 2003). Frågor om det t.ex. förekommer
            olika synsätt mellan fast anställd personal som får handledning
            och vikarier och andra liknande centrala analyser saknas i Sis
            inrapporteringar till Arbetsmiljöverket. Att Sis inte på ett korrekt
            sätt registrerar antalet inrapporterade incidenter kopplade till
            hot och våld gör statistiken svåröversikt­lig och missvisande
            <ref xml:id="i-ETxfvDyzth5khqBfWU9bHa" target="i-NqJvqH23dz5pe994MoZ2uY">
              [2]
            </ref>
            (Seko 2019).
          </p>
          <p xml:id="i-QSvW7qbPpCa85ULPk45Pne">
            Det måste finnas en central styrning inom Sis som kan hantera
            allvarliga brister.
          </p>
          <p xml:id="i-U8Ra3qJjpMvFF4mqnfa2ny">
            Som ett exempel på det uttalade JO bl.a. i ett beslut från den
            30 april 2019 att bristerna på ett ungdomshem som varit kända
            för ledningen en längre tid, inte hade lösts på ett tillfredsställande
            sätt. De åtgärder som huvudkontoret vidtog efter sin inspektion
            borde, enligt JO, ha satts in långt tidigare. Genom bl.a. tillsättande
            av den biträdande institutionschefen som en resurs under verksamhetsdirektören,
            skapades förutsättningar för att ledningen för Sis i fortsättningen
            skulle kunna följa och vid behov bistå i arbetet med att kartlägga
            och utvärdera verksamheten, och därefter sätta in ändamålsenliga
            åtgärder. JO framhöll vikten av att den erfarenhet av genomlysning
            som gjordes av ungdomshemmet skulle tas till vara för att förebygga
            liknande situationer på andra av Sis institutioner
            <ref xml:id="i-2RmvLPb8Vit1dxKe3ydPiD" target="i-J75BhvuTYJGTok7LrdNCfH">
              [3]
            </ref>
            .
          </p>
          <p xml:id="i-Mo5W1HoYsMKMegoYd9wbP7">
            I regeringens skrivelse anges att det enligt Sis finns ett behov
            av att stärka förut­sättningarna för första linjens chefer att
            utöva ett mer närvarande ledarskap för sina medarbetare. Detta
            ser Vänsterpartiet förvisso som positivt och det ligger i linje
            med givna rekommendationer, men enligt en hemställan som för närvarande
            bereds inom Regeringskansliet, har Sis samtidigt anfört att det
            enligt deras egen bedömning finns behov av att också förstärka
            den interna tillsynen inom Sis. I detta avseende är Vänsterpartiet
            av helt motsatt uppfattning. I en verksamhet som under så lång
            tid haft så pass omfattande problem av den karaktär som granskningarna
            visar bör inte den interna, utan tvärtom den externa kontrollen
            öka och dessutom utökas till att omfatta en ordentlig genomlysning
            av hela verksamheten i syfte att se om dess organisation är ändamålsenlig.
            Redan år 2019 var Seko av samma uppfattning då man konstaterade
            att ”Seko har under många år lyft dessa problem, tyvärr utan att
            få gehör från varken myndighetsledning eller politiken. För att
            komma till rätta med alla problem krävs det en ordentlig genomlysning
            av hela myndigheten. Tiden för att bara lappa och laga är sedan
            länge förbi.”
          </p>
          <p xml:id="i-9oLRWkTY3qZAdr7JYpdYtS">
            Regeringen bör uppdra åt Arbetsmiljöverket att öka omfattningen
            av kontrollen av Sis verksamhetsstruktur och organisation. Detta
            bör riksdagen ställa sig bakom och ge regeringen till känna.
          </p>
          <p xml:id="i-TGxbvBart8wq9vprSqKZsR">
            Sis granskas av Ivo genom anmälda och oanmälda inspektioner samt
            genom s.k. skrivbordstillsyn. Ivo inspekterar samtliga särskilda
            ungdomshem minst en gång om året. Tillsynen under 2020 ledde till
            39 beslut som rörde ungdomsvården. Barn och ungas livssituation
            inom institutionsvård får inte alltid det utrymme som skulle behövas
            vid tillsynsinspektioner, men möjligheten att faktiskt upptäcka
            brister skulle sannolikt öka om fler inspektioner gjordes. Enligt
            Ivo har dock frekvenstillsynen minskats från två gånger till en
            gång per år.
          </p>
          <p xml:id="i-GfV5m5uLNMF2TtRjNqEaEY">
            Regeringen bör uppdra åt Ivo att öka antalet tillsynsinspektioner
            av Sis verksam­heter per år. Detta bör riksdagen ställa sig bakom
            och ge regeringen till känna.
          </p>
          <head xml:id="i-M3oKig5eP9kzzx5Xk5N2qC" type="h1">
            6 Utbildning och kompetens
          </head>
          <p xml:id="i-91WhdWtJb6S636DcrJu9Ui">
            Det anges i skrivelsen att Sis ska säkerställa att alla nyanställda
            får ”relevant och gedigen utbildning” som utgår från Sis etiska
            riktlinjer. Dessa riktlinjer ska ge ”vägledning i svåra situationer
            […] och bidra till en bra och trygg arbetsmiljö för personalen”.
            Vidare ska det inom verksamheten finnas ”etikansvariga” och nyanställd
            personal ska introduceras av en ”erfaren handledare” samt att
            det ”myndighetsgemen­samma utbildningsprogram” som avses genomföras
            ska innehålla ”etik och bemötande, trygghet och säkerhet, normkritiskt
            tänkande, suicidprevention, psykiatrisk kompetens, motiverande
            samtal, No Power No Lose, traumamedveten omsorg, skolans betydelse
            och regelverk”.
          </p>
          <p xml:id="i-BzQXFffhLSrbw2qaxMf4mx">
            Allt detta låter bra, men vid närmare eftertanke väcks frågan
            vad det egentligen innebär. Om inte innehållet i utbildning och
            introduktion av medarbetare närmare specificeras ges ju ingen
            insyn i vilken kultur som förs vidare inom verksamheten. Att en
            handledare är erfaren kan ju i detta sammanhang bli helt fel om
            denne lär upp ny personal i förhållningssätt gentemot barn och
            unga som är direkt skadliga. Det finns självklart många duktiga
            medarbetare inom Sis också men de missförhållanden som har uppmärksammats
            tyder på att det kan finnas en kultur bland viss personal som
            är destruktiv. Om sådana mönster finns, bryts de bäst genom ökad
            insyn utifrån, kontroll och kontinuerlig utvärdering av arbetssätt
            och metoder samt tydligt ledarskap. I Sis årsredovisning
            <ref xml:id="i-RLSxKYggqoCpUsFZLeTdDP" target="i-WGP6bQJ8JRm3JLj9gkyj91">
              [4]
            </ref>
            står att ”sammantaget är det vår bedömning att utbildningsinsatser
            i konflikthanteringsprogrammet No Power No Lose (NPNL), där även
            strukturerade riskbedömningar och trygghetsplaner ingår, bidrar
            till att förbättra vård- och arbets­miljön inom Sis”.
          </p>
          <p xml:id="i-UBGB4hcakvymE9CfekMJoL">
            Frågan är dock vilka utvärderingar som har gjorts och hur Sis
            vet att metoden fungerar.
          </p>
          <p xml:id="i-6pXTf1ZhPNvr5XfjqFM1Ts">
            Metoden No Power No Lose (NPNL) utvecklades inom Sis i början
            av 2000-talet för att hantera konflikter, hot och våld. Programmet
            har sedan starten 2003 reviderats flera gånger och anges nu på
            Sis hemsida vara ett ”program för effektiv konflikthan­tering”.
            Den reviderade upplagan fokuserar på att upptäcka och identifiera
            tecken på våld, till skillnad från tidigare när fokus mer var
            på personalens beteende. Det har alltså skett en förskjutning
            mot ett antagande om att man ser ungdomarna som orsak när det
            förekommer våld. Centralt i dag tycks vara den grundläggande säkerhetshållningen.
            Metoden ska ge personalen ”redskap” för att de ska kunna agera
            rationellt och effektivt i våldssituationer men det saknas systematiska
            studier avseende metodens effektivitet
            <ref xml:id="i-MLvu24L1X1LU4mZHYK6PHB" target="i-BGcDqX4PzTnubvqs2285fU">
              [5]
            </ref>
            . Instruktionsguiden för NPNL innehåller allt från en blandad
            teoretisk bakgrund till andra metoder, bl.a. Motiverande samtal
            och De-eskalering, beskrivningar av värde­grund, riskbedömningsinstrument,
            trafiksäkerhetspolicy med en rekommendation att använda ”körvana
            förare”, till bilder på självskydd och checklistor över polisanmälan,
            arbetsskadeanmälningar och journaldokumentation m.m. Det är helt
            omöjligt att vetenskapligt värdera denna ”metod” eftersom den,
            i alla fall enligt handboken, innehåller så olika typer av information
            på olika nivåer. Det finns i dag flera interna­tionella modeller
            för att förebygga hot och våld i organisationer. Fördelen med
            att ha kvar NPNL måste vägas mot de fördelar som skulle uppnås
            med att använda metoder som utvärderats i betydligt större utsträckning
            och länge använts i andra länder. Två viktiga europeiska nätverk
            som ordnar konferenser om metoder för att förebygga hot och våld
            inom psykiatrin är ENTMA och EVIPRG
            <ref xml:id="i-4RcZW1aZ5YDKPMBYNieopG" target="i-XpnPXHTePFvaepKVruXjqi">
              [6]
            </ref>
            . En uppenbar nackdel med NPNL är att det blir svårt med kunskapsutbyte
            i internationella sammanhang. I de andra modellerna ingår också
            helt andra delar än i NPNL, t.ex. en regelbunden analys av incidentrapporter
            och avskiljningar, fortbildning av personal och ledarskap för
            organisatoriska förändringar.
          </p>
          <p xml:id="i-6K7uRnQ2MDC25f99MUN9pM">
            Det mest förvånande med att metoden fortfarande används och försvaras
            är dock att innehållet har dömts ut då metoden anses utgå från
            ett förlegat synsätt. NPNL innefattar, enligt Barnrättsbyrån,
            polisiära grepp och tekniker med syfte att åsamka smärta. De inslag
            av våldsanvändning som ingår i NPNL är inte framgångsrika för
            att få kontroll över våldsamma situationer. Dessutom finns risk
            för skada och ytterst kvävning och död genom användandet av vissa
            grepp.
          </p>
          <p xml:id="i-U5XnGmLhLRWnpJXF2RznF5">
            Sis publicerade redan 2012 en rapport
            <ref xml:id="i-EbRqWQwVjF9Yne1PkZ9aZA" target="i-WAuy4qLsbGTMBsSXHCzsf9">
              [7]
            </ref>
            för att belysa det aktuella kunskapsläget kring traumatisering
            hos institutionsvårdade ungdomar, genom en systematiskt genomförd
            litteraturöversikt. Frågeställningen som låg till grund för rapporten
            var i vilken utsträckning institutionsvårdade ungdomar visar tecken
            på att vara traumati­serade. Resultaten visade att trauma är en
            vanligt förekommande orsak till psykisk ohälsa bland institutionsvårdade
            ungdomar och att brist på kunskap om förekomst av traumatisering
            bland intagna ungdomar inom Sis kan leda till bristande och ineffektiv
            behandling. Det föreslogs redan då ett projekt för att utforma
            och utvärdera ett vård­program för behandling av traumatiserade
            ungdomar men det är först nu, nästan tio år senare, som traumamedveten
            omsorg ska ingå som en del i personalens utbildning.
          </p>
          <p xml:id="i-9U9nU4jbnkdfBggMzWHwrd">
            Regeringen bör vidta åtgärder för att innehållet i Sis utbildningsprogram
            granskas av oberoende forskare med gedigen kunskap, även internationellt,
            inom fältet. Detta bör riksdagen ställa sig bakom och ge regeringen
            till känna.
          </p>
          <p xml:id="i-L2Pj6dEQmzpFf1ihb1tWg">
            Beträffande behov av kompetens och utvecklingsmöjligheter för
            personalen anger regeringen i sin skrivelse att s.k. ”effektiva
            team är mindre stressade, har lägre sjukfrånvaro och känner högre
            arbetstillfredsställelse samt att de utsätts för färre hot- och
            våldshändelser”.
          </p>
          <p xml:id="i-TmYmTzKgScrYx9fSSUyCzf">
            Vänsterpartiet frågar sig hur regeringen bedömer att personalgrupperna
            inom Sis ska bli väl fungerande team och hur detta i sin tur ska
            bidra till förbättrad vårdkvalitet och minskad utsatthet för hot
            och våld. Vidare tycks regeringen verka nöja sig med detta uttalande
            från Sis: ”Myndigheten är övertygad om att gemensamma, goda arbetssätt
            för myndighetens ledningsgrupper kommer att göra stor skillnad
            för möjligheterna att nå uppsatta mål.” Det framgår inte vad gemensamma
            och goda arbetssätt innebär och på vilket sätt deras kvalitet
            och innehåll ska kontrolleras. Utöver detta formulerar reger­ingen
            att de anser att en kompetensförsörjningsplan där behoven i verksamheten
            analyseras och prioriteras är nödvändig.
          </p>
          <p xml:id="i-BbrCnWzroU9CBX2VAmnMZ3">
            Vänsterpartiet kan inte annat än instämma i att detta verkar
            behövas men svaret på frågan om vilka åtgärder som faktiskt behövs
            lyser med sin frånvaro.
          </p>
          <p xml:id="i-E4hcKvZwappaKPr4m2WvnA">
            Dock identifieras ett försiktigt uttryckt behov av ökade kompetenskrav
            i form av följande mening: ”Behandlingsarbetet kan behöva professionaliseras
            så att det finns fler medarbetare med psykologisk behandlingskompetens
            eller terapeutisk utbildning med i utformningen och genomförandet
            av de mer avancerade behandlande insatserna” samt avslutningsvis
            ”Regeringen ser vidare positivt på det arbete med kompetenssatsning
            som påbörjats inom myndigheten.”
          </p>
          <p xml:id="i-L3Btk71ztcBPQc9FN9zwRo">
            Det framgår heller inte varför regeringen ser så positivt på
            denna pågående och planerade kompetenssatsning. Frågan kvarstår
            med andra ord på vilket sätt dessa satsningar ska förbättra rådande
            missförhållanden inom Sis. Dessutom väcks frågan om och när utbildningssatsningen
            faktiskt kommer att genomföras utifrån denna mening: ”Avsikten
            är att utbildningen ska inrättas i den takt som ekonomin medger
            det”.
          </p>
          <p xml:id="i-2LUUJLjJdLbcHVDBUDav3q">
            Vid utgångspunkt om att målgruppen barn och unga som vårdas inom
            Sis anges ha den mest komplexa problematiken inom hela den sociala
            barnavården, borde arbetet med just dem vara det mest avancerade
            inom socialt arbete med barn och unga. Enligt Maria Andersson
            Vogel, fil.dr. i socialt arbete, föranleder detta behov av en
            grundsyn inom hela organisationen/myndigheten som utgår från en
            terapeutisk idé. Här finns internationella exempel från t.ex.
            USA och Storbritannien på ”trauma-informed care” eller ”secure
            base care”. För att det ska vara genomförbart behöver personalen
            dock ha kompetens att utföra den typen av behandlingsarbete och
            en inställning som rimmar med en sådan grundsyn. I förhållande
            till detta ligger dock i grunden frågan om samhällets syn på dessa
            barn och unga. Är de värda att satsa på eller ses de mest som
            problematiska, störande och potentiellt farliga?
          </p>
          <p xml:id="i-KKcwBGWUSf8srLQQBmhgr8">
            För Vänsterpartiet framstår det som helt självklart, med tanke
            på att de barn och unga som är placerade och hur omfattande och
            komplexa deras behov beskrivs vara, att Sis behöver rekrytera
            personal med psykologisk behandlingskompetens eller terapeutisk
            utbildning.
          </p>
          <p xml:id="i-Ja8Rj79zuvchvSVLg7CduT">
            Regeringen bör återkomma med en bedömning av på vilket sätt Sis
            utbildnings- och rekryteringssatsningar kommer att förbättra vården
            för placerade barn och ungdomar. Detta bör riksdagen ställa sig
            bakom och ge regeringen till känna.
          </p>
          <head xml:id="i-JqenPNJB6JaAs4wfm57X9q" type="h1">
            7 Behandlingsmetoder
          </head>
          <p xml:id="i-CAcpWkHQSkFWufTeNbQxkc">
            Regeringen skriver att de behandlingsmetoder som Sis använder
            är kunskapsbaserade och adekvata för målgruppen då de ”utgår från
            principerna om risk, behov och mottag­lighet (RBM) samt har sin
            grund i kognitiv beteendeterapi (KBT) och social inlärnings­teori”.
            Programmen anges även vara strukturerade, följa en tydlig manual
            och ha en hög intensitet och att Sis har riktlinjer för genomförandet
            samt centralt metodstöd. Men någon mer utförlig beskrivning av
            vad behandlingsprogrammen innehåller ges inte och inte heller
            vilka resultat som kan förväntas eller hur utvärdering sker. Det
            som däremot står är att det är utmanande för verksamheterna att
            upprätthålla kvalitet och kontinuitet i behandlingsarbetet mot
            bakgrund av hög personalomsättning, begränsade rekryterings­möjligheter
            och knappa resurser och att arbetet är beroende av att det allians-
            och relationsskapande bemötandet på avdelningen fungerar. Vidare
            anges att barnen och ungdomarna måste känna sig trygga och motiverade
            innan de kan tillgodogöra sig innehållet i de behandlingsprogram
            som erbjuds. Att arbetet är utmanande ligger ju i sakens natur
            och därför är det anmärkningsvärt att regeringen inte besvarar
            på vilket sätt allians och trygghet ska skapas.
          </p>
          <p xml:id="i-JxS4oq32zLSBMyovdRBbUb">
            Det står förvisso att flera ”verksamhetsnära utvecklingsprojekt”
            pågår som syftar till att fortsätta utveckla vården utifrån bästa
            tillgängliga kunskap, men ingenstans anges vilka åtgärder som
            regeringen bedömer måste vidtas för att Sis personal ska utföra
            sitt uppdrag att ge de placerade barnen och ungdomarna vård och
            behandling. Det är även oklart i vilken utsträckning de placerade
            barnen och ungdomarna faktiskt får behand­lingsinsatser. Det förefaller
            vara endast de som vårdats enligt LSU som faktiskt genom­går hela
            behandlingsprogram. Det tycks även saknas uppgift om vilka habiliterande
            insatser som ges till de barn och unga som tillhör personkrets
            1 enligt LSS och som är placerade inom Sis.
          </p>
          <p xml:id="i-KzsFxm6CzFtRLJ4UBRrjTm">
            Placering på Sis verkar kunna ha negativ effekt kring utbildning,
            livsinkomst och kriminalitetsrisk. På internationell nivå har
            det i separata studier, forskningsgenom­gångar och metaanalyser
            framhållits att institutionsbehandling i allmänhet ger dåliga
            resultat, även om det också finns exempel på positiva resultat.
            Generellt har forsk­ningsgenomgångar visat att den genomsnittliga
            effekten av institutionsbehandling är låg, men att det förekommit
            relativt stora variationer. Det innebär att vissa institutions­former
            ger positiva resultat, medan andra i själva verket kan förstärka
            ungdomarnas problem
            <ref xml:id="i-NPWErHQG8AAfP729ceaQid" target="i-TvktV2dDr2PqaLt6v8UXKL">
              [8]
            </ref>
            . Inget av detta problematiseras eller berörs i skrivelsen. Det
            regeringen däremot anger är hur Sis menar att man ska kvalitetssäkra
            sina egna behandlings­program. Beträffande t.ex. programmens vetenskapliga
            och metodologiska innehåll och kvalitet ska detta granskas och
            bedömas av en intern panel vid Sis.
          </p>
          <p xml:id="i-BkvqrkNy5XGi2dLmQd7vpm">
            Vänsterpartiet tror inte att det är tillräckligt med granskning
            av en intern panel. För att säkerställa att de behandlingsmetoder
            som ska användas utgår från bästa möjliga kunskap och beprövad
            erfarenhet behövs snarare insyn utifrån.
          </p>
          <p xml:id="i-V3TmfPVKTS7iT1LCQ5hMCs">
            Regeringen bör vidta åtgärder för att innehållet i Sis behandlingsprogram
            granskas samt utvärderas av oberoende forskare med gedigen kunskap
            inom fältet. Detta bör riksdagen ställa sig bakom och ge regeringen
            till känna.
          </p>
          <head xml:id="i-RGz4ej5xRLB62859wwse4r" type="h1">
            8 Alternativa placeringsformer
          </head>
          <p xml:id="i-8A1nPK2nMe23sEbArYVxoA">
            ”Det finns ju ett hål i systemet kan man säga. Ungdomar med allvarliga
            psykiska problem har inget självklart ställe som dom kan placeras
            på”. Citatet är hämtat från ett av de program som sändes på SVT
            om flickors utsatthet för övergrepp på Sis där Marie Sallnäs,
            professor i socialt arbete, intervjuades.
          </p>
          <p xml:id="i-SFA2JJ1ipTqDpo2QsCD6iu">
            Detta menar även Vänsterpartiet. Det råder brist på vård- och
            behandlingsmöjlig­heter för barn och unga med stora psykosociala
            problem och psykiatriska diagnoser. Ett alternativ till institutionsvård
            som brukar användas för unga med kriminella eller drogrelaterade
            problem är behandlingsfamilj eller familjehem med förstärkt stöd.
            Dessa familjer tar bara emot ett barn eller en ungdom i taget
            och kontakten med andra unga som har liknande problem blir alltså
            mer begränsad än vid vård på institution. En litteraturöversikt
            gjord av statens eget expertorgan SBU visar att jämfört med placering
            på institution leder placering i en sådan behandlingsfamilj till
            mindre kriminalitet och färre intag på låst avdelning. De unga
            som bott i behandlingsfamilj verkar också i mindre grad ha psykisk
            ohälsa och använda mindre narkotika än de som placerats på institution
            med specifika insatser.
          </p>
          <p xml:id="i-YaeC15p24k2vX3iCc98Brk">
            Vänsterpartiet anser att placerade barn och unga ska få det bästa
            samhället har att erbjuda och anser att alternativa placeringsformer
            bör utvecklas, särskilt för målgruppen unga flickor med psykisk
            ohälsa. Vi har tidigare lyft frågan om vikten av att utreda hur
            nya boendeformer med hög personaltäthet och utbildad personal
            kan utvecklas i stället för institutionsvård. Det finns stora
            behov av särskilt anpassade placeringsformer för barn och ungdomar
            med psykosociala problem och behov av nära och utökat vuxenstöd.
            Nya alternativa placeringsformer för barn och unga med beroende
            och psykisk ohälsa bör tas fram och behandlingsfamiljer med förstärkt
            stöd bör prioriteras framför institutionsvård.
          </p>
          <p xml:id="i-EgqaJKrcCEmLkJ1doHKfZ">
            Regeringen bör ge lämplig myndighet i uppdrag att utreda möjligheten
            till fler alternativa placeringsformer, särskilt utifrån flickors
            behov. Detta bör riksdagen ställa sig bakom och ge regeringen
            till känna.
          </p>
          <head xml:id="i-LcrfkTyEVtQtm3dZosR7aW" type="h1">
            9 Barns och ungdomars rätt att framföra synpunkter och klagomål
          </head>
          <p xml:id="i-PYTnkvDY3B9cuq2VAENhxi">
            Barn som placeras på institution lever ett väldigt utsatt liv.
            Vänsterpartiet menar att de tvångsåtgärder som används mot barn
            och unga ska tas bort och att det i stället ska utvecklas en mer
            personaltät vård med utbildad personal. Det ska också vara lätt
            för de placerade unga att klaga vid missförhållanden. Enligt Ivos
            nationella tillsyn av socialtjänstens uppföljningar för placerade
            barn och unga år 2017 svarade drygt 80 procent av de tillfrågade
            barnen att de tyckte att det var mycket eller ganska viktigt att
            ha en nära kontakt med sin socialsekreterare. Vidare visade granskningen
            att en tredjedel inte hade haft eller fått möjlighet till enskilda
            samtal med socialtjänsten och hälften av barnen hade inte fått
            regelbundna besök av sin socialsekreterare. Enligt Barnombudsmannen
            <ref xml:id="i-UJSnR4RMWQMduXFh52WVQ9" target="i-2zaqGWciLUkz7XrnD6bouf">
              [9]
            </ref>
            vill flertalet placerade barn och unga träffa sin socialsekreterare
            oftare än vad de nu gör. För Vänsterpartiet är det helt centralt
            att de unga ska ha kontinuerlig och nära kontakt med sin socialsekreterare.
          </p>
          <p xml:id="i-CfiBjpZ2eAXAeozzjcH1z7">
            Regeringen bör göra en översyn för att säkerställa socialtjänstens
            skyldighet att följa upp beslut om placering och ha enskilda samtal
            med placerade barn och unga. Detta bör riksdagen ställa sig bakom
            och ge regeringen till känna.
          </p>
          <p xml:id="i-R9rNd4Kxe9sdCcsKzFcK6d">
            Enligt regeringens skrivelse ska det på varje avdelning inom
            Sis verksamheter hållas ungdomsråd minst var sjätte vecka. Vänsterpartiet
            är positivt till att dessa råd hålls. Ungdomsråden leds av institutionschefen,
            biträdande institutionschefen eller rektorn och institutionschefen
            avgör vilka eventuella åtgärder som behöver vidtas utifrån innehållet
            i mötesanteckningarna, exempelvis vad som ska beslutas i ledningsgrupp,
            vad som kan hanteras på andra sätt och vad som ska anses utgöra
            klagomål och då hanteras enligt gällande rutin. Institutionschefen
            sammanställer även och analyserar de synpunkter i ungdomsråd som
            indikerar brister i verksamheten. Dock blir det svårt för placerade
            barn och ungdomar att framföra synpunkter till den personal de
            är beroende av. Statskontoret har efter en översyn redan år 2018
            rekommenderat Sis att inrätta en klagomålsfunktion som är fristående
            från institutionerna eftersom ungdomar och klienter som kan behöva
            framföra klagomål står i ett starkt beroendeförhållande till personalen
            vid den egna institutionen. Statskontoret ansåg av denna anledning
            att det är rimligt att personer i en sådan utsatt ställning kan
            vända sig till en fristående funktion för att framföra klagomål.
          </p>
          <p xml:id="i-VVsPNxZqcgq1o1DzGWxVZm">
            Regeringen bör vidta åtgärder för att placerade barn och ungdomar
            inom Sis verksamheter på ett tryggt sätt ska ges möjlighet att
            framföra synpunkter oövervakat till en oberoende part. Detta bör
            riksdagen ställa sig bakom och ge regeringen till känna.
          </p>
          <p xml:id="i-PUmakye7V6AiP8jixBJeLs">
            Sverige har tidigare fått kritik för avsaknad av en oberoende
            klagorättsmekanism för barn placerade på institution och FN:s
            barnrättskommitté har nu ställt frågan till Sverige hur Sverige
            säkerställer att barn har tillgång till en oberoende klagorätt
            på institutioner som Sis. I barnkonventionens artikel 12 tydliggörs
            barnets rätt att framföra sina åsikter och få dem beaktade och
            i Barnrättsutredningen (2016:19) konstaterades att ”ett barn­rättsbaserat
            synsätt kräver att varje barn erkänns, respekteras och skyddas
            som rättighetsbärare med en individuell personlighet, egna behov
            och intressen samt personlig integritet”. Den interna klagomålshanteringen
            på Sis eller hanteringen av klagomål hos Ivo lever i dag inte
            upp till kraven om en oberoende klagorätt.
          </p>
          <p xml:id="i-Ec5HVenmaqCwBHZnEUQLpz">
            Möjligheterna för barn och unga att överklaga beslut om avskiljning
            har ur ett barnrättsperspektiv stora brister. Barnrättsbyrån kan
            konstatera att det är mycket svårt för barn att få till juridiska
            prövningar. Ett avskiljningsbeslut ska överklagas till förvaltningsrätten,
            men om barnet under avskiljningen utsatts för våld och önskar
            anmäla det så ska våldet anmälas till polis. Har barnet utsatts
            för kränkningar från personalen eller andra missförhållanden som
            har samband med avskiljningen ska dessa anmälas till tillsynsmyndigheterna.
            Det finns med andra ord ingen instans som kan pröva hela den behandling
            barnet utsatts för i en avskiljningssituation, trots att det ofta
            handlar om ett och samma händelseförlopp. Barn har inte kunskap
            om detta komplexa system, vilket gör det nästan omöjligt för dem
            att själva hävda sin rätt. Ett stort ansvar vilar på Sis att hänvisa
            barns klagomål till rätt instanser.
          </p>
          <p xml:id="i-JrK7Rm74BtdgEK4Qs4xLEk">
            För Vänsterpartiet är det en angelägen fråga att utreda vidare
            hur barn som vill överklaga beslut ska kunna få information och
            känna sig delaktiga i sin egen process.
          </p>
          <p xml:id="i-Jo1Utv4CoV7JfVKVnGQJHL">
            Regeringen bör tillsätta en utredning om hur rätten till en oberoende
            klagorätts­mekanism ska säkerställas. Detta bör riksdagen ställa
            sig bakom och ge regeringen till känna.
          </p>
          <p xml:id="i-K4hG5QCjhvPV1cpgk73Zb8">
            När Ivo gör sina inspektioner är det viktigt att barn och ungdomar
            faktiskt får delta och ges möjlighet att bl.a. beskriva förekomsten
            av eventuella restriktioner eller repressalier. För Vänsterpartiet
            är det angeläget att särskilt utsatta barn och unga får möjlighet
            att framföra sina åsikter och önskemål genom att göras delaktiga
            i besluts­processer om saker som rör dem. Detta för att öka sin
            självständighet och få känna att deras röst har betydelse i ett
            demokratiskt samhälle.
          </p>
          <p xml:id="i-12pJPHhpGtZQNQur18GL32">
            Regeringen bör vidta åtgärder för att förtydliga att barn och
            ungas åsikter måste få framföras vid tillsynsinspektioner. Detta
            bör riksdagen ställa sig bakom och ge regeringen till känna.
          </p>
          <head xml:id="i-JZXAESfqTG25MNGWRW4Ky7" type="h1">
            10 Särskilda befogenheter och tvångsåtgärder
          </head>
          <p xml:id="i-Kac194VhEt5Nb5hN6D995f">
            I skrivelsen anges att ”Det finns inte någon enkel lösning som
            svarar mot flickornas samtliga behov och garanterar deras trygghet
            och säkerhet.”
          </p>
          <p xml:id="i-Q5qAEB5xgCb2tBjL6NW525">
            För Vänsterpartiet framstår detta som obegripligt. Varför skulle
            inte dessa flickors behov av vård och omsorg kunna tillgodoses
            och hur kan regeringen nöja sig med att deras trygghet och säkerhet
            inte kan garanteras?
          </p>
          <p xml:id="i-JiPyWaLDdRJruDJXSM1FfW">
            Enligt en utredning som Sis genomförde 2020 skulle t.ex. minskad
            gruppstorlek och förstärkt vårdorganisation minska behovet av
            vård i enskildhet eller leda till färre avskiljningar. Frågan
            som Vänsterpartiet direkt ställer sig blir då varför inte Sis
            redan har vidtagit nödvändiga åtgärder för att organisera vården
            så att användandet av dessa särskilda befogenheter ska minska,
            särskilt med tanke på att det oftast är unga flickor som avskiljs.
            I synnerhet framstår detta som märkligt då Sis faktiskt har lyckats
            minska antalet avskiljningar avsevärt på en avdelning där ett
            par ungdomar som varit föremål för över hundra avskiljningsbeslut
            tidigare vårdades. Genom att göra anpassningar baserade på Socialstyrelsens
            kunskapsstöd minskade avskiljningarna till endast två stycken
            under ett helt år. Detta lyckade exempel borde ju med fördel kunna
            spridas inom Sis organisation.
          </p>
          <p xml:id="i-EMxwVzHUsWMD2EwzdG917e">
            Det borde vara möjligt att garantera flickors trygghet och säkerhet
            om viljan finns och resurser avsätts. Barnrättsbyrån har t.ex.
            föreslagit att en oberoende observatör ska tillsättas på varje
            institution som bara har till uppdrag att observera och tillvarata
            barnens intressen. Enligt Vänsterpartiet vore det en god investering,
            såväl ur ett ekonomiskt som mänskligt perspektiv. Är det möjligt
            att satsa betydande summor på projekt för att öka säkerheten,
            så borde liknande kunna göras i denna fråga. Det är dessutom också
            en fråga om säkerhet, men ur en annan aspekt.
          </p>
          <p xml:id="i-NrvBNDqLk1jW5mmb7fg4kv">
            Regeringen bör vidta åtgärder för att Sis ska tillsätta oberoende
            observatörer på varje institution. Detta bör riksdagen ställa
            sig bakom och ge regeringen till känna.
          </p>
          <p xml:id="i-PJAK1iRtC98ZsQAGiBwoJX">
            Regeringen anger att Sis har initierat en genomlysning av avskiljningarna
            och att Ivo fått ett förstärkt tillsynsuppdrag för att uppmärksamma
            eventuella skillnader i använ­dandet av avskiljningar utifrån
            flickornas ålder samt eventuell funktionsnedsättning. Enligt regeringen
            behöver användande av avskiljningar för flickor särskilt granskas
            och könsskillnaden i antalet avskiljningar analyseras och åtgärdas.
            Även om Vänsterpartiet också tycker att det är viktigt att se
            vilka skillnader som föreligger, borde fokus vara att analysera
            händelseförloppet som leder till att personalen anser sig nödgad
            att vidta tvångsåtgärder och använda våld. Detta särskilt utifrån
            att det enligt Sis egen rappor­tering av avskiljningsbeslut går
            att se att personalen hade kunnat agera annorlunda i en majoritet
            av fallen, för att förhindra att konflikten eskalerade och ledde
            fram till en avskiljning. I alltför stor utsträckning är det alltså
            personalens eget agerande, inte barnen och ungdomarna, flickorna
            och tjejerna, som bidrar till en upptrappning av situationen,
            med våldsanvändning som följd.
          </p>
          <p xml:id="i-23LtozLWfMipg1MoHCyEGF">
            FN:s barnrättskommitté i Genève har slagit fast att disciplinära
            åtgärder som iso­lering och andra straff som skadar barns fysiska
            och psykiska hälsa är strikt förbjudna. Barn och unga som är omhändertagna
            och placerade på särskilda ungdomshem är i en särskilt utsatt
            situation. De är i en beroendeställning till de vuxna och har
            små möj­ligheter att få komma till tals och få sina rättigheter
            tillgodosedda. FN:s barnrättskom­mitté har rekommenderat Sverige
            att personal ska utbildas i vårdmetoder som undviker våld eller
            tvång. Det är viktigt att det finns arbetssätt som förhindrar
            att kritiska situationer uppstår men vid behov bör det finnas
            en beredskap och kunskap om hur man ska göra och en tydlighet
            om vad som är tillåtet och inte.
          </p>
          <p xml:id="i-2iz58xD5KcYDybBAQXEKRB">
            I Barnombudsmannens årsrapporter från 2010, 2011 och 2019 återfinns
            vittnesmål om kollektiva bestraffningar, godtyckliga regler, övervåld
            samt oberättigade och våldsamma nedläggningar. Enligt en skrivelse
            från Unicef Sverige tillsammans med barnrättsorganisationerna
            Barnrättsbyrån, Rädda Barnen, Bris, Ecpat och Maskrosbarn
            <ref xml:id="i-SYwZNJvawbEJWADFUPpqXb" target="i-FijQBhERMCHnJo7EuswSue">
              [10]
            </ref>
            uppmanas socialministern att omedelbart vidta åtgärder för barn
            placerade i Sis-hem. Bakgrunden är de missförhållanden som beskrivs
            bl.a. i SVT:s Uppdrag granskning, men även på grund av det ökande
            antalet avskiljningar, som på en institution med målgruppen barn
            mellan 11–15 år anges ha ökat med 300 procent. Bris och Barnrätts­byrån
            som kontaktas av barn och unga beskriver oproportionerligt hårda
            restriktioner och om personal som uppvisar kränkande och bristande
            bemötande. Att maktmissbruk och övergrepp förekommer vittnar även
            tidigare anställda inom Sis om i en debattartikel med den talande
            titeln ”Hur många larmrapporter om våld på Sis ska behövas?”
            <ref xml:id="i-KQ7bzmmV1wz2Ge3bi44Yan" target="i-9DSJajwGJdA8ZQ1xBrNAPU">
              [11]
            </ref>
            .
          </p>
          <p xml:id="i-Kn8bwVHY5sfu4tKfD5SufP">
            Det är viktigt att framhålla att det våld som barn och unga utsätts
            för i statens egen verksamhet inte handlar om ett par enstaka
            fall (även om det hade varit illa nog), utan det är ett systematiskt
            problem som kräver kraftfulla åtgärder från politikens håll. I
            uppmaningen från barnrättsorganisationerna till socialministern
            står att det inte är förenligt med de ambitioner Sverige står
            för att barn placerade på en statlig institution utsätts för våld
            och övergrepp samt att detta strider mot barnets rätt till frihet
            från våld, enligt artikel 19 i barnkonventionen. Även enligt uppgifter
            från en ännu inte publicerad studie av Barnrättsbyrån i samarbete
            med Stockholms universitet, utsätts barn för regelmässig och systematisk
            våldsanvändning av personal. I minst 82 procent av alla avskiljningar
            används grepp och tekniker enligt NPNL, vilket som vi beskrev
            tidigare i motionen, per definition innebär användande av våld.
            I en tredjedel av besluten fram­kommer att barnen inte varit våldsamma
            alls, dvs. att rekvisitet för tillämpning av tvångsmedel inte
            är uppfyllt. I en tredjedel av besluten framkommer att det är
            personalen som är fysisk först, vilket kan tolkas som att personalen,
            i en betydande andel, bidrar till en upptrappning av situation
            (dvs. precis som Sis själva redan konstaterat). Rena fasthållningar
            utgör en tredjedel av fallen och trots återkommande och allvarlig
            kritik från JO, senast i juni 2021, fortsätter barn att utsättas
            för fasthåll­ningar i form av bl.a. nedläggningar mot golv. Allvarligt
            nog innebär sådana nedlägg­ningar mycket stor risk för skada.
          </p>
          <p xml:id="i-4YP9sZHnC7ciiwoHhSi53C">
            Vänsterpartiet har tidigare föreslagit i motion med anledning
            av proposition Stärkt rättssäkerhet vid genomförande av särskilda
            befogenheter på särskilda ungdomshem och LVM-hem (motion 2017/18:4046)
            beträffande särskilda befogenheter inom Sis-institutioner, i enlighet
            med FN och Barnombudsmannen m.fl., att möjlighet till beslut om
            avskiljning helt ska avskaffas. Det valde regeringen tyvärr att
            inte gå vidare med utan nya regler om att korta tiden för avskiljning
            från 24 timmar till fyra infördes i stället år 2018. I samband
            med lagändringen meddelade regeringen dock att man på sikt helt
            ville avskaffa möjligheten till beslut om avskiljning på ungdomshem.
          </p>
          <p xml:id="i-8eKsDosoBgem5ft6zxSSkE">
            I socialutskottets tillkännagivande finns en tydlig uppmaning
            till regeringen från samtliga partier att tvångsåtgärderna ska
            bort. Enligt regeringens skrivelse arbetar Sis för att under 2021
            stärka kompetensen angående vilka tvångsåtgärder som får vidtas
            och olika slags utbildnings- och behandlingsinsatser ska genomföras.
            Dock meddelas att ”införande av förbud mot avskiljning inte är
            en framkomlig väg” enligt Sis. Ska detta bara få stå oemotsagt
            utan respons från regeringen?
          </p>
          <p xml:id="i-MAmBDESRHxWKcC59oxFtP9">
            Vänsterpartiet ser mycket allvarligt på att regeringen inte ämnar
            vidta ytterligare åtgärder i denna fråga då vi anser att nollvisionen
            om avskiljningarna ska finnas kvar. I synnerhet då Sverige kritiserats
            av både FN:s barnrättskommitté och FN:s kommitté mot tortyr för
            att den svenska lagstiftningen över huvud taget tillåter att barn
            och unga isoleras och hålls avskilda på bl.a. ungdomshem. Det
            är mycket anmärkningsvärt att regeringen inte bara backar från
            sina egna uttalanden, utan dessutom går emot ett enigt socialutskotts
            vilja. Detta trots att vi ser att dessa inhumana avskiljningar
            ökat med 74 procent inom Sis under perioden 2018–2020 och mot
            bakgrund av att det oftast är flickor, de yngre barnen och unga
            med funktionsnedsättningar som avskiljs. Det är oerhört viktigt
            att en förändring snarast sker.
          </p>
          <p xml:id="i-W5zdUKb42HCzHgLUureQzA">
            Regeringen bör genomföra de ändringar som krävs för att avskaffa
            möjligheten till avskiljning. Detta bör riksdagen ställa sig bakom
            och ge regeringen till känna.
          </p>
          <p xml:id="i-TFWy3h9E8fgTK2NH2S8GQi">
            Till de särskilda befogenheterna, som endast får användas om
            de står i rimlig proportion till syftet med åtgärden, hör även
            vård i enskildhet, som det kan fattas beslut om när det krävs
            med hänsyn till den unges speciella behov av vård eller säkerhet
            eller säkerheten vid hemmet. Åtgärden ska vara anpassad efter
            den unges individuella vårdbehov och fråga om vård i enskildhet
            ska prövas fortlöpande och alltid omprövas inom sju dagar från
            senaste prövning. I båda fallen ska mindre ingripande åtgärder
            användas om de är tillräckliga enligt socialtjänsten handbok om
            LVU (2020). JO:s Opcat-enhet har dock noterat att det förekommer
            problem kopplat till hur Sis tillämpar de särskilda befogenheterna
            och enligt Statskontoret har både antalet avskiljningar och vård
            i enskildhet ökat sedan 2015. Det har även visat sig att sådana
            beslut inte har dokumenterats i enlighet med gällande rutin och
            omprövningar av vård i enskildhet gjorts utan att föregås av någon
            egentlig bedömning av om behov faktiskt föreligger. En 13-årig
            flicka uppger i SVT:s program Uppdrag Granskning att hon vårdades
            i enskildhet i 215 dygn, varav över två månader i obruten följd.
            Det finns tyvärr fler exempel på barn och unga som vårdats på
            detta sätt under lång tid, i extremfallen flera år, vilket Vänsterpartiet
            starkt motsätter sig.
          </p>
          <p xml:id="i-4nHMGPRBLRhmxqG6Fu3vEZ">
            Regeringen bör uppdra åt lämplig myndighet att förtydliga reglerna
            om att vård i enskildhet ska omprövas fortlöpande. Detta bör riksdagen
            ställa sig bakom och ge regeringen till känna.
          </p>
          <p xml:id="i-Dj2GmQUcJk1a2qXMg4NWgW">
            År 2020 ändrades LPT (lagen om psykiatrisk tvångsvård 1991:1128)
            i syfte att förbättra villkoren för barn inom den psykiatriska
            tvångsvården. Ändringarna innebar bl.a. en särreglering av tvångsåtgärderna
            fastspänning med bälte, avskiljande från andra patienter och inskränkning
            i rätten att använda elektroniska kommunikationstjänster för patienter
            under 18 år. Vidare infördes en ny bestämmelse om särskild underrättelse
            till Ivo om en patient som är under 18 år har blivit föremål för
            upprepade tvångsåtgärder under vårdperioden. Regeringen anger
            i skrivelsen att den typen av extern kontroll även kan vara av
            intresse exempelvis när det gäller avskiljningarna inom Sis.
          </p>
          <p xml:id="i-Cvgjo5CZxCc5npUHREx9p8">
            Regeringen bör utreda om en bestämmelse ska införas om särskild
            underrättelse till Ivo när ett barn eller ungdom som är placerad
            inom Sis har blivit föremål för upprepade tvångsåtgärder under
            placeringstiden. Detta bör riksdagen ställa sig bakom och ge regeringen
            till känna.
          </p>
          <p xml:id="i-EQNpN9vPBEbNzCwFK2ywJU">
            Enligt regeringens skrivelse anser Sis att det finns fördelar
            med att de skulle få beslutanderätt om omplacering i de fall behov
            uppstår att flytta barnet eller den unge till ett annat ungdomshem.
            Sis motiverar det med att platserna skulle utnyttjas mer effektivt
            och flexibelt samt att barn och unga inte skulle behöva vårdas
            i låst miljö längre än nödvändigt. Detta anförs även i fråga om
            att öka differentieringen utifrån säkerhets­aspekt och målgruppsanpassning.
            Om ett sådant förslag skulle genomföras minskas socialtjänstens
            insyn och delaktighet i placeringen avsevärt, något som Vänsterpartiet
            endast kan se som en nackdel. Troligen motsätter sig socialtjänsten
            sällan förslag från Sis om omplacering i de fall detta anses behövligt
            och en sådan föreslagen utvidgat rätt för Sis blir i praktiken
            onödig. Det enda det skulle kunna leda till är ett ökat avstånd
            mellan placeringsansvarig kommun och socialsekreterare och insyn
            i barnets eller ungdomens vård. Detta kan medföra allvarliga negativa
            konsekvenser och därför motsätter sig Vänsterpartiet ett sådant
            förslag.
          </p>
          <p xml:id="i-7Fry8BaTC9WGtiAdisnzox">
            Regeringen bör inte låta Sis få egen beslutanderätt för omplacering
            inom sin egen verksamhet. Detta bör riksdagen ställa sig bakom
            och ge regeringen till känna.
          </p>
          <head xml:id="i-NzYNghikCkhDwARij9vKP2" type="h1">
            11 Rätt till skolgång för barn och unga som är placerade på Sis
          </head>
          <p xml:id="i-SXq6UPTShdFju1vAV4LFMu">
            Regeringen anger i skrivelsen att skolan inom Sis är betydelsefull
            utifrån aspekten att det är en skyddsfaktor, men även att skolgång
            är en rättighet för barn och unga. Enligt regeringen följer utbildningen
            inom Sis en central timplan med erbjudande om 23 timmars undervisning
            i veckan och undervisning i samtliga 16 obligatoriska grundskole­ämnen.
            Men enligt Sis egen årsredovisning 2020
            <ref xml:id="i-RfBE51ss2EvyYPX1wmrtUc" target="i-3ckSHrcioGzwE55oqKLKb2">
              [12]
            </ref>
            har den schemalagda undervisnings­tiden minskat. Elever i grundskolan
            som vårdas inom Sis hade endast i genomsnitt ca 17 timmars schemalagd
            undervisningstid per vecka under läsåret 2019/2020. För gymnasie­skolan
            visade utfallet i genomsnitt 12 timmars schemalagd undervisningstid
            per vecka under läsåret. Sis förklarar själva att den normerade
            omfattningen 23 timmars erbjuden undervisningstid per vecka inte
            nåddes bl.a. på grund av brist på ändamålsenliga skollokaler och
            svårigheter att planera och organisera undervisningen med beaktande
            av säkerhetsaspekter.
          </p>
          <p xml:id="i-EVEwLBtbrUbnFftC2zHjWk">
            Att barn och unga vårdas inom en verksamhet som inte hittar organisatoriska
            lös­ningar för att tillförsäkra dem deras rätt till skolgång är
            allvarligt, enligt Vänsterpartiet.
          </p>
          <p xml:id="i-EMjAzQ9ctcvdSAWRBcu9BH">
            Regeringen bör vidta åtgärder för att säkerställa att barn och
            unga inom Sis verksam­heter får den utbildning de har rätt till
            enligt svensk lag. Detta bör riksdagen ställa sig bakom och ge
            regeringen till känna.
          </p>
          <p xml:id="i-GfCwn6gekcrD2TfVu7ZQuQ">
            Angående vikten av obruten skolgång hänvisar regeringen till
            sitt tidigare myndig­hetsuppdrag om SAMS, en rutin för samverkan
            vars övergripande syfte är att säker­hetsställa en obruten skolgång
            för barn och unga när placering innebär skolbyte. Regeringen anger
            som lämplig åtgärd i skrivelsen att det är ”dess uppfattning att
            rutinen följs”. För Vänsterpartiet framstår det som oklart vad
            regeringen faktiskt anser att Sis ska göra för att säkerställa
            att rutinen följs. Även om rutinen är formulerad på det sätt att
            varje aktörs ansvarsområde framgår är frågan om rätten till och
            vikten av obruten skolgång så pass viktig att det särskilt behöver
            tydliggöras vilket ansvar som åligger Sis då placerade barns och
            ungdomars skolgång ingår inom ramen för dess verksamhet.
          </p>
          <p xml:id="i-BEs4hLCpDL3PVtbKQhAKT3">
            Regeringen bör tydliggöra vilket ansvar som åligger Sis för att
            gällande samverkans­rutin om att främja obruten skolgång följs.
            Detta bör riksdagen ställa sig bakom och ge regeringen till känna.
          </p>
          <head xml:id="i-AAfZ2ZS4pBLbDZMPGoaJ3t" type="h1">
            12 Är LVU-vård på Sis rätt väg att gå och hur utbredd är egentligen
            vanvården?
          </head>
          <p xml:id="i-G52oVSXMhupKSwzWuXqbne">
            Enligt Rebecca Willén, fil. dr. i psykologi och själv tidigare
            tvångsvårdad enligt LVU vid Sis Nereby Skolhem och Sis Brättegården
            under 6 månader 1995, härstammar Sis från de gamla uppfostringsanstalterna
            för de lägre klassernas barn och unga. Hon menar att det även
            i dag är ungdomar från resurssvaga familjer som vårdas inom Sis.
            Flickor från mer resursstarka familjer tenderar att få medicinskt
            och psykologiskt stöd inom barn- och ungdomspsykiatrin och extra
            resurser i skolan för liknande problem som de placerade flickorna
            inom Sis uppvisar. Det verkar alltså inte främst vara flickornas
            problematik som avgör om de hamnar på Sis, och därmed vilken typ
            av hjälp och stöd de får, utan föräldrarnas socioekonomiska status.
            I regeringens skrivelse
            <ref xml:id="i-S3BKWvF3ZrvbuBg2bWzN5E" target="i-eUqKkQMKmbz43xneAKZ8L">
              [13]
            </ref>
            framgår att de flesta konflikterna mellan ungdom och personal
            uppstår i vardagliga situationer där ungdomen inte vill följa
            en viss regel eller på annat sätt gör verbalt motstånd och att
            det leder till avskiljning när dessa konflikter eskalerar. I en
            artikel för Kvartal
            <ref xml:id="i-9dQr86jHk6LH1V94WBm6Dd" target="i-RSVwD5wJ1kZLVZoPRV9Qut">
              [14]
            </ref>
            beskriver Rebecca Willén utifrån egen erfarenhet hur det kan
            gå till när man som ungdom bryter mot en regel och gör verbalt
            motstånd om leder till avskiljning: ”Själv blev jag som 14-åring
            nedlagd på detta sätt på Sis, bland annat i samband med att jag
            hade fått tillåtelse att kort tala med min pappa, som ringde utanför
            telefontiden. Det visade sig att han var ledsen och hade självmordstankar.
            Samtalstiden tog snabbt slut, och behandlingsassis­tenten gestikulerade
            irriterat åt mig att avbryta samtalet. Till slut skrek jag åt
            honom att min pappa håller på att ta livet av sig. Då rusade flera
            manliga behandlingsassistenter fram, bände loss luren ur mina
            händer, körde upp armen bakom min rygg, slängde ner mig på golvet
            och släpade mig sprattlandes bort till mitt rum där jag vräktes
            ned på mage på golvet och fick ett knä intryckt i ryggen.”
          </p>
          <p xml:id="i-RvEsfhpBLM2z8f4v7TUfqa">
            Rebecca Willén menar att fokus på uppfostran inom Sis inte bara
            är etiskt problematisk, utan synen på hur den ska ske är också
            förlegad. Hon ställer sig frågan hur det kommer sig att staten
            har rätt att uppfostra på detta sätt, medan föräldrar inte har
            det. Det står ingenting i regeringens skrivelse om att Sis avser
            att minska på antalet regler eller att personalen i mindre utsträckning
            ska bemöta regelbrytande med tvång som leder till avskiljning.
            Det som däremot anges är att man ska ha förstärkta behand­lingsinsatser
            för ungdomar ”som har svårigheter att reglera sina känslor och
            utöva självkontroll när känslorna blir övermäktiga”
            <ref xml:id="i-HDzUVe1qhEfZMdKqqTJUJA" target="i-Gh6rtxhN4PmyD5e4xyHfpd">
              [15]
            </ref>
            och här övergår regeringen till att tydligt lägga ansvaret för
            regelkonflikterna, och därmed också avskiljningarna, på ungdomarna.
          </p>
          <p xml:id="i-ANtiAE9ZFnVEz8Lj4wH82Q">
            Vidare anges att regeringens skrivelse överlag visar på spretiga
            insatser som inte kan lösa de grundläggande problemen, vilka anges
            vara att det inte finns någonting som tyder på att Sis ”uppfostringsanstalter”
            leder till att barn och ungdomar hamnar på rätt köl, utan att
            det tvärtom finns goda skäl att tro att institutionerna snarare
            leder till ytterligare trauman hos de barn och ungdomar som tvångsvårdas
            där. Rebecca Willén föreslår att det inrättas ett oberoende och
            tvärvetenskapligt expertråd av erfarna forskare med uppdrag att
            ta reda på objektiva fakta om Sis-institutionerna och vilka alternativ
            det finns för svårt utagerande ungdomar. Framför allt behöver
            det utredas om LVU-vård på Sis-institutioner leder till att barn
            och ungdomar hamnar på rätt köl i livet. Enligt en rapport från
            Forte 2021
            <ref xml:id="i-B74zjFKKDbmct9qGjszzSw" target="i-bYrC6soxLMBap58uuuKy3">
              [16]
            </ref>
            framgår att det saknas välgjorda effektstudier (randomised controlled
            trials; RCT) rörande Sis. Orsaken är att kunskap om hur man gör
            effekt­studier saknas inom den vetenskapliga disciplin (socialt
            arbete) som brukar forska på Sis. Således krävs ett samarbete
            med forskare från andra discipliner för statistisk och metodologisk
            expertis.
          </p>
          <p xml:id="i-7SHR4tbVY8aEAFnF9c4xUh">
            En särskild utlysning av forskningsmedel för gedigna effektstudier
            av Sis ungdoms­vård, i kombination med omfattande registerstudier,
            skulle på bara några år kunna ge det objektiva svaret på huruvida
            Sis-institutionerna gör den nytta de förväntas göra, enligt Rebecca
            Willén, som även anför att vi utöver detta behöver få reda på
            hur utbredd vanvården inom Sis faktiskt är. Barnombudsmannen
            <ref xml:id="i-4VNnV6kWJrXWFr2G1i6F22" target="i-LkPDrumLik6q1i5hUCUUXA">
              [17]
            </ref>
            och Sveriges barnrättsorganisa­tioner
            <ref xml:id="i-D2jm9EFT7WoZJ9BL2twTvj" target="i-3Typ5ZmCQJpn2WQ1TrXmDN">
              [18]
            </ref>
            menar att vanvården på Sis är omfattande och systematisk. Regeringen
            och Sis menar att så inte är fallet. Genom omfattande och högkvalitativ
            vetenskaplig forskning skulle det objektiva svaret ges inom några
            år
            <ref xml:id="i-Ed6YtJuuYJVujbWUKnhR3p" target="i-4V4cHjvk4ZyWsdCG9ZVoXq">
              [19]
            </ref>
            .
          </p>
          <p xml:id="i-FwF3CEPHswD2yBQDgTRLrm">
            För Vänsterpartiet är frågan om alla människors rätt till jämlik
            vård grundläggande. Att barn och unga i socioekonomiskt resurssvaga
            familjer behandlas orättvist är ingen nyhet. Det har förekommit
            i hög utsträckning historiskt. Men nu har vi tillräcklig kunskap
            för att sätta stopp för en sådan fortsatt utveckling. Uttrycket
            ”your history isn’t yor destiny” kommer väl till pass här. Alla
            förtjänar att skapa sin egen framtid oavsett vilken familj eller
            socioekonomisk tillhörighet de har med sig i bagaget. Det är också
            anmärkningsvärt att de övergrepp som sker i namn av uppfostran,
            som Rebecca Willén påpekar ju faktiskt är förbjudna och medför
            tvångsomhändertagande av barn och unga, får förekomma i den miljö
            där de sedan ska tvångsvårdas. Det hela blir Kafkalikt. Vänsterpartiet
            instämmer till fullo i ovanstående angivna förslag.
          </p>
          <p xml:id="i-GCEj8EErGaNNsJnjFLeHe3">
            Regeringen bör tillsätta ett oberoende och tvärvetenskapligt
            expertråd av erfarna forskare med uppdrag att ta reda på objektiva
            fakta om Sis-institutionerna. Detta bör riksdagen ställa sig bakom
            och ge regeringen till känna.
          </p>
          <p xml:id="i-9767u1WQAL62LkFS4aLV9z">
            Regeringen bör ta initiativ till en särskild utlysning av forskningsmedel
            för gedigna effektstudier av Sis ungdomsvård, i kombination med
            omfattande registerstudier, som bör genomföras i samarbete med
            forskare även från discipliner för statistisk och metodologisk
            expertis. Detta bör riksdagen ställa sig bakom och ge regeringen
            till känna.
          </p>
          <p xml:id="i-LwWAyScT7jBBS6Xnqdw8CY">
            Avslutningsvis vill Vänsterpartiet påpeka att det faktum att
            regeringen aviserar ökade anslag till Sis i budgetpropositionen
            för 2022 inte förändrar något i sak om inte någon faktiskt på
            riktigt lyssnar på de rapporter och vittnesmål som barn och unga,
            särskilt flickor, och personal träder fram med gång på gång. Att
            satsa på kompetens­höjande insatser om dessa faktiskt inte resulterar
            i att avhjälpa rådande missförhållanden i form av övergrepp och
            våld är slöseri. ”Vi bedömer att kompetenshöjande insatser i kombination
            med höjd säkerhet och trygghet på Sis-hemmen kan ge goda resultat
            och även minska risken för återfall i kriminalitet eller drogmissbruk”,
            säger socialminister Lena Hallengren.
          </p>
          <p xml:id="i-Pn45LHFA5r7CsGmkw2Gy3v">
            Mot bakgrund av innehållet i föreliggande följdmotion undrar
            Vänsterpartiet återigen vad regeringen baserar sin bedömning på.
          </p>
        </div>
        <div xml:id="i-SbyBoqHy3yB5Ap4kPqDpcJ" type="signatureBlock">
          <list xml:id="i-Sx8QdwQh6SoLv5FjEBPQb4">
            <item xml:id="i-FN4d4KR32zdbEKsatovSw6" who="i-3SiHjpmKqDX1ahURx9ZWt3" type="signature">
              Maj Karlsson (V)
            </item>
            <item xml:id="i-WAiWQ2hAmp3mEHteFxbLLs" who="i-DthTyR9U9R8S6NVcPNcNQA" type="signature">
              Ida Gabrielsson (V)
            </item>
            <item xml:id="i-BWYo21iCoxt4p2DJfQPJ3N" who="i-Xte2hVf6qgEgJA6sWB1cDH" type="signature">
              Momodou Malcolm Jallow (V)
            </item>
            <item xml:id="i-Jeh2dR1vpKiaYrWbBvGHhV" who="i-Xbq1HVkxhCYVmfPLN63HRo" type="signature">
              Daniel Riazat (V)
            </item>
            <item xml:id="i-TfRJmAedXUqqTFVd2Wf6me" who="i-9XTMNkDLu5u66FsWiwysh1" type="signature">
              Karin Rågsjö (V)
            </item>
            <item xml:id="i-TJbF15uKANuvkBaMk9jRWQ" who="i-EgXqeVnPhVAxu5tLpK9F8M" type="signature">
              Vasiliki Tsouplaki (V)
            </item>
          </list>
        </div>
        <div xml:id="i-Dn1eVPjG58CZ47xfGxEAsh" type="motNotes">
          <noteGrp xml:id="i-VpedvR1sGD3Tc3RmivCsND">
            <note xml:id="i-QtgpkSgfPBDMMhUgKpLDQz">
              [1] Jasmine Bergström var en av de ungdomar som avslutade sitt
              liv på ett Sis-hem. Hon blev 13 år.
            </note>
            <note xml:id="i-NqJvqH23dz5pe994MoZ2uY">
              [2] En myndighet i förfall. En rapport om läget inom Statens
              institutionsstyrelse. Seko 2019.
            </note>
            <note xml:id="i-J75BhvuTYJGTok7LrdNCfH">
              [3] JO:s protokoll i dnr 5424-2018 s. 8.
            </note>
            <note xml:id="i-WGP6bQJ8JRm3JLj9gkyj91">
              [4] Sis årsredovisning 2020.
            </note>
            <note xml:id="i-BGcDqX4PzTnubvqs2285fU">
              [5] Hot, våld och emotionellt arbete på de särskilda ungdomshemmen.
              Personalens berättelser, Andersson, (2021).
            </note>
            <note xml:id="i-XpnPXHTePFvaepKVruXjqi">
              [6] https://entma.eu, http://eviprg.eu.
            </note>
            <note xml:id="i-WAuy4qLsbGTMBsSXHCzsf9">
              [7] Traumatisering bland ungdomar med antisocial problematik,
              Stockholm: Statens Institutionsstyrelse (2012).
            </note>
            <note xml:id="i-TvktV2dDr2PqaLt6v8UXKL">
              [8] Forskning i korthet: Barn och unga i samhällets vård – Forskning
              om den sociala dygnsvården, Vinnerljung, Andreassen, 2015 (Andrews
              &amp; Bonta, 1998; Lipsey &amp; Cullen, 2007; Knorth et al., 2007.
            </note>
            <note xml:id="i-2zaqGWciLUkz7XrnD6bouf">
              [9] Barnombudsmannens rapport ”Vem bryr sig – när samhället blir
              förälder” (2019).
            </note>
            <note xml:id="i-FijQBhERMCHnJo7EuswSue">
              [10] Skrivelse till socialministern: stoppa våldet på Sis (11
              februari 2021). https://www.mynewsdesk.com/se/unicef_sverige/pressreleases/skrivelse-till-socialministern-stoppa-vaaldet-paa-sis-3072642.
            </note>
            <note xml:id="i-9DSJajwGJdA8ZQ1xBrNAPU">
              [11] Debattartikel i Dagens samhälle: Hur många larmrapporter
              om våld på Sis ska behövas? (februari 2021).
            </note>
            <note xml:id="i-3ckSHrcioGzwE55oqKLKb2">
              [12] Sis årsredovisning, 2020.
            </note>
            <note xml:id="i-eUqKkQMKmbz43xneAKZ8L">
              [13] Skr. 2020/21:215 s. 23–24.
            </note>
            <note xml:id="i-RSVwD5wJ1kZLVZoPRV9Qut">
              [14] Willén, 2021, https://kvartal.se/artiklar/hundra-ar-av-vanvard-ar-nog/?fbclid=IwAR1PYAdgrdJUF2_yUABSgVR-3mHHltGueXIHYCYzBJeS01A-hCZSdeTNvsQ.
            </note>
            <note xml:id="i-Gh6rtxhN4PmyD5e4xyHfpd">
              [15] Skr 2020/21:215 s. 24.
            </note>
            <note xml:id="i-bYrC6soxLMBap58uuuKy3">
              [16] Forte. (2021). Svenska effektutvärderingar av beteendemässiga,
              psykologiska och sociala insatser. 1990–2019. Stockholm. ISBN:
              978-91-88561-38-1.
            </note>
            <note xml:id="i-LkPDrumLik6q1i5hUCUUXA">
              [17] Barnombudsmannen. (2019). Vem bryr sig – när samhället blir
              förälder. Barns röster om att växa upp i den sociala barnavården.
              Stockholm: Barnombudsmannen. ISBN 978-91-87448-96-6.
            </note>
            <note xml:id="i-3Typ5ZmCQJpn2WQ1TrXmDN">
              [18] Barnrättsbyrån, Bris, Ecpat, Maskrosbarn, Rädda Barnen,
              och Unicef Sverige (2021). https://barnrattsbyran.se/sveriges-barnrattsorganisationer-kraver-att-lena-hallengrens-agerar-forbarnen-pa-sis/.
            </note>
            <note xml:id="i-4V4cHjvk4ZyWsdCG9ZVoXq">
              [19] Svar till (V) från Rebecca Willén, fil. dr. i psykologi
              och tidigare tvångsvårdad enligtLVU vid Sis Nereby Skolhem och
              Sis Brättegården under 6 månader 1995, angående regeringens skrivelse
              2020/21:215, Vård av unga vid Statens institutionsstyrelses särskilda
              ungdomshem.
            </note>
          </noteGrp>
        </div>
      </div>
    </body>
  </text>
</TEI>
