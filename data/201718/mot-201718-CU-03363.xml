<?xml version="1.0" encoding="utf-8"?>
<TEI xmlns="http://www.tei-c.org/ns/1.0" xmlns:xi="http://www.w3.org/2001/XInclude" xml:id="mot-201718-CU-03363">
  <teiHeader>
    <fileDesc>
      <titleStmt>
        <title>En demokratisk, jämlik och hållbar stad</title>
        <author corresp="i-8voj19hLWTGJHkxNP79tRb">av Nooshi Dadgostar m.fl. (V)</author>
      </titleStmt>
      <publicationStmt>
        <authority>SWERIK PROJECT</authority>
      </publicationStmt>
      <sourceDesc>
        <bibl>
          <title>Motion 2017/18:3363 av Nooshi Dadgostar m.fl. (V)</title>
          <idno type="rdwebb">H5023363</idno>
          <rs type="number">3363</rs>
          <orgName type="comitteeAbbreviation">CU</orgName>
          <ref type="dokument_url_text">http://data.riksdagen.se/dokument/H5023363/text</ref>
          <ref type="dokument_url_html">http://data.riksdagen.se/dokument/H5023363</ref>
          <ref type="dokumentstatus_url_xml">http://data.riksdagen.se/dokumentstatus/H5023363</ref>
          <ref type="docx">http://data.riksdagen.se/fil/6B2F8A8C-34E0-4C4E-AE60-3FC47AC09320</ref>
          <ref type="pdf">http://data.riksdagen.se/fil/50E143D3-FECE-4587-9494-5228F289396F</ref>
        </bibl>
      </sourceDesc>
    </fileDesc>
    <profileDesc>
      <particDesc>
        <listPerson>
          <person gender="woman">
            <idno>i-8voj19hLWTGJHkxNP79tRb</idno>
            <name>Nooshi Dadgostar</name>
            <state type="partyAffiliation" ref="Q110837">
              <desc>V</desc>
            </state>
          </person>
          <person gender="woman">
            <idno>i-7Gy2xwC7Jyimjy9QTKnQEf</idno>
            <name>Rossana Dinamarca</name>
            <state type="partyAffiliation" ref="Q110837">
              <desc>V</desc>
            </state>
          </person>
          <person gender="woman">
            <idno>i-7EGhEVdWhirq9oiHvVcrQR</idno>
            <name>Lotta Johnsson Fornarve</name>
            <state type="partyAffiliation" ref="Q110837">
              <desc>V</desc>
            </state>
          </person>
          <person gender="woman">
            <idno>i-3SiHjpmKqDX1ahURx9ZWt3</idno>
            <name>Maj Karlsson</name>
            <state type="partyAffiliation" ref="Q110837">
              <desc>V</desc>
            </state>
          </person>
          <person gender="woman">
            <idno>i-9XTMNkDLu5u66FsWiwysh1</idno>
            <name>Karin Rågsjö</name>
            <state type="partyAffiliation" ref="Q110837">
              <desc>V</desc>
            </state>
          </person>
          <person gender="woman">
            <idno>i-PAfMpaW8KP2UfRTBpXARTc</idno>
            <name>Linda Snecker</name>
            <state type="partyAffiliation" ref="Q110837">
              <desc>V</desc>
            </state>
          </person>
          <person gender="woman">
            <idno>i-B4hV7rgBZqLtXzSvZhQHbo</idno>
            <name>Mia Sydow Mölleby</name>
            <state type="partyAffiliation" ref="Q110837">
              <desc>V</desc>
            </state>
          </person>
        </listPerson>
      </particDesc>
      <correspDesc>
        <correspAction type="status" subtype="closed"/>
        <correspAction xml:id="i-QdZ5Juw5AR4Qf2zmpNi4kV" type="signed"/>
        <correspContext corresp="i-QdZ5Juw5AR4Qf2zmpNi4kV">
          <note type="signatory" corresp="i-8voj19hLWTGJHkxNP79tRb"/>
          <note type="signatory" corresp="i-7Gy2xwC7Jyimjy9QTKnQEf"/>
          <note type="signatory" corresp="i-7EGhEVdWhirq9oiHvVcrQR"/>
          <note type="signatory" corresp="i-3SiHjpmKqDX1ahURx9ZWt3"/>
          <note type="signatory" corresp="i-9XTMNkDLu5u66FsWiwysh1"/>
          <note type="signatory" corresp="i-PAfMpaW8KP2UfRTBpXARTc"/>
          <note type="signatory" corresp="i-B4hV7rgBZqLtXzSvZhQHbo"/>
        </correspContext>
        <correspAction xml:id="i-3WcmJaxk8BQG4QMEk74por" type="submitted">
          <date when="2017-10-05"/>
          <time when="12:51:23"/>
        </correspAction>
        <correspAction xml:id="i-RTmhQbBrKV7YggXJdg2hK2" type="reviewed">
          <date when="2017-10-05"/>
          <time when="13:16:01"/>
        </correspAction>
        <correspAction xml:id="i-YbXJGgoCPx4qrGK8rpaz2n" type="referred">
          <date when="2017-10-13"/>
        </correspAction>
        <correspAction xml:id="i-Ks8Sg1VcvRwePLi9ud2Pij" type="assigned">
          <date when="2018-09-19"/>
          <time when="10:51:17"/>
        </correspAction>
        <correspContext corresp="i-Ks8Sg1VcvRwePLi9ud2Pij">
          <ref type="assignedTo">Civilutskottet</ref>
        </correspContext>
        <correspAction xml:id="i-VqJhfhdePQMXEVBh9PrX8y" type="behandlas_i"/>
        <correspContext corresp="i-VqJhfhdePQMXEVBh9PrX8y">
          <ref type="uppgift">2017/18:CU16</ref>
          <ref type="ref_dok_id">H501CU16</ref>
          <ref type="ref_dok_typ">bet</ref>
          <ref type="ref_dok_rm">2017/18</ref>
          <ref type="ref_dok_bet">CU16</ref>
          <ref type="ref_dok_titel">Planering och byggande m.m.</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction xml:id="i-6ZJh98B5aTKMP7rPBou7Xk" type="behandlas_i"/>
        <correspContext corresp="i-6ZJh98B5aTKMP7rPBou7Xk">
          <ref type="uppgift">2017/18:MJU19</ref>
          <ref type="ref_dok_id">H501MJU19</ref>
          <ref type="ref_dok_typ">bet</ref>
          <ref type="ref_dok_rm">2017/18</ref>
          <ref type="ref_dok_bet">MJU19</ref>
          <ref type="ref_dok_titel">Övergripande miljöfrågor</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
      </correspDesc>
      <textClass>
        <catRef scheme="#docType" target="#mot"/>
        <catRef scheme="#motionType" target="#kommitte"/>
        <catRef scheme="#motionType" target="#fristående"/>
      </textClass>
    </profileDesc>
  </teiHeader>
  <text>
    <body>
      <div xml:id="i-7wDHAR8bwpU1CQeGjq8wAk" type="motHeader">
        <div xml:id="i-EW3n4LJS2s21h4ADCU5HAG" type="motTitle">
          Motion till riksdagen 2017/18:3363 av Nooshi Dadgostar m.fl.
          (V) En demokratisk, jämlik och hållbar stad
        </div>
      </div>
      <div xml:id="i-J3cyHoJFMfT3vecreMkZm9" type="motBody">
        <div xml:id="i-CELR472QWh4mk8Muyz8GZB" type="TOC">
          <head xml:id="i-7pFicL2v1iEkLqgZ9ETh9m">
            1 Innehållsförteckning
          </head>
          <list xml:id="i-T9Cqjg1ftNng18oba6VE6x">
            <item xml:id="i-LadXnUTPKCEr3X4amYmS7e" style="indent-level: 1">
              2 Förslag till riksdagsbeslut
            </item>
            <item xml:id="i-VxwuegvjFLJYhhmCguLg4M" style="indent-level: 1">
              3 En stad för alla
            </item>
            <item xml:id="i-Gecbxw1PCEcZYFyB8YWHja" style="indent-level: 2">
              3.1 Markpolitik för inkludering
            </item>
            <item xml:id="i-WwVpGcgxnTws7r2qEDpZ6C" style="indent-level: 1">
              4 Planera för människor, inte för marknaden
            </item>
            <item xml:id="i-DNiq9Rp4eTGFR6PAUWoMV1" style="indent-level: 2">
              4.1 Miljö och hälsa
            </item>
            <item xml:id="i-AeMihELC7Pwg2vgWJtKJev" style="indent-level: 2">
              4.2 Ett statligt byggbolag
            </item>
            <item xml:id="i-EZ2Y7cXLf6KwuVJLM2sEmQ" style="indent-level: 2">
              4.3 Klimatsmart planering
            </item>
            <item xml:id="i-KdMe3N5ETzBQRGC8SnMeTk" style="indent-level: 3">
              4.3.1 Minska bilberoendet
            </item>
            <item xml:id="i-6LVQKtfbFKrJAevu9QkXVn" style="indent-level: 2">
              4.4 Fysisk tillgänglighet för alla
            </item>
            <item xml:id="i-SXcJc4yq8cPC4RW3Do9aDJ" style="indent-level: 2">
              4.5 Upprustning utan gentrifiering
            </item>
            <item xml:id="i-U7Y1DcfzHi6G6pzm1UcyfP" style="indent-level: 1">
              5 Bryt bostadssegregationen
            </item>
            <item xml:id="i-CWShnw8sAv3mizygBqhK8d" style="indent-level: 1">
              6 En feministisk stadsplanering
            </item>
            <item xml:id="i-5jE5EtnK2KYPpvMhs1KiRY" style="indent-level: 2">
              6.1 Bygga för ökad trygghet
            </item>
            <item xml:id="i-LC1JSA21GS3B5zaKeounc2" style="indent-level: 1">
              7 Ett demokratiskt arbete genom hela plan- och byggprocessen
            </item>
            <item xml:id="i-AzL3y8K77ZJjBBbjXAoSaq" style="indent-level: 1">
              8 En fungerande samhällsservice
            </item>
            <item xml:id="i-Di8qspNnsR6UTAG4oH4hRN" style="indent-level: 2">
              8.1 Krav på privata centrumägare att säkerställa god service
            </item>
          </list>
        </div>
        <div xml:id="i-McHu3xEFasyCvdwdtEFrDY" type="motProposal" subtype="förslag">
          <head xml:id="i-RQcZUWkh9BgTrdeEWv9XQ7">
            2 Förslag till riksdagsbeslut
          </head>
          <list xml:id="i-CEoVqcHhZsFvPhrrx3aeQP" style="ol">
            <item xml:id="i-KV6BM1FG4fgK5frrABPrgg">
              Riksdagen ställer sig bakom det som anförs i motionen om att
              regeringen bör utreda lämpliga åtgärder för att stödja kommunernas
              arbete med en mer långsiktigt hållbar markpolitik i syfte att
              bryta bostadssegregationen och tillkännager detta för regeringen.
            </item>
            <item xml:id="i-YFc6kPP4BpwEtaNSkrhQLJ">
              Riksdagen ställer sig bakom det som anförs i motionen om att
              ett etappmål inom miljökvalitetsmålet God bebyggd miljö bör antas
              med målsättning att minska biltrafiken och öka tillgängligheten
              för kollektivtrafik, cykel och gång och tillkännager detta för
              regeringen.
            </item>
            <item xml:id="i-D9pk83TcdyP78TMN9i5gC7">
              Riksdagen ställer sig bakom det som anförs i motionen om att
              regeringen bör genomföra en översyn av lämpliga styrmedel, inkluderande
              stadsmiljöavtalet och slopad parkeringsnorm, för att stimulera
              samhällsplanering som minskar bilberoendet och tillkännager detta
              för regeringen.
            </item>
            <item xml:id="i-5GCmk8By4JVSrZVK2MaLox">
              Riksdagen ställer sig bakom det som anförs i motionen om att
              kommunerna bör åläggas att utarbeta rutiner för hur tillgänglighet
              ska beaktas i arbetet med detalj- och översiktsplaner och tillkännager
              detta för regeringen.
            </item>
            <item xml:id="i-HBT3dvHSW3GcNhbVoKvWsd">
              Riksdagen ställer sig bakom det som anförs i motionen om att
              regeringen bör uppdra åt berörda myndigheter att utforma forskningsbaserade
              riktlinjer för kommunerna för en feministisk stadsplanering och
              tillkännager detta för regeringen.
            </item>
            <item xml:id="i-YCwZAEbN6j9Wrg8W3mgLvt">
              Riksdagen ställer sig bakom det som anförs i motionen om att
              regeringen bör utreda hur ett verkligt medborgarinflytande kan
              stärkas i kommunernas bostadsbyggande och stadsplaneringsarbete
              och tillkännager detta för regeringen.
            </item>
            <item xml:id="i-CsirM4QiHwknLdXgK3JtKL">
              Riksdagen ställer sig bakom det som anförs i motionen om att
              det bör tillsättas en utredning med uppdrag att se över hur kommunerna
              ska kunna ställa krav på privata centrumägare i syfte att säkerställa
              god service till medborgarna i bostadsnära centrumanläggningar
              och tillkännager detta för regeringen.
            </item>
          </list>
        </div>
        <div xml:id="i-2yuSLcYFsPAeCwEBuPEe5p" type="motContent">
          <head xml:id="i-4dMzNSZmhoX41Ha5VNU3Tp" type="h1">
            3 En stad för alla
          </head>
          <p xml:id="i-XUbcDaH4SfLjnWkD3WZB7P">
            Vänsterpartiet arbetar för en demokratisk och jämlik stad, som
            byggs för alla människor oavsett bakgrund eller storlek på plånboken.
            Framtidens städer ska vara gröna och rättvisa. Våra bostäder ska
            vara trivsamma och energisnåla. Våra transporter ska ske bekvämt,
            billigt och utan att förorena. Våra bostadsområden ska vara utformade
            för fritid och rekreation. Vår el ska komma från förnybara energikällor.
            Det kräver ett aktivt politiskt ansvarstagande där människors
            behov får styra.
          </p>
          <p xml:id="i-8kTGgveNx3XKYv3Pv3SfzY">
            I dag syns ojämlikheten på kartor – på Sverigekartan och på stadsbusskartan.
            Pengarna finns i centrum, i de stora städerna och i stadskärnorna.
            Samtidigt upplever många på landsbygden, på bruksorterna och i
            arbetarstadsdelarna nedgång: skärpta sociala problem och ekonomisk
            eftersläpning. Av de tio rikaste kommunerna i Sverige finns åtta
            i Stockholms län. Alla de tio fattigaste ligger på landsbygden.
            Men även inom våra storstäder finns gigantiska klyftor. Mellan
            ändhållplatserna i Stockholms tunnelbana skiljer det flera år
            i medellivslängd. De svikna delarna av Sverige har en sak gemensamt.
            Det är när marknadskrafterna får fritt spelrum som butiker stängs
            och jobb försvinner. Marknaden frågar bara efter hur många som
            kan betala och hur mycket. Då dras resurserna till centrum – utan
            något ansvar för de samhälleliga kostnader som en sådan ojämn
            resursfördelning för med sig. Men vänsterpolitik handlar om att
            göra andra prioriteringar än marknaden. Politiken ska vara en
            motkraft, så att marknadens inneboende strävan mot enfald kan
            pressas tillbaka – så att Sverige kan hålla ihop och utvecklas
            starkare sammanhållet. De senaste årtiondena har i stället det
            offentliga ofta varit först med att lämna landsbygd och förorter
            åt sitt öde. Så har både social­demokratiska regeringar och högerregeringar
            drivit på de geografiska klyftorna.
          </p>
          <p xml:id="i-PMGJm21bPvW5kV23Ckirma">
            Att bygga en demokratisk, jämlik och hållbar stad handlar om
            att ta sig an samhällets alla delar. Det handlar om att motverka
            bostadssegregation, utförsäljning av allmännyttan och problemen
            med kunskapsnivå och likvärdighet som följer i spåren av det fria
            skolvalet. Men det handlar också om att planera staden så att
            människor fritt kan röra sig i det offentliga rummet och resa
            kollektivt oavsett storleken på plånboken. Vänsterpartiet vill
            se en stad för alla; det handlar ytterst om demokrati. För att
            bygga en sådan stad krävs en aktiv politik för ökad jämlikhet.
          </p>
          <p xml:id="i-EdYNv4xQwBaLQo1TLJbqBR">
            Den marknadsstyrda bostadspolitiken har lett till skenande priser,
            bostadsbrist och i förlängningen trångboddhet för breda grupper,
            samtidigt som höginkomsttagare har vant sig vid en ohållbar överkonsumtion.
            Det som byggs är främst dyra bostadsrätter i redan tätbebyggda,
            centrala lägen, i stället för billiga hyresrätter. Användningen
            av energi i bostäder och lokaler står för uppemot 40 procent av
            Sveriges totala energianvändning och det är bråttom att minska
            den.
          </p>
          <p xml:id="i-F1ZEBLL1dtmu7vExEnn6Am">
            Vi eftersträvar levande miljöer där varje stads- eller kommundel
            erbjuder det mesta vi behöver i våra liv. Olika typer av bostäder,
            arbetsplatser, tillgång till offentlig service som barnomsorg,
            skola, fritids, vårdcentraler, äldreboende, kommunala förvaltningar.
            Men också dagligvaruhandel, kollektivtrafik, icke-kommersiella
            möteslokaler och grönområden. Kompakt, men med närhet till natur
            och utan att det kräver att man har tillgång till bil. Bostadsområden
            måste byggas utifrån ambitionen om goda livsvillkor där man tar
            hänsyn till ljusinsläpp, bullernivåer och andra faktorer för människors
            hälsa och välmående.
          </p>
          <p xml:id="i-NPaARVuhFJdL6nL9jv2Gxf">
            För en levande stad är det avgörande att nybyggnation och förtätning
            sker utifrån hela befolkningens behov. Människors möjligheter
            att bo och röra sig i hela staden får inte begränsas.
          </p>
          <p xml:id="i-E34TiTdmXzKkCA6jVMeCni">
            Vi vill se ett ökat medborgarinflytande där människor är med
            i hela processen av att bygga sin stad, från idéer och planering
            till genomförande och nyttjande. Med en feministisk stadsplanering
            kan städerna göras tillgängliga för fler. Vi vill skapa förutsättningar
            för fler gemensamhetsutrymmen, fria och öppna mötesplatser där
            människor själva kan välja innehåll på verksamhet. Vi menar att
            fler ytor för spontanidrott och upplysta motionsstråk, men också
            mötesplatser för kultur och hantverk berikar staden såväl som
            människors liv.
          </p>
          <head xml:id="i-ErKbyViC6xh7WTmxLAe3ZR" type="h2">
            3.1 Markpolitik för inkludering
          </head>
          <p xml:id="i-8Vz7QFbncGry8nXMYYUKr5">
            Ett av kommunernas viktigaste verktyg för ett offensivt bostadsbyggande
            är markpolitiken. Utan en genomtänkt och långsiktig sådan är det
            svårt att bedriva en progressiv bostadsbyggnadspolitik till allmänhetens
            gagn. Markpolitiken sätter i hög grad ramar för hur bostadsbyggandet
            kan bedrivas och för bostadspolitikens effektivitet.
          </p>
          <p xml:id="i-EmoeKf6LLoNX6cUVx36C2F">
            En förutsättning för att genomföra viktiga samhällsbyggnadsåtgärder
            är att kommunen också äger exploaterbar mark. I kommuner som blir
            beroende av enskilda markägares goda vilja att planlägga och därefter
            bygga riskerar bostadsbyggandet att bli ojämnt, oberäkneligt och
            otillräckligt. Kommunernas möjlighet att förvärva attraktiv byggmark
            har dock minskat efter att den borgerliga regeringen avskaffade
            förköpslagen år 2010. Förköpslagen innebar att kommunen hade förköpsrätt
            till en fastighet vid en överlåtelse som uppfyllde de kriterier
            som lagen uppställde. Lagen var ett viktigt redskap för kommunernas
            fysiska planering, tätbebyggelseutveckling och ett stöd för fler
            exploateringsavtal. I motionen Bra bostäder åt alla (2017/18:2344)
            ställer vi därför krav på att en ny förköpslag ska införas.
          </p>
          <p xml:id="i-9ZXmtLkj7zg7jEoHj8NXmT">
            Dagens bostadsbrist driver upp priserna på mark. Detta har fått
            till följd att byggherrar som av kommunen har fått tillgång till
            planlagd mark i syfte att bygga på den, låter bli att bygga eftersom
            man förväntar sig fortsatt stigande markpriser och högre avkastning
            på sin investering längre fram. Detta har bl.a. bekräftats av
            Dagens Nyheters granskning 2016. Enligt granskningen, som omfattade
            omkring 25 000 bostäder i lägenhetshus som byggdes klart 2015,
            är detta en viktig anledning till att det byggs för lite och för
            sakta (DN 2016-07-31). Att hålla på mark på det här sättet innebär
            att byggbar mark inte blir bebyggd trots att det finns ett stort
            behov. Vänsterpartiet kan inte acceptera en ordning där byggherrarnas
            fördröjande vinstupplägg tillåts styra bostadsutbudet samtidigt
            som det råder bostadsbrist i stora delar av landet.
          </p>
          <p xml:id="i-FHL3jT1menzvWspvTvNQjo">
            För att komma till rätta med detta problem har Vänsterpartiet
            tidigare lagt fram förslag till riksdagen om att kommunerna bör
            ges ökade möjligheter att återta en byggherres markanvisning i
            syfte att få tillgång till byggbar mark (motion 2015/16:373).
            Det är därför mycket positivt att vi och regeringen har kommit
            överens om att kommunerna bör ges utökade möjligheter att sätta
            press på byggherrar som håller på färdigplanerad mark. I juni
            tillsattes Nooshi Dadgostar, riksdagsledamot för Vänsterpartiet,
            som särskild utredare för att säkerställa att befintliga byggrätter
            i landets kommuner tas i anspråk och bebyggs (dir 2017:74). Utredningen
            ska presenteras våren 2018. Vi förutsätter att regeringen därefter
            kommer att vidta åtgärder i enlighet med utredningens uppdrag.
          </p>
          <p xml:id="i-3EyPpGAYffaYSmSrMsx1ps">
            Vänsterpartiet ser det som centralt att från statligt håll stödja
            kommuner att bedriva en långsiktigt hållbar markpolitik som främjar
            socioekonomisk inkludering, i stället för att som i dag ofta styras
            av mer kortsiktiga ekonomiska behov. Det finns sannolikt både
            ett behov av kunskapsmässiga och rent ekonomiska resurser för
            att bryta den dominerande kortsiktigheten i den svenska markpolitiken
            och för att möjliggöra ett mer strategiskt arbete med nyttjandet
            av offentligt ägd mark. Regeringen bör därför utreda lämpliga
            åtgärder för att stödja kommunernas arbete med en mer långsiktigt
            hållbar markpolitik i syfte att bryta bostadssegregationen. Detta
            bör riksdagen ställa sig bakom och ge regeringen till känna.
          </p>
          <head xml:id="i-7NcXScBCwzNdQjzvNXf57h" type="h1">
            4 Planera för människor, inte för marknaden
          </head>
          <head xml:id="i-VVDKiRSRBEfbADNrB48Lhz" type="h2">
            4.1 Miljö och hälsa
          </head>
          <p xml:id="i-nzf95NS1o8b4Hj9jjj6ad">
            Idag går trenden mot att bygga allt tätare och mindre. För att
            få ned bostadspriserna minskas antalet kvadratmetrar, och fler
            lägenheter ska pressas in på mindre yta. Vänsterpartiet menar
            att små lägenheter är ett viktigt inslag i bostadsbeståndet och
            har aktivt arbetat för fler små hyresrätter som människor har
            råd med. Samtidigt får inte mindre ytor bli lösningen på skenande
            bostadspriser. Vinstmaximering och den akuta bostadsbristen skapar
            en ny typ av trångboddhet där jakten på kvadratmetrar blir viktigare
            än människors välmående.
          </p>
          <p xml:id="i-9bEXNF5u6BAFbqDK8d6WkN">
            En god boendestandard är en viktig faktor för människors välmående.
            Exempelvis är ett bra ljusinsläpp högt värderat för att man ska
            trivas och må bra i sin bostad. På samma sätt kan höga bullernivåer
            eller dålig inomhusluft påverka människors livskvalitet på lång
            sikt. Avskildhet från biltrafik gör att föräldrar vågar släppa
            ut sina barn att leka på gården, och närhet till grönområden skapar
            förutsättningar för friluftsliv och ökad hälsa.
          </p>
          <p xml:id="i-3GeciEy1wK5962c96NASrS">
            När nya bostadsområden byggs eller gamla områden renoveras är
            det viktigt att en god standard bibehålls. Människor ska inte
            tvingas göra avkall på viktiga hälsofaktorer för att få någonstans
            att bo. Vänsterpartiet värnar en schysst boendestandard för alla,
            inte bara för dem som har råd att betala extra för havsutsikt
            eller en diskbänk i marmor. Att bygga kollektivtrafiknära och
            binda samman stadsdelar kan vara ett sätt att både bygga mer och
            att kunna göra det med hållbarare resmönster samt till en god
            standard för alla.
          </p>
          <head xml:id="i-2A19bBcE8TSp1Hqk3oRa5f" type="h2">
            4.2 Ett statligt byggbolag
          </head>
          <p xml:id="i-PKqgPD5WFWHkuJQ3g8ipXC">
            Att fyra byggjättar kontrollerar bostadsmarknaden innebär inte
            bara svårigheter för mindre aktörer. Genom höga vinstmarginaler
            på uppemot 20 procent pressas både bostadspriser och hyror uppåt.
            Flera aktörer, däribland Sabo, har uttryckt en oro för att det
            inte bara påverkar bostadsbyggandet, utan också samhällsbyggandet
            i stort och i förlängningen svensk konkurrenskraft.
          </p>
          <p xml:id="i-3a3UR8J4JZjcYgpShhxyfX">
            Det är tydligt att det behövs åtgärder för att sätta tryck på
            byggbolagen att öka produktiviteten. Vänsterpartiet vill se ett
            statligt byggbolag med uppgift att bygga lägenheter, främst hyresrätter,
            som alla ska ha råd att efterfråga. Bolaget ska vara affärsdrivande
            men ha måttliga avkastningskrav.
          </p>
          <p xml:id="i-2SpDLVTvCV1QCAF78fGjoP">
            Ett statligt byggbolag skulle både ge en bättre möjlighet till
            politisk styrning och säkra långsiktigheten i samhällsbyggandet.
            I dag styr konjunkturen byggandet, men en statlig aktör skulle
            kunna säkerställa en jämnare byggtakt, vilket i förlängningen
            är positivt även för andra inom byggbranschen.
          </p>
          <p xml:id="i-DN9XwvhR4iNASVdi8VqXHc">
            Ett statligt byggbolag kan också ta regionala hänsyn och agera
            på ett sätt som gynnar hela landet. Det skulle t.ex. kunna satsa
            på områden som andra byggbolag bedömer som riskabla, exempelvis
            mindre landsbygdskommuner. I vår motion Bra bostäder åt alla (2017/18:2344)
            ställer vi därför krav på att utreda hur ett statligt byggbolag
            med uppgift att bygga lägenheter, främst hyresrätter, som alla
            ska ha råd att efterfråga ska kunna upprättas.
          </p>
          <head xml:id="i-5ucvPnZsfkpMVSzq7UF49f" type="h2">
            4.3 Klimatsmart planering
          </head>
          <p xml:id="i-CZr9DG1vabF49q7rQCyi3E">
            En jämlik stad måste vara en ekologiskt hållbar sådan. Det innebär
            exempelvis att vi bygger bort bostadsbristen, men också att vi
            sparar städernas gröna ytor. Parker och grönområden ger inte bara
            ytor för rekreation som bidrar till psykologiskt välbefinnande
            – de fyller också en viktig funktion i de urbana ekosystemen.
            De renar luft och dagvatten, förhindrar översvämningar vid skyfall
            samt kyler ned staden under värmeböljor, vilket hjälper till att
            motverka effekterna av allt varmare somrar. De erbjuder en allmän
            yta utan inträde eller motkrav i form av förväntad konsumtion
            där man fortfarande kan aktivera sig och mötas oavsett ekonomi.
            Detta gäller även strandlinjerna som genom undantag i strandskyddet
            exploateras för bostadsrätter i mångmiljonklassen.
          </p>
          <p xml:id="i-Jh3MiMJ7xvoRZKzTeMohdj">
            Prioriteringen bör vara att i första hand bygga på redan hårdgjord
            mark. Överdäckade vägar, liksom avsmalnade vägar med mindre trafik
            och färre parkeringsplatser, ger utrymme för ny bebyggelse i centrala
            lägen samtidigt som det ökar framkomligheten i staden för gång-
            och cykeltrafikanter och förbättrar områden som i dag är utsatta
            för oväsen och avgaser.
          </p>
          <p xml:id="i-RQHDkAESJrkgP8WJ2sDMRo">
            Stadsdelar som i dag är mer glest befolkade med stora s.k. villamattor
            kan förtätas och ge utrymme för blandad bebyggelse med hyresrätter
            samt ökad service. Detta ger även underlag för utbyggd kollektivtrafik
            och ökad lokal gemenskap.
          </p>
          <head xml:id="i-5Fe5y34W8MggWzp9S7U4Fw" type="h3">
            4.3.1 Minska bilberoendet
          </head>
          <p xml:id="i-3GUyEtJWN3dVLaHcKXdXjt">
            En stad planerad för bilar ger en gles och bullrig miljö med
            separerade stadsdelar. Dessutom genererar det negativa konsekvenser
            för både miljön och människors hälsa. Transportsektorn står för
            en tredjedel av våra utsläpp av växthusgaser, varav den helt dominerande
            delen kommer från vägtrafiken. Personbilstrafiken har ökat med
            150 procent de senaste 50 åren samtidigt som en allt större del
            av befolkningen i Sverige bor i städer.
          </p>
          <p xml:id="i-TwTA8rjpEHQ6BUgAoAcEpk">
            Biltrafiken leder inte bara till klimatförändring utan även till
            lokala miljöproblem som buller, avgaser och partiklar. Inom samhällsplaneringen
            finns stora möjligheter att minska transportsektorns miljö- och
            energipåverkan. Exempelvis finns fortfarande en otidsenlig parkeringsnorm
            som anger att parkeringsplatser måste byggas till alla nya bostäder.
            Trafikplaneringen måste ta sin början i att skapa ett hållbart
            samhälle som är tillgängligt för alla, men som samtidigt reducerar
            så mycket som möjligt av onödiga resor och transporter. En sådan
            utveckling gynnar både miljö och klimat och minskar energiförbrukningen.
          </p>
          <p xml:id="i-D3egfuVv5QjWAe6AEzGLPC">
            Transportsnål samhällsplanering innebär att bebyggelse förtätas
            och redan exploaterad mark tas i anspråk för att få ett mer transporteffektivt
            och därmed energisnålare samhälle. En sådan planering skapar större
            förutsättningar för att fler ska kunna gå, cykla eller åka kollektivt
            och minskar samtidigt utrymmet för resor med bil i våra städer.
            Alternativen till resor med bil och transporter med lastbil måste
            stärkas genom styrmedel både i samhällsplanering och inom transportsystemet.
            En stor del av utmaningen består i att utveckla våra städer, som
            tidigare planerats utifrån bilismen, till en modern bebyggelse
            med större möjligheter till transporter med låga utsläpp.
          </p>
          <p xml:id="i-EgDoi4ZdVYWGJLgq7YbBjp">
            Långa pendlingsresor skapar stor stress. Alla delar av staden
            bör därför ha kärnor med bostäder, arbetsplatser, dagligvaruhandel,
            kollektivtrafikanslutning och offentlig service av god kvalitet.
            Detta är i hög grad en fråga om trafiksnål samhällsplanering.
            Genom att samhällsservicen återförs till den offentliga sektorn
            och genom att vård och skola baseras på närhetsprincipen minskar
            transportbehovet ytterligare.
          </p>
          <p xml:id="i-Ga5u4e5gnTgWEADK1xJuqF">
            Den kommande planeringen för transportinfrastrukturen under perioden
            2018–2029 har stor betydelse för utsläpp av växthusgaser från
            våra inrikes transporter. Vänsterpartiet anser att det finns stora
            samhällsvinster med att förena kommande investeringar och åtgärder
            med ett antal styrmedel för en transportsnål samhällsplanering.
          </p>
          <p xml:id="i-QArAyc3NMKBbhTBhHkWAZv">
            De s.k. stadsmiljöavtalen är t.ex. ett lämpligt sätt för staten
            att medfinansiera åtgärder för hållbara stadsmiljöer och hållbart
            resande. Vi menar dock att stadsmiljöavtalen kan utvecklas ytterligare,
            t.ex. genom åtgärder för gång samt för samordnade varutransporter.
            Stadsmiljöavtalen bör även utgå från ett tydligt nationellt stadsmiljömål
            om minskad biltrafik och ökad tillgänglighet för kollektivtrafik,
            gång och cykel. Ett etappmål inom miljökvalitetsmålet God bebyggd
            miljö bör antas med målsättning att minska biltrafiken och öka
            tillgängligheten för kollektivtrafik, cykel och gång. Detta bör
            riksdagen ställa sig bakom och ge regeringen till känna.
          </p>
          <p xml:id="i-CeXvFJCURwaJQFzHNAnYjV">
            I dag finns det inte några krav på att den som bygger nya bostads-
            eller företagsområden ska redovisa vilka transportbehov som uppkommer
            efter att byggnationen är slutförd. Vänsterpartiet har under många
            år föreslagit att kommunerna ska ges möjlighet att ställa krav
            på transportplaner för att få mer hållbara resor och transporter.
            Gröna res- och transportplaner innebär att t.ex. arbetsgivare,
            byggherrar och fastighetsägare tar ett helhetsgrepp om att resandet
            och godsleveranserna till och från den egna verksamheten ska bli
            mer hållbara. Det har både i Sverige och internationellt visat
            sig vara ett sätt att minska bil- och lastbilstrafiken till och
            från en verksamhet. Utvärderingar av införda gröna resplaner visar
            på goda effekter i form av exempelvis minskat bilresande och friskare
            personal. Transportsnåla lösningar gynnar också dem som inte har
            tillgång till bil.
          </p>
          <p xml:id="i-DpmibxbNAgmpHAKZ9Rhcx">
            I Strategisk plan för omställning av transportsektorn till fossilfrihet
            (2017), som ett stort antal myndigheter tagit fram på regeringens
            uppdrag, föreslås att möjligheten om en lagstadgad rätt för kommuner
            att införa krav på gröna res- och transportplaner utreds. Regeringen
            har i budgetpropositionen för 2017 aviserat en sådan översyn.
            Men då man varken kommit med något konkret förslag på området
            eller meddelat någon sådan skrivelse eller proposition ser vi
            behov av att riksdagen gör ett tillkännagivande i frågan så att
            det inte riskerar att skjutas upp ytterligare. I vår motion Ökad
            cykeltrafik för miljö och hälsa (2017/18:2340) ställer vi därför
            krav på att regeringen ska återkomma med förslag på lagstadgad
            rätt för kommuner att införa krav på gröna res- och transportplaner
            vid nyetableringar och större ombyggnationer.
          </p>
          <p xml:id="i-MyZZHpu1WijS61jT2zaJze">
            Regeringen bör genomföra en översyn av lämpliga styrmedel, inkluderande
            stadsmiljöavtalet och slopad parkeringsnorm, för att stimulera
            samhällsplanering som minskar bilberoendet. Detta bör riksdagen
            ställa sig bakom och ge regeringen till känna.
          </p>
          <p xml:id="i-GwzW52NjyWoAiEox7xqEjq">
            När biltrafiken ersätts med kollektivt resande frigörs nya ytor,
            och gåendemiljöerna förbättras genom att bilarnas buller och avgaser
            minskar. Stadsbilden förändras helt när bilvägar som i dag ofta
            utgör långa barriärer för gående kan korsas. Trafiksäkerheten
            för barn och unga blir bättre. Parkeringsplatser vid bostäder,
            köpcentra och arbetsplatser kan bli torg eller tomtmark för bostäder,
            arbetsplatser och kommunal service.
          </p>
          <p xml:id="i-L62HFJWsh6UoeXGjX2zuFn">
            För vidare läsning, se vår motion Transportsnål samhällsplanering
            (2016/17:1986).
          </p>
          <head xml:id="i-doDMfKUsz3H14brLWUcbA" type="h2">
            4.4 Fysisk tillgänglighet för alla
          </head>
          <p xml:id="i-3rRSH6xJT3yvddSpX9PaNu">
            Staden tillhör alla som bor i den, och varje stadsdel bör ge
            utrymme för hela stadens befolkning. Det finns gott om exempel
            på att planering och design används för att exkludera vissa människor
            från delar av staden. Det kan handla om att prioritera kommersiella
            mötesplatser framför offentliga utrymmen som alla har tillgång
            till. Eller om tydligt fysiska avgränsningar som s.k. gated communities
            eller åtgärder som syftar till att försvåra närvaron för t.ex.
            hemlösa. Det tydligaste exemplet på exkluderande design är när
            kommuner och privata aktörer bygger bort möjligheten för vissa
            typer av människor att vistas på en plats. Det kan handla om bänkar
            som lutar, om spikar på ytor som annars hade gått att sitta på
            eller om höga ljud som ska hålla ungdomar borta från centrum.
          </p>
          <p xml:id="i-5XL8a29AFjCZvFLwtSkYYC">
            Huruvida en plats kan anses vara fysiskt tillgänglig varierar
            också från person till person. Upplever man en fysisk funktionsnedsättning
            kan staden te sig betydligt mindre tillgänglig än annars.
          </p>
          <p xml:id="i-5L8bZKfPhNkzt9f1Jauv3U">
            Bristande tillgänglighet räknas sedan 2015 som diskriminering.
            Det är en bra princip som Vänsterpartiet står bakom. FN:s konvention
            om rättigheter för personer med funktionsnedsättning innebär att
            alla människor ska ha rätt till delaktighet och tillgänglighet.
            Myndigheten för delaktighet följer årligen upp kommunernas fysiska
            tillgänglighet. Det är alldeles för få kommuner som uppnår kraven
            och huruvida man arbetar aktivt med tillgänglighetsfrågor varierar
            stort över landet. Även om nio av tio kommuner har rutiner för
            hur fysisk tillgänglighet ska beaktas i någon del av plan- och
            bygglovsprocesser är det alltför sällan som perspektivet genomsyrar
            hela arbetet. Det är t.ex. bara 38 procent av kommunerna som har
            rutiner för hur detta ska ske i förhållande till översiktsplaner.
            För att möta den demografiska utvecklingen med allt fler äldre
            är det viktigt att man inte redan vid planeringen av nya områden
            bygger in kommande tillgänglighetsproblem. Kommunerna bör åläggas
            att utarbeta rutiner för hur tillgänglighet ska beaktas i arbetet
            med detalj- och översiktsplaner. Detta bör riksdagen ställa sig
            bakom och ge regeringen till känna.
          </p>
          <p xml:id="i-DbUehmBJxfxttFQ52k5BH2">
            Se även vår motion Rättigheter för människor med funktionsnedsättning
            (2017/18:2942).
          </p>
          <head xml:id="i-HV2W2xqoFSzkZEjXwWix92" type="h2">
            4.5 Upprustning utan gentrifiering
          </head>
          <p xml:id="i-88pGXs8DJuXJB5fccKF8fQ">
            Det är positivt att det pågår en fysisk upprustning av städernas
            arbetarstadsdelar. Fastigheterna och stadsmiljön i storskaliga
            miljonprogramsområden är i behov av renovering och förnyelse,
            vilket är en av pusselbitarna på vägen mot en jämlik stad. Men
            upprustning sker i dag på ett synnerligen oansvarigt sätt av en
            rad fastighetsägare som förefaller vara mer intresserade av att
            höja hyror än att förbättra lägenheternas standard.
          </p>
          <p xml:id="i-KsFB49yp2Z7LEUWtbCAnQA">
            Den pågående gentrifieringsprocessen, dvs. den sociala exkludering
            som inträffar när hyresgäster drabbas av ofrivillig omplacering
            p.g.a. hyreshöjningar, som drabbar många av Sveriges större städer
            innebär att människor med lägre inkomster trängs allt längre ut
            från stadskärnor. Lägenheter i närförorter som tidigare betraktades
            som typiska arbetarstadsdelar rustas upp och säljs till betydligt
            högre priser. Människor som tidigare bott i området får plötsligt
            svårt att stanna kvar.
          </p>
          <p xml:id="i-XpFhGP2zCG97fVK9xZsNVo">
            I dag har vi en situation där renoveringar och ombyggnationer
            av bostäder å ena sidan knappt alls blir av och å andra sidan
            kan innebära orimligt stora hyreshöjningar. I flera uppmärksammade
            fall har hyran stigit med upp till 60 procent. Med så höga hyreshöjningar
            är det många som helt enkelt inte har råd att bo kvar. Därmed
            är hyresgästens besittningsskydd i praktiken hotat. Bostadsbristen
            gör dessutom att det på många håll i landet inte finns några lediga
            lägenheter att flytta till för den som inte längre kan bo kvar.
          </p>
          <p xml:id="i-LAgmRAbRxcP14ZNzzBD8vv">
            Det är dock möjligt att rusta upp med rimliga hyresjusteringar
            utan att människor samtidigt tvingas flytta från området. Många
            renoveringar är nödvändiga och särskilt i de fall då det löpande
            underhållet brustit. Men renoveringarna måste ske med social hållbarhet
            i åtanke. Det är avgörande att hyresgästerna får ta del av planeringen
            redan i ett tidigt skede och har möjlighet att påverka.
          </p>
          <p xml:id="i-VDNmFiR46Kk1zhQUs8yg6M">
            I dag har villaägare och de som äger en bostadsrätt möjlighet
            att använda kostsamma subventioner för att renovera sin bostad.
            Motsvarande ROT-avdrag gäller inte för boende i hyresrätt. Det
            är ett ojämlikt förhållande där de som bor i hyresrätt i praktiken
            betalar för villaägares möjlighet att kakla om badrummet via skatten.
            Vänsterpartiet har länge drivit frågan om att införa ett upprustningsstöd
            riktat till hyresrätter. Det är därför mycket positivt att vi
            tidigare under mandatperioden har kommit överens med regeringen
            om att äldre hyresrätter ska få statligt stöd för att moderniseras
            på ett socialt och miljömässigt hållbart sätt som innebär att
            hyreshöjningen begränsas efter renoveringen.
          </p>
          <p xml:id="i-AAQGXgHL7FkHwLupzDxsVS">
            I vår motion Bra bostäder åt alla (2017/18:2344) ställer vi fler
            krav för ökat inflytande för hyresgäster vid renoveringar. Alla
            ska ha råd och möjlighet att bo kvar i sitt hem utan ekonomiska
            svårigheter även efter en upprustning.
          </p>
          <head xml:id="i-SjSayc35NKv5jRy9TNAxyQ" type="h1">
            5 Bryt bostadssegregationen
          </head>
          <p xml:id="i-CsUKoVFHmt6tdiZTHmFA17">
            Klassklyftorna i Sverige har vuxit under lång tid. Under de senaste
            35 åren har den ekonomiska ojämlikheten kontinuerligt ökat. Detta
            gäller oavsett vilken metod vi väljer för att mäta ojämlikhet.
            Skillnaderna har också ökat både vad gäller inkomster och förmögenheter.
            Utvecklingen mot ökade ekonomiska klyftor är inte unik för Sverige.
            I nästan alla OECD-länder har utvecklingen gått i samma riktning
            under de senaste decennierna. Sverige utmärker sig dock genom
            att takten med vilken den ekonomiska ojämlikheten ökat har varit
            ovanligt hög. Enligt OECD är Sverige det land där den relativa
            fattigdomen ökat mest de senaste decennierna. Allt fler kan betraktas
            som ekonomiskt utsatta i samhället (LO 2016: Den ekonomiska ojämlikheten
            i Sverige).
          </p>
          <p xml:id="i-5mqJga8dSaAnvH2un6p8E4">
            Människors inkomst är nära relaterad till var och hur vi bor.
            I takt med de ökade klassklyftorna har bostadssegregationen ökat.
            Ekonomiskt resurssvaga grupper koncentreras till vissa bostadsområden
            medan mer välbeställda grupper koncentreras till andra områden.
            Skillnaderna vad gäller inkomst, utbildningsnivå, hälsa och förväntad
            livslängd kan variera stort. I Malmö skiljer det t.ex. sju år
            i medellivslängd mellan olika stadsdelar. I Stockholm är den förväntade
            livslängden för en lågutbildad person i stadsdelen Vårby 18 år
            lägre än för en högutbildad Danderydsbo.
          </p>
          <p xml:id="i-9ppXZ26mqpF4kJcBHJDYu8">
            LO har undersökt de regionala inkomstskillnaderna i Sverige.
            Undersökningen visar att inkomstojämlikheten är särskilt stor
            i flera kommuner i storstadsregionerna. Fyra huvudstadskommuner
            finns med bland de fem mest ojämlika i landet: Danderyd, Lidingö,
            Stockholm och Nacka. Allra störst inkomstklyftor är det i Danderyd
            (LO 2016: Regional inkomstojämlikhet i Sverige).
          </p>
          <p xml:id="i-CZxUTfVAc1g1d7KitYkXti">
            I debatten lyfts städernas miljonprogramsområden fram som ett
            uttryck för bostadssegregationen, områden som präglas av en stor
            andel låginkomsttagare. Bostadssegregationen är dock minst lika
            påtaglig i homogena medel- och överklassområden. Välbärgade villaförorter
            och storstädernas gentrifierade stadskärnor är två tydliga uttryck
            för detta. I enstaka fall märks t.o.m. s.k. gated communities,
            bostadsområden som är avspärrade för omvärlden med tillträdeskontroll
            för inpasserande. Gemensamt för dessa privilegierade områden är
            den systematiska utestängningen av låginkomsttagare, vilket bidrar
            till splittring och bristande förståelse och sammanhållning bland
            invånarna i våra städer. För att motverka detta krävs därför insatser
            i framför allt mer välbärgade och centrala områden i städerna.
            Byggandet av allmännyttiga hyresrätter i höginkomstområden är
            kanske det mest effektiva verktyget för att bryta bostadssegregationen.
          </p>
          <p xml:id="i-3X17V1yQoLrvmdZ7MpBU9h">
            Klassklyftorna och segregationen är problematisk ur flera perspektiv.
            Dels begränsas människors frihet och möjlighet att förverkliga
            sina drömmar, dels hotas den sociala sammanhållningen och hållbarheten
            i samhället, vilket riskerar att skapa polarisering och misstroende
            mellan grupper. Stödet för den generella välfärden och ett rimligt
            skatteuttag riskerar att undermineras när grupper väljer att köpa
            sig bort från samhällsgemenskapen och in i egna inhägnade områden.
            Både samhället och individerna är förlorare när klyftorna växer
            och fattigdom, inkomstskillnader och otrygghet blir en del av
            vardagen. Utvecklingen mot ökade klyftor, större ojämlikhet och
            ökad segregation i samhället är ohållbar och måste brytas.
          </p>
          <p xml:id="i-7Y7coCZ5URrRN9zno6bAZh">
            Stadsplanering och bostadspolitik i bred mening spelar en särskilt
            stor roll i strävan efter jämlikhet och inkludering. Boendet är
            uppenbart något som fungerar annorlunda än enkla konsumtionsvaror.
            Ekonomiska strukturer lagras också mer långsiktigt i boende och
            stadsplanering. Klassamhället kan rent fysiskt byggas in i boendestrukturen
            på ett sätt som är mycket svårare att förändra än inkomstförhållanden
            vid en viss tidpunkt. På så sätt kan utformningen av bostadsområden
            och offentliga miljöer under lång tid fördjupa ojämlika strukturer.
            Men motsatsen kan också uppnås med en medveten och progressiv
            politik. För att garantera alla medborgares ägarskap till staden
            och till det offentliga rummet måste därför byggande och ombyggnad
            alltid betraktas i ett större socialt sammanhang och vara en viktig
            angelägenhet för samhället. För att bryta bostadssegregationen
            krävs både en politik för minskade klyftor och ett förändrat bostadsbyggande
            med större inslag av förtätning i områden som i dag saknar billiga
            hyresrätter. Det krävs ett socialt hållbart byggande som ökar
            människors närhet till staden och till varandra. En viktig del
            av detta kommer att vara att väsentligt öka byggandet av hyresrätter.
          </p>
          <p xml:id="i-8AoEg4QE6BBDdH4QCxVwTp">
            För att förtätningen inte ska förlora sin funktion krävs att
            det byggs bostäder som människor har råd att efterfråga. Att bara
            producera dyra lägenheter i städernas centrum skapar knappast
            en mer blandad eller jämlik stad. Byggandet måste i högre utsträckning
            drivas av människorna själva, inte enbart av stora byggbolag.
            Det kan dels skapa en större förståelse för förtätning i det egna
            området och dels motverka gentrifiering och att bostadspriserna
            skjuter i höjden.
          </p>
          <p xml:id="i-8dxmrhxPJQpjwoKcxxx2FE">
            Hyresgästföreningen lyfter i sin rapport Alla får plats i stadens
            goda lägen från 2016 fram tre övergripande strategier för att
            åstadkomma ett socialt hållbart byggande och bryta bostadssegregationen.
            För det första behöver man bygga blandat. Bostads­segregation
            och gentrifiering bör motarbetas med mångfald och en blandning
            av bostadstyper. Det kan t.ex. handla om att bygga hyreslägenheter
            i villaområden. Detta kräver offentlig styrning, reglering och
            planering. För det andra behöver man koppla ihop staden och skapa
            en rumslig integration, vilket konkret innebär ny infrastruktur
            mellan stadsdelar som är avskilda från varandra. Det kan t.ex.
            handla om att koppla ihop miljonprogramsområden med näraliggande
            villaområden med hjälp av nya gator och kollektivtrafik. Detta
            kräver också politisk styrning, reglering och planering. För det
            tredje behöver man, i den täta sammankopplade staden, skapa en
            attraktiv utemiljö – ett bra, rymligt offentligt rum med närhet
            till service och gemenskap. Det kan t.ex. handla om parker, natur,
            lekplatser, idrottsplatser och torg. Det är avgörande att miljöerna
            tar hänsyn till barns behov. Vänsterpartiet anser att de strategier
            som lyfts fram i rapporten är bra exempel på vad som behöver göras
            för att bryta bostadssegregationen och skapa en jämlik och hållbar
            stadsutveckling.
          </p>
          <p xml:id="i-Reqhn6MDAMBzLBnJ4v1sto">
            En annan faktor som driver på bostadssegregationen är utförsäljningen
            av allmännyttiga bostäder. Ombildning till bostadsrätt, inte minst
            i Stockholmsområdet, har kraftigt minskat andelen hyresrätter
            samtidigt som behovet av hyresrätter är större än på lång tid.
            Under 2016 satte kommunerna rekord i att sälja allmännyttiga bostäder.
            Den nuvarande byggtakten motsvarar inte avyttringen. I vår motion
            Bra bostäder åt alla (2017/18:2344) ställer vi krav på att det
            ska krävas tillstånd från länsstyrelsen vid försäljning av bostäder
            ägda av kommunala bolag. Vi vill också se ett tioårigt moratorium
            för ombildningar av allmännyttiga hyresrätter till bostadsrätt.
          </p>
          <p xml:id="i-8a6EQexFbVxroPm2C66t5J">
            I juli 2016 presenterade regeringen ett långsiktigt reformprogram
            för att minska segregationen. Reformprogrammet kommer att sträcka
            sig mellan åren 2017 och 2025. Syftet är att lyfta socialt utsatta
            områden och att bryta segregationsmekanismer strukturellt. Reformprogrammet
            delas in i fem utvecklingsområden. Ett av dessa syftar till att
            stärka samhällsservicen och minska bostadssegregation och trångboddhet.
          </p>
          <p xml:id="i-H2KWbhDnjxpaTgSKxAzQcX">
            Vänsterpartiet välkomnar regeringens intresse för frågan. Vi
            kan dock konstatera att reformprogrammet i alltför liten utsträckning
            fokuserar på hur vi långsiktigt ska bygga jämlika städer. Vi kan
            även konstatera att regeringens fokus ensidigt ligger på s.k.
            utsatta områden. Vänsterpartiet anser att regeringen bör ta ett
            större helhetsgrepp om drivkrafterna bakom de rumsliga klyftorna
            i städerna och hur de kan minska. Detta kräver insatser i såväl
            eftersatta områden som mer välbärgade områden. Det är därför positivt
            att den tillsatta Delegationen mot segregation har fått i uppgift
            att se över hur man genom samhällsbyggande kan dämpa utestängning
            och gentrifiering, koppla ihop staden och skapa rumslig integration
            samt hur man skapar attraktiva boende- och utomhusmiljöer.
          </p>
          <head xml:id="i-V6AWCHDEUZJWhoB4rHp2vH" type="h1">
            6 En feministisk stadsplanering
          </head>
          <p xml:id="i-GdAT68i22DkWaajt14AW9v">
            Den fysiska planeringen och markanvändningen tar i högre utsträckning
            hänsyn till mäns behov än till kvinnors. Kvinnor och män använder
            sig av det fysiska rummet på olika sätt. Kvinnor arbetar generellt
            sett närmare bostaden och är fortfarande de som i större utsträckning
            står för matinköp och hämtning av barn. Kvinnor utnyttjar i högre
            grad kollektivtrafik än män, medan män generellt reser längre
            och har större tillgång till bil. Bostadsområden bör planeras
            med detta i åtanke. Närhet till kollektivtrafik och samhällsservice
            är t.ex. viktiga feministiska aspekter.
          </p>
          <p xml:id="i-PWMgAnMSU2oEpzBNadW34b">
            Hur vi organiserar våra samhällen och våra bostadsområden får
            effekt på allt ifrån trivsel till trygghet och hur vi rör oss
            och verkar. Det är vanligt att den fysiska planeringen och markanvändningen
            i högre utsträckning svarar mot mäns behov än mot kvinnors. Viktiga
            frågor är därför vem det är vi bygger och planerar för samt på
            vilket sätt det sker. Vems kunskaper vinner legitimitet och vem
            ges insyn och möjlighet att påverka? Bygger man nya vägar eller
            cykelbanor, blandas bostäder med affärer och samhällsservice,
            bygger man på höjden eller lägre hus med uppsikt över innergårdar
            och lekplatser? Ofta gynnas också killars fritidsintressen framför
            tjejers. Män och killar tar generellt en större del av föreningsstöd
            och liknande, medan tjejer och kvinnor tar del av mindre. Minst
            andel går till tjejer och kvinnor med utländsk bakgrund.
          </p>
          <p xml:id="i-9tNT7P8Xnbcy8NeC4zN37p">
            Jämställdhet bör i högre utsträckning vara en del av den fysiska
            samhällsplaneringen. Bebyggelsemiljön bör också utformas efter
            tydliga jämställdhetsmål.
          </p>
          <head xml:id="i-S3SC6iUR3bDTo6epkqNEXx" type="h2">
            6.1 Bygga för ökad trygghet
          </head>
          <p xml:id="i-TLANkVsZKfc2CXfrSYwXdM">
            Den vardagsrädsla kvinnor bär på är inte av naturen given. Den
            är en konsekvens av det sexualiserade våldet och av det hot om
            våld som kvinnor möter. Vetskapen om att kvinnor utsätts för övergrepp,
            våld och trakasserier gör att många väljer att minska sitt livsutrymme.
            Det kan handla om att sluta jogga under vinterhalvåret för att
            man inte vågar vara ute sent själv på kvällen, eller om att inte
            våga gå ner i källarförrådet utan sällskap. I Nationella trygghetsundersökningen
            2016 redovisas hur 31 procent av kvinnorna i undersökningen uppger
            att de känner sig ganska eller mycket otrygga när de går ut sent
            på kvällen i det egna bostadsområdet. Hela 12 procent undviker
            att alls gå ut av samma skäl. Det är betydligt vanligare än motsvarande
            siffra för män. Utvecklingen följer också en negativ trend, där
            allt fler kvinnor upplever otrygghet. Också uppfattningar från
            media, poliser och andra om att kvinnor ”inte ska ta risker” bidrar
            till att sprida otrygghet och skuldbelägga dem som vågar trotsa
            invanda mönster.
          </p>
          <p xml:id="i-NiTTCoEqvrsPJYddVami4g">
            Platser som kvinnor oftast uppger som otrygga karakteriseras
            av att få eller inga andra människor rör sig där. Det kan vara
            ödsliga torg eller hållplatser, gångtunnlar, parkeringshus eller
            utrymmen. Om en plats uppfattas som otrygg eller inte avgörs dock
            inte enbart av den fysiska planeringen. Det sociala livet spelar
            också in. En park kan mycket väl kännas välkomnande och trevlig
            på dagen, men enslig och otäck kvällstid.
          </p>
          <p xml:id="i-RcfJc33Vm6PTqoxAUxhvdm">
            Att bygga för ökad trygghet handlar om att plocka in olika perspektiv.
            Det handlar dels om den fysiska planeringen, som att bygga ljusa
            gångstråk med fria siktlinjer, dels om att skapa mötesplatser
            där människor rör sig under en större del av dygnets timmar. Eller
            om att prioritera kommersiell service utan alkohol snarare än
            motsatsen. Men också om att omvärdera invanda ”sanningar”. Måste
            tvättstugan ligga på källarplan, eller kan den flyttas upp till
            ljusare lokaler eller ut till ett eget hus på gården? Är det möjligt
            att använda outnyttjade utrymmen till möteslokaler eller hantverkslokaler?
          </p>
          <p xml:id="i-XpryEMdiXmavRpUQ1h3Uen">
            Att integrera sociala projekt i boendemiljön kan vara ett sätt
            att ta till vara andra värden än som annars kommer fram i detaljplaner
            och liknande. Ett exempel är föreningen Huskurage som arbetar
            med att ge grannar verktyg för att agera mot mäns våld mot kvinnor
            i hemmet. Genom att ta ansvar för varandra när någon far illa
            skapas en trygghetsdimension som inte går att komma åt genom fysisk
            planering.
          </p>
          <p xml:id="i-6xWBTy2bD3KwDmCRJY1547">
            Många kommuner arbetar redan med trygghetsskapande åtgärder.
            Tyvärr finns det allt för lite som tyder på att det faktiskt är
            åtgärder som får genomslag. Många gånger riskerar arbetet att
            stanna vid skrivbordet i kommunhuset utan att få några konsekvenser
            i det faktiska byggandet. Många gånger är också åtgärderna utan
            någon större effekt. Det visar dels på vikten av att förankra
            åtgärder för ökad jämställdhet hos dem som berörs och dels ett
            behov av ökad kunskap och forskning. Små kommuner kan också ha
            mindre resurser till den här typen av arbete. Det är därför viktigt
            att det sker en ökad regional och nationell samordning. Regeringen
            bör uppdra åt berörda myndigheter att utforma forskningsbaserade
            riktlinjer för kommunerna för en feministisk stadsplanering. Detta
            bör riksdagen ställa sig bakom och ge regeringen till känna.
          </p>
          <head xml:id="i-12sqo8QLqBYnjhy8W3L1zk" type="h1">
            7 Ett demokratiskt arbete genom hela plan- och byggprocessen
          </head>
          <p xml:id="i-2uQvQRmPL4GWP6jqyMD6f9">
            Att bygga och planera demokratiskt handlar inte enbart om att
            anpassa den fysiska utemiljön. Att människor är delaktiga och
            har verkligt inflytande i såväl idéskapandet som i planeringen,
            genomförandet och nyttjandet är en förutsättning för att uppnå
            en jämlik boende- och stadsmiljö. Ett feministiskt perspektiv
            måste finnas med hela vägen i allt från planering till beslutsfattande.
          </p>
          <p xml:id="i-4UPtLkL2b3GJHsMXS3i1qH">
            I dag är män överrepresenterade i olika typer av samordningsgrupper
            och medborgarråd. Det ger naturligtvis en skev bild av vad medborgarna
            faktiskt önskar. Samtidigt är den typen av inflytanderåd många
            gånger alltför marginaliserade för att faktiskt ha någonting att
            säga till om. Det räcker inte att få komma in i slutskedet när
            ett nytt bostadsområde byggs och få vara med och påverka vilka
            blommor som ska planteras i rabatten eller vilket färgtema den
            nya kvarterslokalen ska ha. Medborgare får i dag på sin höjd ”tycka
            till” om planeringen av staden i skeden under processen där ett
            eventuellt inflytande är mycket begränsat. Ett deltagardemokratiskt
            förhållningssätt till stadsplanering handlar inte bara om att
            människor ska rådfrågas inom vissa begränsade frågor. En verkligt
            demokratisk stadsplanering bygger på att människor själva ska
            få vara delaktiga i utformningen av sin egen stad.
          </p>
          <p xml:id="i-TA8Q9J3a36YX8vn8tP4ABV">
            Medborgarråd och dialogforum kan vara bra, men de ger sällan
            verklig makt eller reellt inflytande. Flera skeenden i planeringsprocessen
            kan präglas av ett involverande av flera aktörer – allt från amatörer
            och föreningsliv till barn och ungdomar. Genom att möjliggöra
            för flera aktörer att delta i byggnationen av stadens bostäder,
            fastigheter och offentliga platser ges också mer utrymme för nya
            tankar och infallsvinklar. En demokratisk och jämlik stad byggs
            både av och för människor.
          </p>
          <p xml:id="i-DeS5p9XfxbBEqhHrvfFqHk">
            Regeringen bör utreda hur ett verkligt medborgarinflytande kan
            stärkas i kommunernas bostadsbyggande och stadsplaneringsarbete.
            Detta bör riksdagen ställa sig bakom och ge regeringen till känna.
          </p>
          <head xml:id="i-5JfgD9UuJPWpsLVCLx7hsU" type="h1">
            8 En fungerande samhällsservice
          </head>
          <p xml:id="i-5ZDes6tyrrHT2HzogGUQKc">
            Sverige ska vara ett land som håller ihop. Man ska kunna lita
            på att välfärdssamhället fungerar oavsett var man bor. Avståndet
            in till stan ska inte avgöra hur stark välfärden är. Offentlig
            service ska inte styras av marknadslogik och enbart utgå ifrån
            efterfrågan.
          </p>
          <p xml:id="i-SW78SzTsWY6puYYi9mWmNL">
            När förorterna och landsbygden tvingas vänja sig vid nedlagda
            vårdcentraler eller hopslagna ungdomsmottagningar uppstår inte
            bara ett praktiskt problem med minskade öppettider och längre
            avstånd. Det skapar också en känsla av att komma i andra hand.
          </p>
          <p xml:id="i-BxeExSj8iiircY49R63oR5">
            Alla medborgare ska ha tillgång till god service i sin närhet,
            såväl offentlig som privat. Vänsterpartiet arbetar för ett samhälle
            där alla människor har närhet till offentlig förvaltning, kommunala
            serviceinrättningar och privat näringsverksamhet för att kunna
            uträtta sina ärenden inom ett rimligt avstånd från sina hem.
          </p>
          <head xml:id="i-GW4FN8xXuNtBMKAxVwcHEb" type="h2">
            8.1 Krav på privata centrumägare att säkerställa god service
          </head>
          <p xml:id="i-QGJmYVvMtwVK6FesSpswLq">
            Det är viktigt att bostadsnära centrum tillhandahåller god offentlig
            och privat service. När kommunernas centrumanläggningar byggdes
            var de i regel i kommunal ägo. Centrumanläggningarna var som regel
            välplanerade och tillhandahöll god offentlig och privat service.
            Under senare år har många centrumanläggningar privatiserats, i
            synnerhet i Stockholm. I takt med att kommunen inte längre äger
            och förvaltar de bostadsnära centrumen har det privata vinstintresset
            tagit överhanden. Hyresnivåer har generellt höjts, vilket fått
            till följd att många mindre butiker har tvingats stänga. Samtidigt
            har många myndigheters lokalkontor och kommunala verksamheter
            flyttat. Servicenivån har i många bostadsnära centrum försämrats
            kraftigt. Många privatägda bostadsnära centrum kan av de boende
            upplevas som slitna, nedgångna och dåligt underhållna. Detta gäller
            i synnerhet i ytterstads- och förortsområden.
          </p>
          <p xml:id="i-WQNumaEk3uooZdhtp15Fxa">
            Trots att dessa centrumanläggningar utgör en så viktig del av
            stadsmiljön, en plats där många dagligen uträttar sina ärenden,
            är det ofta svårt för lokala politiker att åtgärda problemen.
            Kommunerna saknar i dag redskap för att kunna ställa krav på privata
            centrumägare att tillhandahålla medborgarna en god service . Det
            behöver utredas huruvida fler verktyg och sanktioner, såsom exempelvis
            böter riktade mot fastighetsägare som inte sköter sina centrumanläggningar,
            skulle vara ett effektivt sätt att få bukt med problemet.
          </p>
          <p xml:id="i-zDLbiFG44bidjQbci69Vx">
            Det bör tillsättas en utredning med uppdrag att se över hur kommunerna
            ska kunna ställa krav på privata centrumägare i syfte att säkerställa
            god service till medborgarna i bostadsnära centrumanläggningar.
            Detta bör riksdagen ställa sig bakom och ge regeringen till känna.
          </p>
        </div>
        <div xml:id="i-AL9UaN4dwA4aDPWg8YccEq" type="signatureBlock">
          <list xml:id="i-CRoxQ9uYnunRnzwHHpbs4r">
            <item xml:id="i-42nyJyZ8KJDRW4obq7FwRn" type="signature">
              Nooshi Dadgostar (V)
            </item>
            <item xml:id="i-LHtreCBpeH4936RcYVf4tW" type="signature">
              Rossana Dinamarca (V)
            </item>
            <item xml:id="i-DnFwMMw4uaUZiN2A1sUfSy" type="signature">
              Lotta Johnsson Fornarve (V)
            </item>
            <item xml:id="i-HyJbiLqVRnQUtc1rMPgz3D" type="signature">
              Maj Karlsson (V)
            </item>
            <item xml:id="i-NMNq2yd5hvmCcfH361E68" type="signature">
              Karin Rågsjö (V)
            </item>
            <item xml:id="i-8R9V4hcYVKFCSCbJAgymfb" type="signature">
              Linda Snecker (V)
            </item>
            <item xml:id="i-6pvz3JishBuKxXRK5NNQfd" type="signature">
              Mia Sydow Mölleby (V)
            </item>
          </list>
        </div>
      </div>
    </body>
  </text>
</TEI>
