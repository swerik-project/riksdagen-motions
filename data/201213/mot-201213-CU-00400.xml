<?xml version="1.0" encoding="utf-8"?>
<TEI xmlns="http://www.tei-c.org/ns/1.0" xmlns:xi="http://www.w3.org/2001/XInclude" xml:id="mot-201213-CU-00400">
  <teiHeader>
    <fileDesc>
      <titleStmt>
        <title>En social och ekologisk bostadspolitik för alla</title>
        <author corresp="i-PPZKpwNr5kqkWArvESGC5X">av Jonas Sjöstedt m.fl. (V)</author>
      </titleStmt>
      <publicationStmt>
        <authority>SWERIK PROJECT</authority>
      </publicationStmt>
      <sourceDesc>
        <bibl>
          <title>En social och ekologisk bostadspolitik för alla</title>
          <idno type="rdwebb">H002C400</idno>
          <rs type="number">C400</rs>
          <orgName type="comitteeAbbreviation">CU</orgName>
          <ref type="dokument_url_text">http://data.riksdagen.se/dokument/H002C400/text</ref>
          <ref type="dokument_url_html">http://data.riksdagen.se/dokument/H002C400</ref>
          <ref type="dokumentstatus_url_xml">http://data.riksdagen.se/dokumentstatus/H002C400</ref>
          <ref type="doc">http://data.riksdagen.se/fil/56AA69FF-400B-474E-A620-92FEDE078DD8</ref>
        </bibl>
      </sourceDesc>
    </fileDesc>
    <profileDesc>
      <particDesc>
        <listPerson>
          <person gender="man">
            <idno>i-PPZKpwNr5kqkWArvESGC5X</idno>
            <name>Jonas Sjöstedt</name>
            <state type="partyAffiliation" ref="Q110837">
              <desc>V</desc>
            </state>
          </person>
          <person gender="woman">
            <idno>i-M5o8cYSRJsbmZdvevomfQX</idno>
            <name>Ulla Andersson</name>
            <state type="partyAffiliation" ref="Q110837">
              <desc>V</desc>
            </state>
          </person>
          <person gender="man">
            <idno>i-HNw1w34Sd2tGfFnWtdrzZb</idno>
            <name>Jens Holm</name>
            <state type="partyAffiliation" ref="Q110837">
              <desc>V</desc>
            </state>
          </person>
          <person gender="man">
            <idno>i-K3yJ7rruozYUK99nj91ffc</idno>
            <name>Hans Linde</name>
            <state type="partyAffiliation" ref="Q110837">
              <desc>V</desc>
            </state>
          </person>
          <person gender="woman">
            <idno>i-du5LHNwBWrCH1am94GCk1</idno>
            <name>Eva Olofsson</name>
            <state type="partyAffiliation" ref="Q110837">
              <desc>V</desc>
            </state>
          </person>
          <person gender="woman">
            <idno>i-B4hV7rgBZqLtXzSvZhQHbo</idno>
            <name>Mia Sydow Mölleby</name>
            <state type="partyAffiliation" ref="Q110837">
              <desc>V</desc>
            </state>
          </person>
          <person gender="woman">
            <idno>i-548HUVvKe8n48M3pQmFeUC</idno>
            <name>Amineh Kakabaveh</name>
            <state type="partyAffiliation" ref="Q110837">
              <desc>V</desc>
            </state>
          </person>
        </listPerson>
      </particDesc>
      <correspDesc>
        <correspAction xml:id="i-dmCqP6ayMUdLS7QosRTzH" type="signed"/>
        <correspContext corresp="i-dmCqP6ayMUdLS7QosRTzH">
          <note type="signatory" corresp="i-PPZKpwNr5kqkWArvESGC5X"/>
          <note type="signatory" corresp="i-M5o8cYSRJsbmZdvevomfQX"/>
          <note type="signatory" corresp="i-HNw1w34Sd2tGfFnWtdrzZb"/>
          <note type="signatory" corresp="i-K3yJ7rruozYUK99nj91ffc"/>
          <note type="signatory" corresp="i-du5LHNwBWrCH1am94GCk1"/>
          <note type="signatory" corresp="i-B4hV7rgBZqLtXzSvZhQHbo"/>
          <note type="signatory" corresp="i-548HUVvKe8n48M3pQmFeUC"/>
        </correspContext>
        <correspAction xml:id="i-Cnm7zoeGup2PLfx5SsrwuD" type="numbering">
          <date when="2012-10-08"/>
        </correspAction>
        <correspAction xml:id="i-D4HZeNEdhHTJZYMFq89Kdc" type="submission">
          <date when="2012-10-05"/>
        </correspAction>
        <correspAction xml:id="i-4YciDyjRxCF5DyfgScq8KM" type="transfer">
          <date when="2012-10-05"/>
        </correspAction>
        <correspAction xml:id="i-WRTzacDYtgWkA5Hs7VLunZ" type="assigned"/>
        <correspContext corresp="i-WRTzacDYtgWkA5Hs7VLunZ">
          <ref type="assignedTo">Civilutskottet</ref>
        </correspContext>
      </correspDesc>
      <textClass>
        <catRef scheme="#docType" target="#mot"/>
        <catRef scheme="#motionType" target="#parti"/>
        <catRef scheme="#motionType" target="#fristående"/>
      </textClass>
    </profileDesc>
  </teiHeader>
  <text>
    <body>
      <div type="motHeader"/>
      <div type="motBody">
        <div xml:id="i-R1WzvkMwouTNBmpDnjpjDF" type="TOC">
          <head xml:id="i-WUCdJdcnkCAikZvh4fCcn2">
            1 Innehållsförteckning
          </head>
          <list>
            <item>
              2 Förslag till riksdagsbeslut 3
            </item>
            <item>
              3 Inledning 6
            </item>
            <item>
              4 Bygg bort bostadsbristen 6
            </item>
            <item>
              4.1 Mål om 40 000 nya bostäder per år 6
            </item>
            <item>
              4.2 Mål om energieffektivisering 7
            </item>
            <item>
              4.3 Ett allmännyttigt bostadsföretag i alla kommuner 7
            </item>
            <item>
              4.4 Behovet av obligatoriska bostadsförmedlingar 8
            </item>
            <item>
              4.5 Obligatoriska boendeplaneringsprogram 8
            </item>
            <item>
              4.6 Kommunens rätt att bestämma upplåtelseform i detaljplan 9
            </item>
            <item>
              4.7 Planera för cykelvägar i byggandet 9
            </item>
            <item>
              4.8 Förändrade parkeringsnormer 10
            </item>
            <item>
              4.9 Landsbygdsprogram 10
            </item>
            <item>
              5 Renovera bostadsbeståndet 11
            </item>
            <item>
              5.1 Upprustningsstöd för flerfamiljshus 11
            </item>
            <item>
              5.2 Hissbidrag för ökad tillgänglighet 12
            </item>
            <item>
              5.3 Sjuka hus 13
            </item>
            <item>
              6 Stärk hyresgästens ställning 13
            </item>
            <item>
              6.1 Värna allmännyttan och bruksvärdesprincipen 13
            </item>
            <item>
              6.1.1 Stoppa ombildningarna av hyresrätter 13
            </item>
            <item>
              6.1.2 Inför en förvärvslag 14
            </item>
            <item>
              6.1.3 Revidera hyreslagen 15
            </item>
            <item>
              6.1.4 Skydd mot kraftiga och snabba hyreshöjningar 15
            </item>
            <item>
              6.1.5 Slopad fastighetsskatt för hyreshus 16
            </item>
            <item>
              6.2 Trygghet att hyra i andrahand 16
            </item>
            <item>
              6.2.1 Skäliga hyror på andrahandsmarknaden 16
            </item>
            <item>
              6.2.2 Kommunal förmedling av andrahandslägenheter 17
            </item>
            <item>
              6.3 Förbättra ungdomars bostadssituation 18
            </item>
            <item>
              6.3.1 Förstabogaranti 18
            </item>
            <item>
              6.3.2 Studenters situation 18
            </item>
            <item>
              6.3.3 Statliga hyresgarantier 19
            </item>
            <item>
              6.4 Bryt boendesegregationen 19
            </item>
            <item>
              6.4.1 Stärk boendeinflytandet 20
            </item>
            <item>
              6.4.2 Stärk den kooperativa hyresrätten 20
            </item>
            <item>
              7 Bostadsbidrag 21
            </item>
            <item>
              7.1 Mål och syfte med bostadsbidragen 21
            </item>
            <item>
              7.2 Behov av förändringar 21
            </item>
            <item>
              8 Handlingsplan mot hemlöshet 22
            </item>
            <item>
              8.1 Regelbunden kartläggning av hemlösheten 23
            </item>
            <item>
              8.2 Minska antalet vräkningar 23
            </item>
            <item>
              8.3 Bostad som en rättighet för alla 24
            </item>
          </list>
        </div>
        <div type="motProposal" subtype="förslag">
          <head xml:id="i-5rXoak37RdRkatNZHCJHJa">
            2 Förslag till riksdagsbeslut
          </head>
          <list style="ol">
            <item xml:id="i-WDy6zb2zRnNSfKvmhEnKd2">
              Riksdagen tillkännager för regeringen som sin mening vad som
              anförs i motionen om ett mål om att bygga 40 000 bostäder per
              år varav majoriteten hyresrätter.
            </item>
            <item xml:id="i-7o5Qv4jNBkkFMy8dRJ65PT">
              Riksdagen tillkännager för regeringen som sin mening vad som
              anförs i motionen om investeringsstöd.
            </item>
            <item xml:id="i-FKzLLtVZ8rDaDGTGNo1GXJ">
              Riksdagen tillkännager för regeringen som sin mening vad som
              anförs i motionen om utredning om passivstandard.
            </item>
            <item xml:id="i-34cQnD1U4GMqn6T2zqt4K9">
              Riksdagen tillkännager för regeringen som sin mening vad som
              anförs i motionen om allmännyttigt bostadsföretag i varje kommun.
            </item>
            <item xml:id="i-5VJP93DVB1EM5icycx1nYq">
              Riksdagen tillkännager för regeringen som sin mening vad som
              anförs i motionen om obligatoriska bostadsförmedlingar.
            </item>
            <item xml:id="i-3M8dGH62z12xZPwSzqWe4j">
              Riksdagen tillkännager för regeringen som sin mening vad som
              anförs i motionen om kommunala boendeplaneringsprogram.
            </item>
            <item xml:id="i-US6b859PZPVgWnwt1CVwSF">
              Riksdagen tillkännager för regeringen som sin mening vad som
              anförs i motionen om möjlighet att föreskriva en viss upplåtelseform
              i detaljplan.
            </item>
            <item xml:id="i-SUbiRtJ9hwQtth57JnAefd">
              Riksdagen tillkännager för regeringen som sin mening vad som
              anförs i motionen om kompletteringsbebyggelse för blandade boendeformer.
            </item>
            <item xml:id="i-X2G5CpXsxJbHUcLwdUfVqJ">
              Riksdagen tillkännager för regeringen som sin mening vad som
              anförs i motionen om cykelvägar.
            </item>
            <item xml:id="i-WnycN57V83sRsL5RqbG2yS">
              Riksdagen tillkännager för regeringen som sin mening vad som
              anförs i motionen om förändrade parkeringsnormer.
            </item>
            <item xml:id="i-Cgt1HPdBQqyQnsuG1nhZrP">
              Riksdagen tillkännager för regeringen som sin mening vad som
              anförs i motionen om ett sammanhållet bostadsprogram för svaga
              bostadsmarknader.
            </item>
            <item xml:id="i-VoymCGr1Mex29AvzF2ePtf">
              Riksdagen tillkännager för regeringen som sin mening vad som
              anförs i motionen om ett sammanhållet bostadsprogram för landsbygden.
            </item>
            <item xml:id="i-5KqY2FsgzN3qjLNGa9rJxQ">
              Riksdagen tillkännager för regeringen som sin mening vad som
              anförs i motionen om upprustningsstöd. 1
            </item>
            <item xml:id="i-9zfCPLDLymC7wc1iuErD9u">
              Riksdagen tillkännager för regeringen som sin mening vad som
              anförs i motionen om ROT-avdraget. 1
            </item>
            <item xml:id="i-Gx7QYjSit1HQphzaxwFmhD">
              Riksdagen tillkännager för regeringen som sin mening vad som
              anförs i motionen om hissbidrag.
            </item>
            <item xml:id="i-BJkCrWPeca9Ay6xZnyT7Cq">
              Riksdagen tillkännager för regeringen som sin mening vad som
              anförs i motionen om sjuka hus.
            </item>
            <item xml:id="i-UouqSH4y5jVUkTQYEq4uQk">
              Riksdagen tillkännager för regeringen som sin mening vad som
              anförs i motionen om Kemikalieinspektionens och Boverkets utökade
              ansvar avseende sjuka hus.
            </item>
            <item xml:id="i-12WdhibiA1J5HXMakgbnev">
              Riksdagen tillkännager för regeringen som sin mening vad som
              anförs i motionen om ett stopp för ombildning och utförsäljning
              av allmännyttans lägenheter.
            </item>
            <item xml:id="i-9ut1bs9GoGMpyePwv4D57D">
              Riksdagen tillkännager för regeringen som sin mening vad som
              anförs i motionen om att regeringen bör återkomma med förslag
              till förbättringar av rättssäkerheten vid ombildningar.
            </item>
            <item xml:id="i-9p48yYss8FRVnDeXgC3FHL">
              Riksdagen tillkännager för regeringen som sin mening vad som
              anförs i motionen om att införa en förvärvslag.
            </item>
            <item xml:id="i-5g44wFxtbFb7JT9UceNMDq">
              Riksdagen tillkännager för regeringen som sin mening vad som
              anförs i motionen om att utvärdera effekterna av lagstiftningen
              om allmännyttan och förändringen av hyreslagen.
            </item>
            <item xml:id="i-CqiisFdVrzhjqHFAj215mM">
              Riksdagen tillkännager för regeringen som sin mening vad som
              anförs i motionen om allmännyttans hyresnormerande roll.
            </item>
            <item xml:id="i-EH74wUeJMAYXKYYhc5hKGZ">
              Riksdagen tillkännager för regeringen som sin mening vad som
              anförs i motionen om att ta bort påtaglighetsrekvisitet.
            </item>
            <item xml:id="i-CrNYsg3K2qnQCNYp5SW5tX">
              Riksdagen tillkännager för regeringen som sin mening vad som
              anförs i motionen om att den s.k. skyddsregeln ska gälla vid ombyggnader.
            </item>
            <item xml:id="i-TN8aV1E649w8EhSrws8T5E">
              Riksdagen tillkännager för regeringen som sin mening vad som
              anförs i motionen om slopad fastighetsskatt för hyresrätter. 1
            </item>
            <item xml:id="i-861jpSKPhT2pxcxShKqwkY">
              Riksdagen tillkännager för regeringen som sin mening vad som
              anförs i motionen om oskäliga hyror vid andrahandsuthyrning.
            </item>
            <item xml:id="i-EN6g3DYX8M7qakci6m54iy">
              Riksdagen tillkännager för regeringen som sin mening vad som
              anförs i motionen om att utreda kommunal förmedling för uthyrning
              av lägenheter i andra hand.
            </item>
            <item xml:id="i-PR8W1e2HHRseYhNBbqKEsx">
              Riksdagen tillkännager för regeringen som sin mening vad som
              anförs i motionen om utökat bostadsförsörjningsansvar för kommunerna.
            </item>
            <item xml:id="i-6CwYzRCsa75QQ5Jv63N7d9">
              Riksdagen tillkännager för regeringen som sin mening vad som
              anförs i motionen om att en översyn bör göras angående olika former
              av hyresgarantier.
            </item>
            <item xml:id="i-Qf7c6Mq9ZTHBMX4baPixgj">
              Riksdagen tillkännager för regeringen som sin mening vad som
              anförs i motionen om en parlamentarisk utredning om boendesegregationen
              .
            </item>
            <item xml:id="i-KsxCCwgDMbexasFhxkhABM">
              Riksdagen tillkännager för regeringen som sin mening vad som
              anförs i motionen om ökat inflytande i allmännyttan.
            </item>
            <item xml:id="i-6JHGG5v3ptBigy8VwuCEY9">
              Riksdagen tillkännager för regeringen som sin mening vad som
              anförs i motionen om att ta fram en nationell handlingsplan med
              en nollvision för hemlösheten. 2
            </item>
            <item xml:id="i-Gg8LnZ8v8ohdcrCEcXC4Vi">
              Riksdagen tillkännager för regeringen som sin mening vad som
              anförs i motionen om att regelbundet kartlägga hemlösheten. 2
            </item>
            <item xml:id="i-XW3DBcjCKY1U9fLSJBaNeJ">
              Riksdagen tillkännager för regeringen som sin mening vad som
              anförs i motionen om vräkningar och hyreslagen.
            </item>
            <item xml:id="i-Sf9uxdNA7x9nstBhuHbshU">
              Riksdagen tillkännager för regeringen som sin mening vad som
              anförs i motionen om vräkningar av barnfamiljer. 2
            </item>
            <item xml:id="i-Tnu555j2X8TuW4hYsQoVad">
              Riksdagen tillkännager för regeringen som sin mening vad som
              anförs i motionen om allas rätt till bostad. 2
            </item>
          </list>
          <p xml:id="i-QuF3oa2Qx4ysX37Bc4VaDp">
            1 Yrkandena 13, 14 och 25 hänvisade till SkU.
          </p>
          <p xml:id="i-DRAGBGqHfDsAsk6t5mozRP">
            2 Yrkandena 32, 33, 35 och 36 hänvisade till SoU.
          </p>
        </div>
        <div type="motContent">
          <head xml:id="i-H3BqW4xZSMb3HjysjBir3S" type="h1">
            3 Inledning
          </head>
          <p xml:id="i-5A8DxtzdVWW7Mc4m5EXVeo">
            Sverige behöver en bostadspolitik med höga ambitioner. Alla människor
            ska ha möjlighet att leva i bra bostäder till rimliga kostnader
            i en trygg boendemiljö. Vårt mål är att det ska byggas 40 000
            bostäder årligen och i den här motionen presenterar vi åtgärder
            för att uppnå detta. Våra förslag handlar också om upprustning
            av det nuvarande bostadsbeståndet. Motionen innehåller även förslag
            till åtgärder som syftar till att stärka hyresgästens ställning
            och att värna om allmännyttan i Sverige. Slutligen vill vi ha
            en översyn av reglerna kring bostadsbidrag och bostadstillägg,
            och vi behandlar problemen med växande hemlöshet.
          </p>
          <head xml:id="i-8pGs4joWyvEmXJ7Co9mUKx" type="h1">
            4 Bygg bort bostadsbristen
          </head>
          <p xml:id="i-VEXShHR6xWP5MCe5kXR3y5">
            Det råder i dag en akut bostadsbrist i stora delar av Sverige,
            inte minst i storstadsregionerna. Enligt Boverket 1 bedömer 135
            av landets kommuner att de har brist på bostäder, och antalet
            kommuner som uppger bostadsbrist fortsätter att öka. Bostadsbristen
            innebär att trångboddhet och otrygghet breder ut sig. Följden
            blir att människors livssituation försvåras, att deras drömmar
            och frihet inskränks. Även arbetsmarknadens funktionssätt påverkas
            när människor tvingas tacka nej till arbeten för att de saknar
            bostad.
          </p>
          <p xml:id="i-M3sV3xBmJfdfXJChnJkcnz">
            Särskilt stor är avsaknaden av hyresrätter. Hela 242 kommuner
            uppger i Boverkets bostadsmarknadsenkät att de har brist på hyresrätter.
            Bristen på hyresrätter drabbar främst personer som inte är etablerade
            på bostadsmarknaden eller som behöver flytta men inte har råd
            att köpa en bostad, t.ex. ungdomar. Cirka 250 000 unga vuxna saknar
            i dag ett eget boende. För att fylla behovet skulle det behövas
            ca 160 000 bostäder 2 .
          </p>
          <p xml:id="i-Q2ShJgtCLtgCMjNwi6dVCA">
            Samtidigt ligger bostadsbyggandet på en historiskt låg nivå.
            Under de senaste åren har antalet byggda bostäder i Sverige legat
            runt 20 000 per år, en byggtakt som under de senaste 50 åren bara
            underskridits under några år på 1990-talet. Under första halvåret
            i år påbörjades ca 7 300 bostäder.
          </p>
          <head xml:id="i-EiwkASHx86JGXMjadpPyWy" type="h2">
            4.1 Mål om 40 000 nya bostäder per år
          </head>
          <p xml:id="i-Acbn4eryaWisf6syBhPruH">
            Vänsterpartiet vill möta bostadsbristen med ett ökat bostadsbyggande.
            Genom dessa investeringar i nyproduktion av bostäder skapas också
            samhällsnyttiga jobb.
          </p>
          <p xml:id="i-YAbkPuJixdg2hUbJG12uaM">
            Vänsterpartiets mål är att det ska byggas 40 000 nya bostäder
            om året. En majoritet av dessa bör vara hyresrätter. Vi är därför
            beredda att avsätta statliga medel de kommande tio åren för att
            långsiktigt investera i byggandet av hyresrätter. Vad som ovan
            anförs om ett mål om 40 000 nya bostäder per år varav majoriteten
            hyresrätter bör riksdagen som sin mening ge regeringen till känna.
          </p>
          <p xml:id="i-JacCf3Dr7yh3LZ7SbAGhZp">
            Vi föreslår att det införs ett statligt investeringsstöd för
            att stimulera ökat bostadsbyggande med inriktning mot miljövänliga
            hyresrätter. Med vårt förslag möjliggörs en fördubbling av antalet
            nyproducerade hyresrätter jämfört med i dag. Som villkor för att
            ta del av stöden ställs krav på att boendekostnaderna blir rimliga
            enligt samma ordning som tillämpades inom det tidigare investeringsstöd
            som fanns. Målet ska vara ett i förväg fastställt produktionskostnadstak.
            För att få stöd ska fastigheterna vara energieffektiva och klara
            energiförbrukningskrav som är differentierade beroende på geografisk
            zon. Investeringsstödet ska riktas mot orter där bristen på ändamålsenliga
            och efterfrågade bostäder är särskilt stor. Även kooperativa hyresrätter
            liksom studentbostäder med hyresrätt omfattas av stödet. Bidraget
            kan uppgå till högst 300 000 kronor per lägenhet och med en stimulans
            på 25 procent.
          </p>
          <p xml:id="i-2dyLWX5WNayJpV9UpftfYb">
            Inriktningen på hyresrätter behövs så länge denna boendeform
            är missgynnad. Forskning visar att en tidsbegränsning är viktig
            för att komma igång med bostadsproduktionen. Vi avser därför att
            dessa investeringsstöd riktade till hyresrätter avskaffas efter
            ca tio år. Därefter behöver stödet utvärderas, dess effekter kartläggas
            och nya riktlinjer tas fram.
          </p>
          <p xml:id="i-T35gT5yg2vrXvQMs6GTy7k">
            För att komma till rätta med den akuta bostadsbristen avsätter
            vi också medel för ett ombyggnadsstöd så att befintliga kontorslokaler
            m.m. kan göras om till hyresrätter. Utifrån tidigare erfarenheter
            gör vi bedömningen att ca 15 procent av det totala investeringsstödet
            bör gå till ombyggnationer. I Vänsterpartiets budgetmotion (2012/13:C4009)
            anslås medel för detta ändamål.
          </p>
          <p xml:id="i-T9oYwCgYf1reP5kPoLHc5F">
            Vad som ovan anförs om investeringsstöd bör riksdagen som sin
            mening ge regeringen till känna.
          </p>
          <head xml:id="i-DmUqgYpxKgRoCRQ3fqKPjf" type="h2">
            4.2 Mål om energieffektivisering
          </head>
          <p xml:id="i-Qa2EvTfKYG3Qv1C1GpNvej">
            Vänsterpartiet menar att alla nya bostäder på sikt ska byggas
            med så kallad passivstandard, dvs. att energiförbrukningen ska
            ligga på 4555 kWh per kvadratmeter beroende på plats i Sverige.
            Detta bör vara norm vid nybyggnation. Vad som ovan anförs om utredning
            av passivstandard bör riksdagen som sin mening ge regeringen till
            känna.
          </p>
          <head xml:id="i-PYAB2rk4UUxbHnmERqbZN8" type="h2">
            4.3 Ett allmännyttigt bostadsföretag i alla kommuner
          </head>
          <p xml:id="i-ac8RouswzKfL5qqA1neJk">
            Allmännyttan är av största vikt både för en social bostadspolitik
            och för bostadsförsörjningen. Därför bör en del av den statliga
            bostadspolitiken vara att säkerställa och utveckla allmännyttans
            ställning. Regeringens politik går dessvärre i motsatt riktning.
          </p>
          <p xml:id="i-CCoHBDBXqvsuNWY1SqWcHf">
            Under förra mandatperioden upphävde regeringen den s.k. tillståndsplikten
            vid överlåtelser av kommunala bostadsföretag. Det innebär att
            det står kommunerna fritt att sälja hela eller delar av de allmännyttiga
            bostadsbestånden utan att begära länsstyrelsens tillstånd. Ett
            av skälen för lagändringen uppgavs vara att alla kommuner inte
            har allmännyttiga bostadsföretag. Det är en märklig ordning att
            motivera upphävandet av ett generellt regelverk som träffar alla
            kommuner med att en handfull kommuner inte har ett allmännyttigt
            bostadsbolag. Tvärtom är det viktigt att kommunerna stärker sina
            bostadsföretag och utvecklar möjligheterna att tillhandahålla
            bra bostäder till självkostnads- och bruksvärdesprinciper.
          </p>
          <p xml:id="i-DY5zJQMpn2AFGjpbXGx4nD">
            Av detta skäl bör det i varje kommun finnas minst ett allmännyttigt
            bostadsbolag. I syfte att uppnå detta bör de kommuner som i dag
            saknar ett allmännyttigt bostadsbolag ha ansvar för att ett sådant
            på sikt byggs upp i kommunen. Regeringen bör återkomma med förslag
            kring hur detta ska genomföras. Detta bör riksdagen som sin mening
            ge regeringen till känna.
          </p>
          <head xml:id="i-G1tsGHHD9AzHRumUQv8R9H" type="h2">
            4.4 Behovet av obligatoriska bostadsförmedlingar
          </head>
          <p xml:id="i-J235sup4fx3asCm7ANB5X">
            Man ska inte behöva vara beroende av kontakter för att få en
            bostad. Förutom att det måste finnas fler bostäder, och i synnerhet
            hyresrätter, måste dessa fördelas på ett rättvist och förutsägbart
            sätt. För detta ändamål är bostadsförmedlingar ett bra verktyg.
            Förutom att bostadsförmedlingar kan fördela bostäder på ett rättvist
            sätt kan de vara ett betydelsefullt instrument för boendeplanering
            genom att statistik på önskade bostäder avseende läge och storlek
            blir tillgänglig.
          </p>
          <p xml:id="i-BRmD4jDRstyXsbpi378A8n">
            I 3 § bostadsförsörjningslagen står det att inrättandet av en
            bostadsförmedling och regionalt samarbete är frivilligt. Regeringen
            kan däremot, om behov föreligger, ålägga en kommun att inrätta
            en bostadsförmedling lokalt eller regionalt. Frivilligheten bör
            tas bort. Alla kommuner ska i stället vara skyldiga att i egen
            regi, eller genom regional samverkan, ordna en bostadsförmedling
            som genom transparenta regler förmedlar de flesta såväl allmännyttiga
            som privata lägenheter enligt turordning. Förtur p.g.a. sociala
            eller medicinska skäl ska medges. Vad som ovan anförs om obligatoriska
            bostadsförmedlingar bör riksdagen som sin mening ge regeringen
            till känna.
          </p>
          <head xml:id="i-5rhXdPmgGsoNuAziJYhLDJ" type="h2">
            4.5 Obligatoriska boendeplaneringsprogram
          </head>
          <p xml:id="i-HZNo9bWdGHUJLjicATNu44">
            Kommunerna ges genom 5 kap. 7 § plan- och bygglagen (PBL) en
            möjlighet att utifrån ett program ge förutsättningar för hur ett
            bostadsområde ska byggas med avseende på antal lägenheter, upplåtelseform
            och så vidare. Detta är dock inget krav.
          </p>
          <p xml:id="i-LLqz3efXiJbgDMoeqEU2Ag">
            Vänsterpartiet menar att det ska vara obligatoriskt för kommunerna
            att upprätta boendeplaneringsprogram för att kunna garantera hög
            kvalitet i bostäder och boendemiljöer. Vi tror också att obligatoriska
            boendeplaneringsprogram skulle främja samhällsdebatten kring bostadsfrågor.
            Boendeplaneringsprogrammen ska redovisas till regeringen via länsstyrelserna.
            De ska vara heltäckande och övergripande och behandla såväl handlingsplaner
            för nyproduktion och ombyggnad som förändringar i service, infrastruktur
            och omgivande miljö. Vad som ovan anförs om obligatoriska boendeplaneringsprogram
            bör riksdagen som sin mening ge regeringen till känna.
          </p>
          <p xml:id="i-4L1qccprYx2dKo8B5rSmir">
            Tillgången till mark och villkor för markanvisning är viktigt
            för den kommunala utvecklingen och möjligheten att möta behovet
            av bostäder. För kommunen kan det vara kortsiktigt lockande att
            göra sig av med mark och sälja till högstbjudande. Men långsiktigt
            är det fördelaktigt att kommunen har kontroll över så mycket mark
            som möjligt. Därför bör kommuner i större utsträckning än i dag
            avstå från att sälja mark och i stället välja att upplåta marken
            med tomträtt. Vänsterpartiet driver att det ska vara en utgångspunkt
            för kommunens arbete med det obligatoriska boendeplaneringsprogrammet.
          </p>
          <head xml:id="i-FsqgzKXKiYxwKXXXALAH9Y" type="h2">
            4.6 Kommunens rätt att bestämma upplåtelseform i detaljplan
          </head>
          <p xml:id="i-MY8QYm4nWNTy8tRV4my3WH">
            Människors möjligheter att välja hur de vill bo bör stärkas.
            Därför är det angeläget att kommunerna genom en aktiv bostadspolitik
            bidrar till ett varierat utbud av bostäder och upplåtelseformer.
            På så vis förbättras möjligheterna för den enskilde att få ett
            bra och ändamålsenligt boende. Bostadspolitiken är också viktig
            för att bekämpa den segregation som framför allt präglar våra
            stora städer. Förslaget om obligatoriska boendeplaneringsprogram
            ovan är ett sätt att säkerställa att det byggs med blandade upplåtelseformer.
            Det skulle också vara en viktig åtgärd för att bryta segregationen.
          </p>
          <p xml:id="i-EHPWQqZnN65FpjubWCPPKX">
            En annan konkret åtgärd kan vara att förändra plan- och bygglagen
            så att kommunerna ges möjlighet att föreskriva en viss upplåtelseform
            i detaljplan. Förutsättningarna för att använda översiktsplaner
            på motsvarande sätt bör också ses över. Det är viktigt att det
            finns regler som gör att inte hyresrätter som skapas på detta
            sätt kan omvandlas till bostadsrätter. Vad som ovan anförs om
            möjligheter för kommunen att föreskriva en viss upplåtelseform
            i detaljplan bör riksdagen som sin mening ge regeringen till känna.
          </p>
          <p xml:id="i-DoLVNKK46C2rSQADqN2mtp">
            För att skapa fler bostadsområden med blandade boende- och upplåtelseformer
            bör också kompletteringsbebyggelse användas i större utsträckning
            så att det byggs fler hyresrätter i utpräglade villaområden och
            områden där bostadsrätter dominerar. På motsvarande sätt är det
            önskvärt att villor, radhus och bostadsrätter byggs i områden
            som domineras av hyresrätter. Även kompletteringsbebyggelse av
            radhus, kedjehus eller parhus i hyresform bör prövas. Vad som
            ovan anförs om kompletteringsbebyggelse för blandade boendeformer
            bör riksdagen som sin mening ge regeringen till känna.
          </p>
          <head xml:id="i-EtfVnjkKnK8KcYFanrLUoM" type="h2">
            4.7 Planera för cykelvägar i byggandet
          </head>
          <p xml:id="i-6QdeExR8rUMHoNFyCoXT8c">
            Vid planering av nya bostäder och förändringar av bebyggda miljöer
            ska höga krav ställas på miljövänliga transportmöjligheter och
            minskad bilanvändning. Det förutsätter ett planeringsperspektiv
            som väger samman ekologiska, ekonomiska och sociala aspekter med
            markanvändnings- och bebyggelsefrågor.
          </p>
          <p xml:id="i-652ghTBz2oeMjR7HtmwxJ1">
            Cykeln är ett viktigt transportmedel. Aspekter som minskad miljö-
            och klimatpåverkan, förbättrad hälsa och ökad trafiksäkerhet är
            alla intimt förknippade med cykeln. Men det finns även positiva
            sociala dimensioner i och med att cykeln är ett relativt billigt
            transportfordon. Det gör att den är tillgänglig även för människor
            med låga inkomster, t.ex. barn och ungdomar. I Trafikverkets Kapacitetsutredning
            2012 konstateras också att bilen måste få en minskad roll och
            cykeltrafiken förbättrade möjligheter för att vi ska nå våra klimatmål.
          </p>
          <p xml:id="i-MjQbih619nc4qN8d8iTnQN">
            Cykeltrafiken prioriteras sällan med avseende på investeringar.
            Därför bör tillgången till cykelvägar i bostadsområdena säkerställas
            i de planeringsinstrument som finns i plan- och bygglagen. Detta
            bör riksdagen som sin mening ge regeringen till känna.
          </p>
          <head xml:id="i-DRuv4o6yZddARrTkEUVXY4" type="h2">
            4.8 Förändrade parkeringsnormer
          </head>
          <p xml:id="i-2zGgSrQuAajZEuAAH8VXRv">
            I plan- och bygglagen (PBL) finns en bestämmelse om att det för
            varje tomt ska finnas ett lämpligt utrymme för bilparkering. Detta
            är grunden för de parkeringsnormer som beslutas av kommunerna.
            Vänsterpartiet menar att kommunerna, framför allt i de större
            städerna, bör fortsätta att se över sina parkeringsnormer. En
            hållbar utveckling kräver att vi utvecklar alternativ till massbilismen
            framför allt i tätorterna. Därför ska kravet på bilparkering lyftas
            bort från PBL. Tillgång till bra kollektivtrafik och goda förutsättningar
            för cykeltrafik bör i stället lyftas fram. Detta skulle också
            bidra till att sänka kostnaderna och hyrorna i nyproduktionen.
            I Boverkets rapport 2011:28, Hur hanterar kommunerna frågan om
            lägre krav på parkeringsplatser, presenteras trender som visar
            att det finns ett ökat fokus på cykelparkeringar och att kraven
            på parkering ofta skrivs ner, vilket är utmärkt. Kommuner i de
            större städerna kan reducera kraven vad gäller parkering vid t.ex.
            flerfamiljshus i områden som har god tillgång till kollektivtrafik.
          </p>
          <p xml:id="i-FJh5iH6sHfUPm3GeHgWy3f">
            Vad som ovan anförs om förändrade parkeringsnormer bör riksdagen
            som sin mening ge regeringen till känna.
          </p>
          <head xml:id="i-RmCg2BocVfLc65kLh3u1ZF" type="h2">
            4.9 Landsbygdsprogram
          </head>
          <p xml:id="i-3dtXgHutTmEKgxTMiX9TZU">
            Samtidigt som det råder bostadsbrist på många platser i landet
            så finns det också en del kommuner med väldigt svaga bostadsmarknader.
            Befolkningsminskningen på dessa orter har skapat ett akut behov
            av att avveckla lägenheter, och inte sällan har bostadsföretagen
            svåra ekonomiska problem. Statens bostadskreditnämnd (BKN) beräknar
            att det finns ett behov av att skriva ner värdena med ca 3 miljarder
            kronor i dessa företag fram till år 2015 3 . För många kommuner
            och/eller deras bostadsföretag blir detta en övermäktig uppgift.
            Det behövs en samverkan med berörda parter kring ett program för
            att hantera problem på svaga bostadsmarknader. Detta bör riksdagen
            som sin mening ge regeringen till känna.
          </p>
          <p xml:id="i-9r7UdnsYCWXanBvXgXprWb">
            Även på orter med svaga bostadsmarknader finns det givetvis företag
            som är i behov av att rekrytera personal, och då är bostadsfrågan
            central. Det kan t.ex. vara svårt att få lån för att bygga en
            villa på orter med fallande priser på villor. Det kan innebära
            att nyproduktionspriset överstiger marknadsvärdet på fastigheten.
            En sådan situation kan innebära stora problem för det lokala näringslivet
            och för enskilda familjer. BKN har lämnat förslag till kreditgarantier
            i denna situation.
          </p>
          <p xml:id="i-VUnLdn8gCvYqigxSnE4XJL">
            Lokalt kan även kreditgarantiföreningar (KGF) och sparbanker
            spela en kompletterande roll vid finansiering av ny- eller ombyggnad
            av bostäder. Betydelsen av KGF i glesare bygder är något som bl.a.
            föreningen Småkom tar upp. Småkom anser att det krävs en samordnad,
            statligt ledd bostadspolitisk strategi om vi ska kunna bryta dödläget
            på bostadsbyggnadsfronten i landsbygdens många kommuner och skapa
            en långsiktigt hållbar och framtidsinriktad bostadsproduktion.
            Det räcker således inte med enstaka insatser som ett mer rationellt
            byggande.
          </p>
          <p xml:id="i-ETadjmKBLWt9XzdNASutGC">
            Vänsterpartiet delar bedömningen att det behövs en samordnad
            bostadspolitisk strategi för landsbygd och mindre orter. Regeringen
            bör återkomma med förslag på ett sammanhållet bostadsprogram för
            landsbygden. Detta bör riksdagen som sin mening ge regeringen
            till känna.
          </p>
          <head xml:id="i-P7YwB4QwfTy81oX2zWAKvf" type="h1">
            5 Renovera bostadsbeståndet
          </head>
          <head xml:id="i-2vNwtCmkAU2ayY7B3JvSTh" type="h2">
            5.1 Upprustningsstöd för flerfamiljshus
          </head>
          <p xml:id="i-KkUzHi1pvWx82kUBgKDRMw">
            Under de s.k. rekordåren 19611975 byggdes det 1,4 miljoner bostäder.
            Detta sysselsatte omkring 360 000 bygg- och anläggningsarbetare.
            I dag finns 850 000 lägenheter i flerfamiljshus från denna period.
            Cirka 300 000 är i upprustningsbehov inom allmännyttan.
          </p>
          <p xml:id="i-DBtLF1ir8Q5JCgaPA8m2cE">
            I dag är hyresfastigheter liksom bostadsrättsföreningar undantagna
            från regeringens ROT-bidrag. Vänsterpartiet vill skapa förutsättningar
            för att landets hyresgäster ska kunna bo i moderna, funktionella
            lägenheter med ökad tillgänglighet och med låg energiförbrukning,
            samt låga koldioxidutsläpp. Befintligt bostadsbestånd bör upprustas
            för dagens och framtidens behov.
          </p>
          <p xml:id="i-BTeKvfufXhJKAkCghibsWb">
            Därför föreslår vi att det införs ett upprustningsstöd för boende
            i flerfamiljshus. Stödet riktas till hyresrätter eller bostadsrättsföreningar
            som genomför genomgripande renovering förutsatt att den leder
            till minst 30 procent minskad energianvändning. I dag utgör användningen
            av energi i bostäder och lokaler uppemot 40 procent av den totala
            energianvändningen. Upprustningsstödet bör utgå till 50 procent
            av arbetskostnaden upp till ett tak om 100 000 kronor per lägenhet
            (dvs. 50 000 kronor i stöd per lägenhet). Med vårt stöd skulle
            60 000 hyreslägenheter kunna totalrenoveras per år.
          </p>
          <p xml:id="i-Q8BpvL6Qhh7qs7szfK9m72">
            I Vänsterpartiets budgetmotion (2012/13:C400) avsätter vi årligen
            3 miljarder kronor för detta ändamål.
          </p>
          <p xml:id="i-6zZP6GjZKaUkKgfNfcanug">
            Vad som ovan anförs om att införa ett upprustningsstöd bör riksdagen
            som sin mening ge regeringen till känna.
          </p>
          <p xml:id="i-Y1hpsJUcAUeFCpTafmmoVJ">
            I ett läge där byggkonjunkturen nu viker menar Vänsterpartiet
            att det är viktigt att hålla uppe efterfrågan. Som en konjunkturåtgärd
            vill vi därför behålla dagens ROT-avdrag under år 2013 för att
            sedan ersätta det med andra, mer samhällsnyttiga byggsatsningar.
            Förutom att renovera flerfamiljshus föreslår vi bland annat stöd
            för att rusta välfärdslokaler och att tillgänglighetsanpassa offentliga
            och kommersiella lokaler. För att få en bättre fördelningspolitisk
            profil på dagens ROT-avdrag föreslår vi att den maximala skattereduktionen
            sänks till 15 000 kronor. I dag gör mer än hälften av köparna
            av ROT-tjänsterna en skattereduktion som är mindre än 15 000 kronor.
          </p>
          <p xml:id="i-KdzhdkRh8NN8Z9yReKddJs">
            Vad som ovan anförs om att införa ett upprustningsstöd bör riksdagen
            som sin mening ge regeringen till känna.
          </p>
          <head xml:id="i-AtQqPtXHmStL4UHMaV74Go" type="h2">
            5.2 Hissbidrag för ökad tillgänglighet
          </head>
          <p xml:id="i-4Lot3pngNprUYbcX1sZnoa">
            Samhället har ett omfattande ansvar för en generell tillgänglighet
            och anpassning av boendet för personer med olika former av funktionsnedsättning
            utifrån deras individuella behov. Kvinnor och män med funktionsnedsättningar
            ska ha ett stort inflytande över det egna boendet och dess närmiljö,
            menar Vänsterpartiet. Se även motion Delaktighet för personer
            med funktionsnedsättning.
          </p>
          <p xml:id="i-D5fPvQKiLfoWzyp11k2Hby">
            De kommande årtiondena kommer andelen äldre att öka. Det ställer
            särskilda krav på anpassning av bostäder, bostadsområden, service
            och trafiksystem.
          </p>
          <p xml:id="i-Qxb8jChfKKCqJ3WEjvu6EG">
            Att installera hiss i befintliga bostäder är en av de mest effektiva
            åtgärderna för att skapa tillgänglighet, och hiss är av stor betydelse
            för äldres möjligheter att bo kvar hemma, vilket många äldre önskar.
            Dessvärre är hissinstallation också väldigt kostsamt. Därför bör
            ett hissbidrag inrättas. Vi avsätter 100 miljoner kronor årligen
            till detta i vår budgetmotion. Erfarenheterna från tidigare hissbidrag
            har visat att intresset för sådana bidrag varit stort och också
            bidragit till att hissar installerats. Äldredelegationen har belyst
            frågan om hissbidrag och pekar på vikten av att ett sådant bidrag
            utgår under en längre period. Hissbidrag bör utformas som ett
            tillgänglighetsbidrag för att även täcka in sådana tillgänglighetsskapande
            åtgärder som behövs utöver hissen och som kan vara nödvändiga
            för att hissen som sådan ska ha någon betydelse för tillgängligheten
            i fastigheten. Detta bör riksdagen som sin mening ge regeringen
            till känna.
          </p>
          <head xml:id="i-MTsUrWAP5eqt3xXe5Dh2Gz" type="h2">
            5.3 Sjuka hus
          </head>
          <p xml:id="i-54C7DFmaLBLcmWppiywDhz">
            Byggfel och pressade byggtider skapar hus som gör människor sjuka.
            Trots larm sedan mitten på 1970-talet fortsätter problemen än
            i dag. De åtgärder som vidtagits på byggområdet är exempelvis
            den obligatoriska ventilationskontrollen, OVK (1992), förändringar
            av Boverkets byggregler så att de nu omfattar metoder för fuktsäkerhetsprojektering
            (2006) och djupgående undersökningar av byggnaders tekniska status,
            Betsi (2009). Det är långt ifrån tillräckligt. Regeringen bör
            ge Boverket i uppdrag att intensifiera arbetet med att förebygga
            uppkomsten av sjuka hus. Inte sällan är det tidspressade byggprojekt
            som har betydelse i sammanhanget.
          </p>
          <p xml:id="i-L4ANRFp7CJEvoXnYqtkqRC">
            Vad som ovan anförs om sjuka hus bör riksdagen som sin mening
            ge regeringen till känna.
          </p>
          <p xml:id="i-LVS27GE44hL3hyGoNe9JyZ">
            Vi vistas inomhus under en stor del av vår tid. Myndigheter borde
            ha ansvar för att säkerställa en inomhusmiljö som inte leder till
            livslånga hälsobesvär. Det finns idag ingen myndighet som kontrollerar
            vilka kemiska föroreningar som kan förekomma i nybyggda fastigheter.
            Kemikalieinspektionen som ansvarar för en giftfri miljö har exempelvis
            inte något ansvar för inomhusmiljön. Boverket å sin sida har idag
            inget uppdrag att kräva miljökonsekvensbeskrivningar (MKB) vid
            nybyggnation och renoveringar av fastigheter.
          </p>
          <p xml:id="i-PkVx88qqEC9WyC4bUChyJn">
            Det är viktigt att kunna säkerställa en god inomhusmiljö. Vi
            föreslår därför att Kemikalieinspektionen får ansvar för att ta
            fram gränsvärden för att begränsa förekomsten av kemiska gifter
            i inomhusmiljön och att Boverket får ansvar för att tillsyn av
            att MKB (miljökonsekvensbeskrivningar) utförs vid nybyggnation
            och renoveringar av fastigheter. Det bör riksdagen som sin mening
            ge regeringen till känna.
          </p>
          <head xml:id="i-6wFLyLpgWxij6itYaU4zxn" type="h1">
            6 Stärk hyresgästens ställning
          </head>
          <head xml:id="i-DBHXrSMGTNfKKPtqpbTWxw" type="h2">
            6.1 Värna allmännyttan och bruksvärdesprincipen
          </head>
          <p xml:id="i-MT7BMfzXbANEeDisELCEkT">
            Vänsterpartiet värnar allmännyttans roll och framtid. För oss
            är det viktigt med livskraftiga och ekonomiskt starka allmännyttiga
            bostadsbolag för att föra social bostadspolitik och för att klara
            bostadsförsörjningen. Demokratiskt ägda företag ska i denna egenskap
            verka för allmännyttiga mål. Hyressättningen på bostadsmarknaden
            ska styras av ett bruksvärdessystem som garanteras genom kollektivt
            förhandlade hyror. Vi säger nej till marknadshyror.
          </p>
          <head xml:id="i-MEF64Nw8DYMw6essQxAeck" type="h3">
            6.1.1 Stoppa ombildningarna av hyresrätter
          </head>
          <p xml:id="i-A8CF6jCFamBaFoLZuf4JUj">
            Bristen på hyresrätter fortsätter att öka samtidigt som nästan
            250 000 unga vuxna saknar eget boende. Ofta efterfrågar ungdomar
            hyresrätter med rimliga hyresnivåer. Förutom behovet av att bygga
            bort bostadsbristen behöver det befintliga beståndet av hyresrätter
            förbli just hyresrätter. Regeringens politik är inriktad på boenden
            som kräver att man har en kapitalinsats och att öka den sekundära
            hyresmarknaden, främst boende i andrahand.
          </p>
          <p xml:id="i-4bqiWzmn32Ki5pkSudGfT6">
            Ett stort problem är också att hyresrätter säljs och ombildas
            till bostadsrätter. Sedan år 2000 har ca 155 000 hyresrätter ombildats
            till bostadsrätter i landet. Av dessa finns 72 procent eller ca
            112 000 i Stockholms län. 4 Dessutom har regeringen genom upphävandet
            av den s.k. tillståndsplikten vid överlåtelser av kommunala bostadsföretag
            aktivt arbetat för att sälja ut det allmännyttiga bostadsbeståndet.
          </p>
          <p xml:id="i-YF5HT3Qq8QyApAcf9ErVFQ">
            Vänsterpartiet vänder sig mot den här utvecklingen som innebär
            höjda trösklar för att få ett eget boende för många utan förmögenhet
            och mot att bostadsmarknaden dräneras på hyresrätter med låga
            hyror. Ibland sägs utförsäljningar syfta till att finansiera nyproduktion
            av hyresrätter. De få hyresrätter som byggs med sådan finansiering
            har normalt mycket högre hyra än de sålda lägenheterna. Hyresgäster
            som efterfrågar hyresrätter med samma hyresnivåer som de som sålts
            ut har ofta inte råd att hyra i de nyproducerade bostäderna med
            hög hyra. Av dessa skäl motsätter sig Vänsterpartiet ombildningar
            från hyresrätter till bostadsrätter. Det är ombildningen vi är
            emot, inte upplåtelseformen bostadsrätt i sig.
          </p>
          <p xml:id="i-2oAcHD1fAcuz27iFJs5Hdu">
            All ombildning och utförsäljning av allmännyttans lägenheter
            bör stoppas. Detta bör riksdagen som sin mening ge regeringen
            till känna.
          </p>
          <p xml:id="i-ALLqnQPxoRYiPWhQ8DPm1U">
            Regeringen har tillsatt en utredning som syftar till att lämna
            förslag på hur det ska kunna bli möjligt att ombilda hyresrätter
            till ägarlägenheter. Vänsterpartiet var motståndare till att överhuvudtaget
            införa upplåtelseformen ägarlägenheter. Att möjliggöra ombildning
            av hyresrätter till ägarlägenheter menar vi är ett steg i helt
            fel riktning.
          </p>
          <p xml:id="i-EVVhTXWBy7cwvodBNPEjwi">
            Beslut om utförsäljningar görs i kommunerna. På riksnivå finns
            lagar som reglerar ombildningar till bostadsrätter. Rättssäkerheten
            vid ombildningsprocessen är bristfällig. Det behöver t.ex. införas
            en begränsning av antalet omröstningar bland de boende för att
            försöka få till stånd en ombildning inom en avgränsad tidsperiod.
            Förstärkningar behöver också göras för att öka förtroendet för
            att allt går rätt till under processens gång. En opartisk funktion
            såsom notarius publicus ska delta på föreningsstämmorna för att
            öka rättssäkerheten. Regeringen bör återkomma med förslag till
            sådana förbättringar av rättssäkerheten vid ombildningar. Detta
            bör riksdagen som sin mening ge regeringen till känna.
          </p>
          <head xml:id="i-BxWBheYaW3Zm4cCjdkN2sS" type="h3">
            6.1.2 Inför en förvärvslag
          </head>
          <p xml:id="i-SDwowtW3EVMfv5h9FNYqD9">
            Det finns ett flertal exempel på hyresvärdar som inte sköter
            sig. I media rapporteras det med jämna mellanrum om fastighetsägare
            som inte lagar fuktskador eller underlåter att sanera bort skadedjur
            i lägenheter. Det måste kunna gå att hindra oseriösa hyresvärdar
            från att förvärva nya fastigheter och på så sätt skydda hyresgästerna.
            Någon form av prövning av fastighetsägaren, t.ex. i hyresnämnden,
            kan vara en lösning. En sådan lagstiftning får också antas ha
            en förebyggande effekt.
          </p>
          <p xml:id="i-XhCtfzATERigFQUN9LR6vj">
            Vad som ovan anförs om att införa en förvärvslag bör riksdagen
            som sin mening ge regeringen till känna.
          </p>
          <head xml:id="i-NXVJqbqmULNf6XGHMNHWUo" type="h3">
            6.1.3 Revidera hyreslagen
          </head>
          <p xml:id="i-H8a5NK4Rf9hFRiDN2SFDRb">
            Sedan förra året tillämpas en del nya regler avseende allmännytta
            och hyressättning. En förändring gentemot tidigare lagstiftning
            är att de allmännyttiga bostadsbolagen ska bedriva sin verksamhet
            enligt affärsmässiga principer. En konsekvens av detta är att
            den kommunala grundprincipen om självkostnad undantas. Den nya
            lagen om allmännyttiga kommunala bostadsaktiebolag begränsar kommunernas
            möjligheter att ta ut pengar från sina bostadsbolag och använda
            dem till andra verksamheter. Trots detta finns det exempel från
            Stockholms stad där den borgerliga majoriteten beslutat att ta
            pengar från de allmännyttiga bolagen och använda till vägar. E
            ffekterna av den nya lagstiftningen måste därför utvärderas och
            följas upp . Detta bör riksdagen som sin mening ge regeringen
            till känna.
          </p>
          <p xml:id="i-XKMfvT8cAoHeRVAMoKytdA">
            En annan fråga rör hyreslagen och förändringen som innebär att
            allmännyttans hyresnormerande funktion har ändrats. Tidigare prövade
            hyresnämnden främst hyran mot hyressättningen i likvärdiga allmännyttiga
            bostadsföretag. Nu har den regeln ersatts med en regel om att
            jämförelse görs med likvärdiga lägenheter med förhandlade hyror
            hos kommunala och privata bostadsföretag.
          </p>
          <p xml:id="i-DEYn86iecLouNjrXvtX3G2">
            Hyresgästföreningen har undersökt skillnaden mellan privata värdar
            och allmännyttan. Resultatet visade att de privata värdarnas hyra
            i denna undersökning låg klart över allmännyttans. System som
            driver upp hyrorna måste ersättas av regler som utgår från den
            kommunala sektorns självkostnadsprincip och allmännyttans hyresnormerande
            roll. Detta bör riksdagen som sin mening ge regeringen till känna.
          </p>
          <p xml:id="i-4MXMzJqSeY2iuQyh29QuYw">
            I hyreslagen finns det s.k. påtaglighetsrekvisitet. Det innebär
            att hyresnämnden vid en hyresprövning inte ska anse en hyra som
            skälig om den är påtagligt högre än hyran för lägenheter som är
            likvärdiga. Detta har inneburit utrymme för extra hyreshöjningar.
            Därför bör påtaglighetsrekvisitet tas bort. Detta bör riksdagen
            som sin mening ge regeringen till känna.
          </p>
          <head xml:id="i-Ut2GrxwuFYaDACMkbjHGUP" type="h3">
            6.1.4 Skydd mot kraftiga och snabba hyreshöjningar
          </head>
          <p xml:id="i-DQUJPe6kKuhM2xZDL3kXxe">
            Bostaden är inte som vilken vara som helst. Snabba hyreshöjningar
            kan inte mötas snabbt och enkelt med ett byte av bostad. Hyresgästens
            inkomst, ledigt utbud av andra bostäder, arbete, studier m.m.
            kan vara reella hinder.
          </p>
          <p xml:id="i-FNvg9wbiKL1mZEcTSpu3br">
            Idag har vi en situation där renoveringar och ombyggnader av
            bostäder kan innebära hyreshöjningar på upp till 60 procent. Med
            så höga hyreshöjningar är det många som helt enkelt inte har råd
            att bo kvar. Dessutom vittnar många hyresgäster om att de inte
            alls har fått vara med och påverka omfattningen av renoveringen.
            Vänsterpartiet menar att hyresgäster generellt måste få mer inflytande
            över det egna boendet och närmiljön. Detta gäller i synnerhet
            vid renoveringar och ombyggnader av lägenheter.
          </p>
          <p xml:id="i-APyhtTy7c7cb1qG5wdQ8vi">
            Hyresgästföreningen föreslår en rad åtgärder för att stärka hyresgästernas
            inflytande och skapa förutsättningar för rimliga hyror. Bland
            annat menar man att fastighetsägarna ska erbjuda olika nivåer
            av ombyggnad med olika hyresnivåer. Vänsterpartiet tycker att
            detta är en bra inriktning. Den s.k. skyddsregeln som kan användas
            vid stora hyreshöjningar ska därför även gälla vid ombyggnader.
            Detta bör riksdagen som sin mening ge regeringen till känna.
          </p>
          <head xml:id="i-6UG7fBVkSqKzc3fTiBED2d" type="h3">
            6.1.5 Slopad fastighetsskatt för hyreshus
          </head>
          <p xml:id="i-2Pz3XfXM9y1KAjwuLowXwq">
            Vänsterpartiet menar att skattemässig neutralitet ska råda mellan
            bostäder med olika upplåtelseformer. I dag är hyresrätten missgynnad.
            Regeringen föreslår en sänkning av fastighetsskatten för flerbostadshus
            i budgetpropositionen för 2013. Vänsterpartiet välkomnar detta
            men vill gå längre och helt slopa fastighetsskatten för hyreslägenheter.
            Förslaget inkluderar studentlägenheter. Ett borttagande av fastighetsskatten
            för hyresrätter sänker också boendekostnaderna för hyresgästerna.
          </p>
          <p xml:id="i-LsDYhBRPUM2KPEEKeWwAFu">
            Vad som ovan anförs om att slopa fastighetsskatten för hyresrätter
            bör riksdagen som sin mening ge regeringen till känna.
          </p>
          <head xml:id="i-AkUJbTAPgTE7FFx6CuKAHP" type="h2">
            6.2 Trygghet att hyra i andrahand
          </head>
          <head xml:id="i-UDtEfh9kMeCh3eqdzTgubm" type="h3">
            6.2.1 Skäliga hyror på andrahandsmarknaden
          </head>
          <p xml:id="i-MHaYSxfLDujWWmRuhneFr7">
            I storstadsregionerna och andra kommuner med inflyttning råder
            sedan flera år bostadsbrist. Som en konsekvens av bostadsbristen
            bor fler människor inneboende hos andra eller hyr i andra hand,
            och en svart hyresmarknad har vuxit fram. Vänsterpartiet vill
            först och främst bemöta bostadsbristen med ett ökat byggande,
            samtidigt som vi menar att andrahandshyresgästernas rättigheter
            i vissa fall måste stärkas. Ockerhyror vid andrahandsuthyrning
            och svarthandel med förstahandskontrakt handlar om resursöverföring
            mellan parter som befinner sig i ett ojämlikt maktförhållande.
          </p>
          <p xml:id="i-9YtYxgFcVZ9J2RbK269jf5">
            Enligt Fastighetsägarna Stockholm betalar andrahandshyresgäster
            i snitt 70 procent mer i hyra än vad förstahandshyresgäster gör.
            Samtidigt rapporterar Hyresgästföreningen att den typ av medlemsärenden
            som ökat mest i hyresnämnderna rör just återbetalning av för hög
            andrahandshyra.
          </p>
          <p xml:id="i-FxMdW374svNHgYP7uSLzBV">
            I dag kan den som betalat för mycket i hyra i andra hand vända
            sig till hyresnämnden och få hyran prövad i efterhand. Om hyresnämnden
            gör bedömningen att hyran varit för hög ska förstahandshyresgästen
            betala tillbaka den överskjutande delen till andrahandshyresgästen.
            Vänsterpartiet värnar denna ordning. Hyror som avspeglar bruksvärdet
            måste säkras. Det kan också behövas skärpta sanktioner i fall
            med oskäliga hyror. I dag kan hyresnämnden döma att oskälig hyra
            återbetalas, men fler åtgärder bör utredas. Regeringen bör återkomma
            med skarpare åtgärder mot oskäliga hyror vid andrahandsuthyrning.
            Detta bör riksdagen som sin mening ge regeringen till känna.
          </p>
          <p xml:id="i-NykDJc3ySsWDzJrZyozh8c">
            Dessvärre är inriktningen för regeringens politik den rakt motsatta.
            I budgetpropositionen för 2013 föreslår regeringen åtgärder som
            underlättar för personer att hyra ut ägda bostäder med ökad lönsamhet.
            Vänsterpartiet är starkt kritiskt till propositionens förslag
            som vi menar gör uthyrning mer lönsam för den som hyr ut och osäkrare
            för hyresgästen.
          </p>
          <p xml:id="i-TvvKf3Muc5dCpcsPoMona9">
            Till exempel föreslås en bostadsrättsägare själv få besluta om
            andrahandsuthyrning utan att begära tillstånd från bostadsrättsföreningen.
            Förslaget kommer att innebära fler personer som tvingas teckna
            orimliga andrahandskontrakt i stället för ett vettigt och tryggt
            boende. Redan i dag finns stora möjligheter att hyra ut i andra
            hand för den som har skäl, t.ex. arbete på annan ort. Vidare avskaffar
            regeringen rätten att få tillbaka överhyra retroaktivt vad gäller
            bostadsrätter. I stället får hyresgästen gå till hyresnämnden
            och få framtida hyra fastställd till ett slags kostnadshyra. I
            kostnadshyran ska, förutom månadsavgiften, en fiktiv räntekostnad
            få räknas in. Propositionens förslag innebär alltså att det som
            anses vara en skälig hyra höjs och att hyresmarknaden blir än
            mer komplicerad. Vänsterpartiet avvisar förslagen, se vidare motion
            2012/13:C356 Utgiftsområde 18 Samhällsplanering, bostadsförsörjning
            och byggande samt konsumentpolitik.
          </p>
          <head xml:id="i-7AqYkdgPYim1uqtkoYjuJf" type="h3">
            6.2.2 Kommunal förmedling av andrahandslägenheter
          </head>
          <p xml:id="i-EE6EmdByiny8pXhToQif2B">
            Vänsterpartiet menar att bostadsförmedlingar är ett bra verktyg
            för att fördela bostäder med förstahandskontrakt på ett rättvist
            och förutsägbart sätt. Vi lägger därför på annan plats i motionen
            förslag om att det ska vara obligatoriskt för kommuner att ha
            en bostadsförmedling. Vi menar att man inte ska vara beroende
            av kontakter för att få en bostad.
          </p>
          <p xml:id="i-GrZogWjwHcy8ZdMtmoMBhy">
            Kommunala bostadsförmedlingar ägnar sig vanligtvis inte åt att
            förmedla andrahandslägenheter. Förmedlingen sker i stället genom
            privata förmedlingar mot betalning och utan kontroll av, eller
            krav på, rimliga hyror. I många fall kan det handla om kostnader
            på flera tusen kronor för att få ett kontrakt på några månader
            och till det läggs dessutom ofta minst sagt oskäliga hyror. Ytterst
            är det hyresvärden som ska godkänna en andrahandsuthyrning.
          </p>
          <p xml:id="i-86bt4SCP5xS7oBxDKC4u8e">
            Alla är beroende av att ha en bostad, vilket påverkar relationen
            mellan förstahands- och andrahandshyresgäst. Ockerhyror är ett
            utnyttjande av människor som befinner sig i en beroendeställning.
            För att skapa rättvisa villkor för dem som söker bostad i regioner
            med bostadsbrist anser vi att en översyn av förmedlingen av bostäder
            ska göras så att den även omfattar frågan om obligatorisk förmedling
            av andrahandslägenheter inom ramen för kommunala bostadsförmedlingars
            verksamhet. Denna typ av förmedling är önskvärd för att minska
            riskerna för att redan utsatta människor drabbas av ocker i form
            av oskäliga hyror och orimliga förmedlingsavgifter. Dessutom skulle
            en sådan lösning även innebära ökad säkerhet för den som vill
            hyra ut sin bostad med gott uppsåt. Kommunala förmedlingar kan
            ges uppdraget att kontrollera att hyror sätts på en nivå som motsvarar
            bruksvärdet. Regeringen bör utreda förutsättningarna och villkoren
            för kommunal förmedling och uthyrning av lägenheter i andra hand.
            Detta bör riksdagen som sin mening ge regeringen till känna.
          </p>
          <head xml:id="i-GfRA1kysEXHDiQKJhmZjL8" type="h2">
            6.3 Förbättra ungdomars bostadssituation
          </head>
          <p xml:id="i-MDESLkhXzXW6Eehk95FvAj">
            Många unga har svårt att etablera sig på bostadsmarknaden. Var
            femte ung vuxen är i dag orolig för att han eller hon inte ska
            få ett eget boende och var fjärde person mellan 18 och 32 år bor
            hemma hos föräldrarna. 5 Vänsterpartiet tycker att landets unga
            är värda en långsiktighet och en trygghet i att kunna planera
            sin framtid, flytta hemifrån och att börja sina arbetsliv. Det
            är avgörande att det finns tillgång till billiga hyreslägenheter
            i hela landet för att öka rörligheten och för att möjliggöra för
            unga människors inträde på arbetsmarknaden.
          </p>
          <head xml:id="i-JBMnn36SmJDqyasXF8PMzS" type="h3">
            6.3.1 Förstabogaranti
          </head>
          <p xml:id="i-5W4koXLay3wxzZL2hsY2so">
            Kommuner ska enligt lag göra bostadsförsörjningsplaner. Vänsterpartiet
            anser att man årligen bör undersöka hur stor efterfrågan på boende
            är, vad som efterfrågas och betalningsförmågan. Efterfrågan bland
            unga under 25 år ska särredovisas. Kommuner ska varje år redovisa
            till länsstyrelsen och regeringen vilka insatser man gjort för
            att tillgodose efterfrågan i kommunen.
          </p>
          <p xml:id="i-MA9xVKYE1mzTKrgDdytknc">
            En första lägenhet är viktig för att bli etablerad på bostadsmarknaden.
            Alla unga bör garanteras minst ett rum och kök (förstabogaranti).
            Kommunerna bör ha rimlig tid för att planera för detta. Villkoren
            för denna rättighet bör utredas närmare, t.ex. hur länge en person
            under 25 år ska ha varit folkbokförd i kommunen för att personen
            ska omfattas av förstabogarantin. Lagen om kommunernas bostadsförsörjningsansvar
            bör utvecklas och stärkas. Detta bör riksdagen som sin mening
            ge regeringen till känna.
          </p>
          <head xml:id="i-RVSo9aWM8vvUBbdU43ykmu" type="h3">
            6.3.2 Studenters situation
          </head>
          <p xml:id="i-YbqeQKrnbJJ7RFfSJjbvR">
            I dag är det bara en av fem studenter som bor i en studentbostad
            där hyran är anpassad till tillgängliga studiemedel. Om inte situationen
            förbättras dramatiskt finns det risk för att stora samhällsgrupper
            inte har möjlighet att studera. Sveriges Förenade Studentkårer
            (SFS) skriver i sin bostadsrapport för 2012 att endast 3 av 30
            studentstäder kan garantera sina studenter ett boende. Enligt
            en undersökning gjord av Hyresgästföreningen och presenterad hösten
            2011 saknade 57 000 studenter egen bostad. Nästan varannan student
            bor hemma hos föräldrarna. 6
          </p>
          <p xml:id="i-8XnrDPE85xrf1ym3tztg37">
            Alla de studenter som inte bor i studentbostäder är beroende
            av att hitta något annat billigt boende. Hyresrätten är då den
            attraktivaste upplåtelseformen. Att studentboendet inte alltid
            är så attraktivt kan bero på att lägenheterna är väldigt små,
            eller att man t.ex. måste dela kök med andra. Dessutom är studentboende
            ofta en dyr historia. Upp till 2 200 kronor per kvm och år kan
            det kosta, att jämföras med snittpriset för en ordinär hyresrätt
            i Sverige som är ca 800 kronor per kvadratmeter och år. Det är
            inte rimligt, menar Vänsterpartiet, varför produktionsstöd med
            i förväg reglerade produktionskostnadstak skulle fylla en viktig
            funktion för byggandet av studentbostäder.
          </p>
          <head xml:id="i-FfrC1AZsXh499tGRsKkMRE" type="h3">
            6.3.3 Statliga hyresgarantier
          </head>
          <p xml:id="i-FYGfM8n2yydW52RkPWEQZL">
            En kommunal hyresgaranti är ett borgensåtagande från kommunens
            sida som omfattar en hyresgästs skyldighet att betala hyra. Syftet
            med en kommunal hyresgaranti är att ge stöd till hushåll som har
            ekonomisk förmåga att klara kostnaderna för ett eget boende men
            som trots detta har svårighet att etablera sig på bostadsmarknaden
            och få en hyresrätt med besittningsskydd. Det kan t.ex. vara aktuellt
            för en person som saknar tillsvidareanställning. Den kommunala
            hyresgarantin blir en extra säkerhet för hyresvärden och kan därför
            bidra till att den sökande får ett eget hyreskontrakt på en bostad.
            Bland unga som har en anställning är det 62 procent som är visstidsanställda.
            Därför är ungdomar en grupp som skulle gynnas av mer utbredda
            hyresgarantier.
          </p>
          <p xml:id="i-Boerory8GM3YAQN2uXS4q3">
            Det är i dag valfritt för en kommun att ge sina invånare en hyresgaranti.
            Enligt den utvärdering som Statens bostadskreditnämnd (BKN) har
            gjort är det få kommuner som erbjuder sina medborgare denna möjlighet.
            Enskilda medborgare får olika villkor beroende på i vilken kommun
            man bor.
          </p>
          <p xml:id="i-WNLBkrMM8R3JrYnKMCvpwh">
            En slutsats av BKN:s utvärdering var att en statlig hyresgaranti
            hade gett störst effekt. Mot bakgrund av ovanstående bör en översyn
            göras angående olika former av hyresgarantier. Detta bör riksdagen
            som sin mening ge regeringen till känna.
          </p>
          <head xml:id="i-XVgovDMHNMYHtVFiNvkXUE" type="h2">
            6.4 Bryt boendesegregationen
          </head>
          <p xml:id="i-3gfGE5z9vRXSq78CjomK2D">
            I Sverige ökar orättvisorna. Konsekvenserna av samhällets växande
            klyftor avspeglas tydligt i boendet. Människors ekonomiska och
            sociala villkor avslöjas genom vilket område de bor i. Den svenska
            bostadsmarknaden är segregerad, dvs. olika befolkningsgrupper
            bor fysiskt åtskilda från varandra, men den är också segmenterad.
            Det betyder att de olika upplåtelseformerna i hög grad är geografiskt
            åtskilda. De med lägst inkomster bor oftast i hyresrätter. Personer
            med utländsk bakgrund bor ofta i hyresrätt, medan de som bor i
            villa till största delen har svensk bakgrund.
          </p>
          <p xml:id="i-2q68LvqvKFnznKaQHsjVYg">
            Som vi nämner på annan plats i motionen så är ett sätt att angripa
            segmenteringen att öka blandningen av upplåtelseformer i olika
            bostadsområden. Regeringen har däremot ett väldigt ensidigt fokus
            på att genomföra ombildningar från hyresrätt till bostadsrätt.
            I stället för att satsa resurser på att rusta upp och renovera
            de fastigheter vi gemensamt äger i de allmännyttiga bolagen, reas
            dessa ut till hyresgästerna med uppmaningen att ta makten över
            sitt boende och själva bekosta upprustningen. Den här utvecklingen
            går i princip tvärtemot Vänsterpartiets analys av vilka behoven
            är.
          </p>
          <p xml:id="i-5yyHVkpdK9pJsdYLe1eh25">
            Vi menar att bostaden är, och ska förbli, en social rättighet
            och inte en handelsvara. En social bostadspolitik kräver att vi
            motverkar marknadshyror och satsar på blandade upplåtelseformer.
            Men boende handlar inte enbart om själva bostaden utan också om
            hur det fungerar där man bor med skola, vård, omsorg, kommunikationer
            och service. För att komma till rätta med boendesegregation krävs
            kraftfulla satsningar på att stärka välfärden, på att garantera
            rätten till arbete och på att bekämpa rasism och diskriminering.
            En politik för att utjämna klyftorna är också en politik för att
            komma till rätta med bostadssegregationen.
          </p>
          <p xml:id="i-NzzqAGU4DNK57y3TmocVoS">
            Mot bakgrund av ovanstående bör en parlamentarisk utredning om
            boendesegregationen tillsättas i syfte att föreslå åtgärder mot
            densamma. Detta bör riksdagen som sin mening ge regeringen till
            känna.
          </p>
          <head xml:id="i-UoLJZ9TAyqkkrVG8XtwXvW" type="h3">
            6.4.1 Stärk boendeinflytandet
          </head>
          <p xml:id="i-LWrx8ddPTTovUKSVzT6DPY">
            De boendes makt över den egna bostaden och bostadsområdet behöver
            utvecklas. Det ska vara möjligt att påverka de processer, skeenden
            och beslut som rör boendet. Närhetsprincipen ska vara vägledande,
            dvs. beslut ska fattas så nära de berörda som möjligt, och boendeinflytande
            ska kunna utövas på flera nivåer. Det enskilda hushållet ska kunna
            bestämma över den egna bostaden och de boende ska gemensamt kunna
            bestämma över utvecklingen i ett kvarter eller ett område.
          </p>
          <p xml:id="i-HdQ96cYHJsHH9SQUtYE12N">
            Regeringen har ändrat lagstiftningen så att informationsplikten
            före beslut om överlåtelse av fast egendom har tagits bort. Därmed
            har hyresgästernas inflytande begränsats. Detsamma gäller inflytandet
            över bostadsföretagets vinstuttag och avsättningar till underhåll.
            Regeringen bör därför återkomma med förslag på hur de boende i
            allmännyttiga bostäder kan ges ett större inflytande över de övergripande
            beslut som fattas i bostadsföretagen. Detta bör riksdagen som
            sin mening ge regeringen till känna.
          </p>
          <head xml:id="i-Rsq8Lc6yT1nRPQX9bE5reg" type="h3">
            6.4.2 Stärk den kooperativa hyresrätten
          </head>
          <p xml:id="i-48h94jhAg6HqfdP8n1n8cb">
            Juridiskt finns det två olika typer av kooperativa hyresrättsföreningar.
            Dels hyresmodellen som innebär att föreningen hyr huset där man
            bor, dels ägarmodellen i vilken föreningen äger huset man bor
            i. I dag är hyresmodellen den helt dominerande formen.
          </p>
          <p xml:id="i-CBktkCQ22ZM98rYA5b2C6k">
            Kooperativ hyresrätt brukar beskrivas som en spekulationsfri
            upplåtelseform, som befinner sig i en nisch mellan den konventionella
            hyresrätten och bostadsrätten. Tanken är att boendeformen ska
            innehålla ett större inslag av boendedemokrati och självförvaltning
            än för den vanliga hyresrätten, samtidigt som den inte ska tvinga
            den enskilde till lika stora ekonomiska satsningar som en bostadsrätt
            vanligen kräver. Upplåtelseformen ger heller inte utrymme för
            sådana spekulativa inslag som ibland kan prägla bostadsrätten.
            Information om den kooperativa hyresrätten bör stärkas.
          </p>
          <p xml:id="i-NzgipNzWKudcQG49sozQ5p">
            Vänsterpartiet föreslår därför att det avsätts medel till Statens
            bostadskreditnämnd för spridande av information om hur den kooperativa
            hyresrätten kan utvecklas och stärkas. Se även motion 2012/13:C356
            Utgiftsområde 18 Samhällsplanering, bostadsförsörjning och byggande
            samt konsumentpolitik.
          </p>
          <head xml:id="i-L5fRG4LodZ7HKYP7QHRkzw" type="h1">
            7 Bostadsbidrag
          </head>
          <head xml:id="i-6pfESmha6RDtvWGubTwjxm" type="h2">
            7.1 Mål och syfte med bostadsbidragen
          </head>
          <p xml:id="i-WL8kP4f7C66G8BUpMmGNrV">
            Bostadsbidragen ska vara ett bostadspolitiskt instrument med
            uppgift att ge ett skydd när hyran är för hög i förhållande till
            inkomsten. Därmed ges hushållen en möjlighet att efterfråga bostad
            efter behov och inte enbart efter betalningsförmåga. Bostadsbidragen
            ska även bidra till möjligheten att behålla sin bostad vid oförutsedda
            händelser som arbetslöshet eller sjukdom. Dessutom är bostadsbidraget
            också ett fördelningspolitiskt instrument som ska bidra till att
            omfördela resurser i samhället och minska de ekonomiska klyftorna.
          </p>
          <p xml:id="i-FWLvXcqNgWXQSsTJUJLErK">
            De regler som infördes 1997 har inneburit kraftigt sänkta kostnader
            för bostadsbidraget eftersom allt färre hushåll kan få bostadsbidrag.
            Boverket gjorde 2006 en analys av hur reglerna påverkade barnfamiljers
            möjligheter att få bostadsbidrag, och i ett vidare perspektiv
            hur hushåll med sämre ekonomi kan ta del av den standard som råder
            i samhället. Man konstaterade att förändringarna lett till att
            utsatta familjer har fått det svårare att bo bra till en rimlig
            kostnad. Trångboddhet är vanligare och skyddsnätet för fattiga
            barn har blivit sämre.
          </p>
          <p xml:id="i-9iM9YCMBwgvTiro9jmSVac">
            Behovsprövade bidrag har en stor betydelse för vissa grupper
            och särskilt för ensamstående med barn. Men dessa bidrags inverkan
            på den ekonomiska omfördelningen i samhället har blivit mycket
            mindre sedan slutet av 1900-talet. Den minskade effekten av behovsprövade
            bidrag under perioden sammanfaller med försämringarna av bostadsbidragen.
          </p>
          <p xml:id="i-P4YdQAVcF4TUgCyKHfpeYC">
            Den allt sämre ekonomiska standarden för många särskilt för ensamstående
            med barn har tvingat regeringen att agera. I budgetpropositionen
            för 2012 genomfördes några förbättringar av bostadsbidraget. Regeringen
            har lappat och lagat lite, men de grundläggande problemen med
            bostadsbidragen består.
          </p>
          <head xml:id="i-8DaejU8xcocCHYnvYm1zbr" type="h2">
            7.2 Behov av förändringar
          </head>
          <p xml:id="i-5nGavrcRijicX48UjHCbPy">
            Ett av de mer akuta problemen är att den högsta bidragsgrundande
            inkomsten, när bostadsbidraget börjar trappas ned, legat stilla
            på 117 000 kronor per år sedan 1997. De allra flesta grupper har
            ökat sina inkomster sedan dess. Allt fler hamnar därför över gränsen
            och det innebär att bostadsbidraget reduceras. För att stoppa
            den utvecklingen föreslår Vänsterpartiet att denna gräns höjs
            till 146 250 kronor och därmed anpassas till dagens inkomstnivåer.
          </p>
          <p xml:id="i-9SrTuJ3LQKVoWKaFPEMRba">
            Övriga problem med bostadsbidragen behöver ses över. Vi föreslår
            därför att det tillsätts en utredning med uppgift att skapa ett
            bostadsbidrag som stärker människors rätt och möjlighet att hålla
            sig med bra och rymliga bostäder även om man har svag ekonomi.
          </p>
          <p xml:id="i-748CSELVoP3KMxS9kb3pCo">
            I utredningen behövs en analys av hur inkomstgränsen för sammanboende
            ska anpassas till det faktum att fler vuxna personer i ett hushåll
            betyder ökade kostnader och inte bara ökade inkomster.
          </p>
          <p xml:id="i-3vSRJ3cXVh8aAdSUGQTmKC">
            Även den högsta bidragsberättigande bostadskostnaden har varit
            oförändrad sedan 1990-talet. Det behöver därför utredas vilka
            gränser som ska finnas för boendekostnader och hur dessa gränser
            kan indexregleras.
          </p>
          <p xml:id="i-EXJLZ2pYFLqvtNJHdKv7vN">
            Vidare ska konsekvenserna av ytbegränsningen undersökas samt
            om trångboddhet bör vara ett kriterium som ingår i regelverket
            för bostadsbidraget. Även frågan om och hur bostadens storlek
            kan relateras till bostadskostnaden bör analyseras.
          </p>
          <p xml:id="i-61nM3tyGGoDjTLnpGcYjg1">
            Fler grupper bör omfattas av bidraget än vad dagens regler medger.
            Den regel som i dag hindrar alla ensamstående över 28 år utan
            barn att söka bostadsbidrag, bör ingå i en översyn.
          </p>
          <p xml:id="i-Q8Jes8J33h9sfwUAxg1qy6">
            Ett av de mera uppmärksammade problemen med bostadsbidraget är
            att ändrade inkomster under året leder antingen till återbetalning
            eller till ett ökat bidrag, dock alltid i efterskott. Utredningen
            ska ta ställning till hur effekten av förändrade inkomster kan
            mildras. Se även vår motion 2012/13:Sf223 om bostadsbidrag.
          </p>
          <head xml:id="i-TzA6PASb42cd4Jnk95miEB" type="h1">
            8 Handlingsplan mot hemlöshet
          </head>
          <p xml:id="i-YXzd7K4zo64arh1EdW2dXg">
            För Vänsterpartiet är bostaden en social rättighet. Med det menar
            vi att alla människor ska ges likvärdiga möjligheter att leva
            i goda bostäder i bra miljöer till rimliga kostnader. Bostaden
            utgör en viktig förutsättning för människors möjligheter att förverkliga
            sina livsprojekt. Att vara utan bostad är att vara berövad rätten
            till ett fullgott liv.
          </p>
          <p xml:id="i-PncfeBjDymeAdRXoD3xHq">
            Rätten till en god bostad för alla var den sociala bostadspolitikens
            mål när den utformades på 1940-talet. För att nå detta mål insåg
            man att det krävdes politiska beslut och en offensiv lagstiftning.
            Under 1960- och 70-talen samlades alla krafter för att komma till
            rätta med bostadsbristen, för statens del genom finansieringsgarantier,
            för kommunernas del genom insiktsfull markpolitik och planering.
          </p>
          <p xml:id="i-Kfx8xVCt6BRiTrhyMPAeGa">
            De insatser som gjordes är ur ett historiskt perspektiv fantastiska.
            På två decennier lyckades staten och kommunerna avsevärt höja
            den generella boendestandarden samtidigt som bostadsbristen i
            det närmaste avskaffades.
          </p>
          <p xml:id="i-Y2iSgegPcExsq9FynmmarG">
            Även om alla satsningar som gjordes inte var bra så lyckades
            man i princip radera hemlösheten under perioden 19751985. Under
            1990-talet har hemlösheten återkommit och permanentats på en mycket
            hög nivå. Det finns en rad olika metoder att mäta och definiera
            hemlöshet, men oavsett vilken vi väljer är det ovärdigt ett civiliserat
            samhälle att låta någon människa stå utan rätten till eget boende.
          </p>
          <p xml:id="i-EZdLrRrXKi9s2xDcqnuddT">
            Stora grupper lever på gränsen till fattigdom och hemlöshet.
            För att förhindra att de hamnar där krävs verktyg för kommuner
            och stat för att dels förebygga hemlöshet, dels bekämpa den som
            redan är ett faktum. Det avgörande för att lösa problemet är att
            bygga bostäder som människor har råd att bo i.
          </p>
          <p xml:id="i-9x3iKhg5ykWM4mVWpDTJGP">
            Dessutom måste bostadsbidragen fungera på ett sådant sätt att
            de grupper som av ekonomiska skäl i dag inte kan söka eller behålla
            bostäder får en rimlig möjlighet att göra det. Därutöver krävs
            regleringar så att bostadsförsörjningen fungerar och bostäder
            kan fördelas under ordnade och icke-diskriminerande former.
          </p>
          <p xml:id="i-T1cSfTzs9AGUgBjb31i8ei">
            Allas rätt till en egen bostad borde vara självklar i Sverige.
            Ingen i detta välmående land ska behöva vara utan en egen bostad.
            Problemet är nationellt och regeringen bör därför ta ett nationellt
            ansvar. Regeringen bör därför få i uppdrag att ta fram en nationell
            handlingsplan med en nollvision för hemlösheten. Detta bör riksdagen
            som sin mening ge regeringen till känna.
          </p>
          <head xml:id="i-4FWHKu1tjvQsC2Jjkc76zk" type="h2">
            8.1 Regelbunden kartläggning av hemlösheten
          </head>
          <p xml:id="i-BnSXNnjYbtwxSF3RAkCrPK">
            Socialstyrelsens nationella kartläggningar av hemlöshetens omfattning
            har alla genomförts utifrån givna regeringsuppdrag. Vänsterpartiet
            menar att det vore rimligare att som Kommittén för hemlösa framhöll
            i sitt slutbetänkande (SOU 2001:95) regelbundna kartläggningar
            och uppföljningar ingår som en självklar del av Socialstyrelsens
            löpande verksamhet. På så sätt skulle statistiken bli mer användbar
            som hjälpmedel för ansvariga myndigheters strategiska arbete på
            central, regional och kommunal nivå i syfte motverka och minska
            hemlösheten.
          </p>
          <p xml:id="i-SZgWh491YPvRahVxpHzaqU">
            Boverket genomför årligen enkäter till kommunerna om bostadsmarknadsläget.
            Häri ingår bl.a. frågor om huruvida det råder brist eller överskott
            på lägenheter, om förekomsten av bostadsförmedling, förturer och
            kösystem inom allmännyttan, om samarbete mellan socialtjänst och
            privata och allmännyttiga hyresvärdar samt om de ökande svårigheterna
            att ordna bostäder åt hemlösa, ungdomar och äldre. Under några
            år kring millennieskiftet kartlades också kommunens sekundära
            bostadsmarknad, antal härbärgesplatser etc.
          </p>
          <p xml:id="i-5BzVGKMCzo7b8iyAN3pqQE">
            För att avsevärt förbättra informationen om bostadslöshetens
            utveckling och förändringar i de bostadslösas situation bör Boverkets
            och Socialstyrelsens kartläggningar samordnas. Socialstyrelsen
            och Boverket bör regelbundet kartlägga hemlöshet och boende för
            hemlösa, minst vart tredje år. Detta bör riksdagen som sin mening
            ge regeringen till känna.
          </p>
          <head xml:id="i-PeN4C3cRXJussz4NeEkg3W" type="h2">
            8.2 Minska antalet vräkningar
          </head>
          <p xml:id="i-6cbGZhR8Wfb3c5V6puHA8m">
            Från slutet av 1980-talet till mitten av 1990-talet ökade antalet
            verkställda vräkningar mycket kraftigt. Det huvudsakliga skälet
            var kraftiga hyreshöjningar i kombination med att kommunala och
            privata bostadsföretag började tillämpa en hårdare linje mot hushåll
            med hyresskulder.
          </p>
          <p xml:id="i-Qwj4Cf6wcqeYFyv5DHoC9E">
            Den absoluta majoriteten av verkställda vräkningar sker p.g.a.
            hyresskuld. För en andel av de vräkta är vräkningsgrunden upprepade
            försenade hyresinbetalningar, trots att ingen hyresskuld kvarstår.
            Sådana förseningar kan bero på slarv, bristande kunskap om hyreslagens
            regler och tillämpningar, eller oregelbundna utbetalningar av
            löner och inkomster från socialförsäkringarna. Ungdomar är en
            grupp som ofta finns i den här kategorin. I andra sammanhang är
            en vanlig konsekvens av försenade betalningar att man får en betalningspåminnelse
            och därefter någon form av straffavgift. Detta borde vara en rimlig
            ordning också när det gäller försenad hyresinbetalning.
          </p>
          <p xml:id="i-KeW1gffrmG1F8XFW97TFFY">
            En grupp av hyresgäster som behöver ett starkare besittningsskydd
            för att undvika vräkningar är kvinnor som misshandlas i hemmet
            av sin make/sambo. I kombination med misshandeln sker ofta skadegörelse
            i lägenheten. Skadegörelse är normalt grund för uppsägning men
            då tas inte hänsyn till kvinnans och eventuella barns behov av
            bostaden och deras situation i egenskap av brottsoffer. Se även
            Vänsterpartiets motion Mäns våld mot kvinnor. Besittningsskyddet
            för brottsoffer behöver stärkas genom att deras rätt att fortsätta
            nyttja lägenheten bör skrivas in i hyreslagen.
          </p>
          <p xml:id="i-VKsAVK77b3jeM5VSSRGfpp">
            Med beaktande av de konsekvenser som en vräkning får, är det
            nödvändigt att regeringen gör en översyn av 42 och 46 § hyreslagen
            för att stärka hyresgästernas besittningsskydd enligt motionens
            intentioner. Detta bör riksdagen som sin mening ge regeringen
            till känna.
          </p>
          <p xml:id="i-QxaRS6ioGdAydFXNxz5yQ3">
            Det finns barnfamiljer som saknar bostad och t.o.m. tvingas att
            vara med om vräkningar. Trots att regeringen har en nollvision
            för barnvräkningar visar siffror från Kronofogden 7 att 663 barn
            blev avhysta under år 2011. Det är en ökning med 5 procent jämfört
            med året innan. Dessutom hotades ca 2 700 barn av vräkning. Även
            det är en ökning sedan året innan. Konsekvenserna för barnen är
            mycket negativa. Deras boendesituation försämras dramatiskt, de
            förlorar sitt sociala sammanhang, tvingas byta skola och mår dåligt
            av den kris deras föräldrar hamnat i (Rapport KFM 2010).
          </p>
          <p xml:id="i-EyEuHpF7iGgpUEfgHLzcea">
            Det är oacceptabelt att barn är hemlösa. Det ska inte vara möjligt
            att vräka barnfamiljer innan dessa har ett gott boende att flytta
            till. Detta bör riksdagen som sin mening ge regeringen till känna.
          </p>
          <head xml:id="i-Re8aSX7e4ynRvuXMWi7KCy" type="h2">
            8.3 Bostad som en rättighet för alla
          </head>
          <p xml:id="i-NbRJcJq7Xm4xnekha73KZy">
            Alla människor har rätt till en bostad ett hem menar Vänsterpartiet.
            Som socialtjänstlagen tolkas i dag garanteras inte hemlösa rätten
            till eget boende utan endast tak över huvudet. Vi menar att bostadspolitiken
            måste styras av ett rättighetsperspektiv i enlighet med regeringsformen.
            Rätten till bostad skulle kunna inarbetas i socialtjänstlagen
            så att den kompletteras med en bestämmelse om att rätt till bistånd
            också ska omfatta rätten till en egen bostad.
          </p>
          <p xml:id="i-LsCcnmdTssQRy8ZdyDUChT">
            Avsaknaden av en bostad är naturligtvis ett reellt problem även
            för dem som inte är klienter hos socialtjänsten. I dessa fall
            är det inte rimligt att den enskilde ska behöva vända sig till
            socialtjänsten för att kunna tillförsäkras en adekvat bostad,
            och socialtjänsten är inte heller dimensionerad för att klara
            av en sådan uppgift. Rätt till bostad i fall där socialtjänstlagen
            inte är tillämplig skulle i stället kunna inarbetas i nu gällande
            lag om kommunernas bostadsförsörjningsansvar och med den av oss
            föreslagna kommunala bostadsförmedlingen som ansvarig för att
            tillgodose detta behov.
          </p>
          <p xml:id="i-WpuiYt4eprbFW1dfkujw1J">
            Vad som ovan anförs om rätt till bostad bör riksdagen som sin
            mening ge regeringen till känna.
          </p>
        </div>
        <div type="motSignatures">
          <list>
            <item xml:id="i-w4us8aFboue6jvFWLa5Pk">
              Jonas Sjöstedt (V)
            </item>
            <item xml:id="i-Qakp2CJnptYD6xkGMm1q2v">
              Ulla Andersson (V)
            </item>
            <item xml:id="i-HxnFdT9xt16otksWQXDpnR">
              Jens Holm (V)
            </item>
            <item xml:id="i-QLAXJMBTQB1g2yN2uR8xB7">
              Hans Linde (V)
            </item>
            <item xml:id="i-99NFCozNfC3GeRS3r9GGp8">
              Eva Olofsson (V)
            </item>
            <item xml:id="i-Pa9TzJcCeZPz3ZN5pr94Dv">
              Mia Sydow Mölleby (V)
            </item>
            <item xml:id="i-NPLLRMp4icwv9yNqsA8mwo">
              Amineh Kakabaveh (V)
            </item>
          </list>
        </div>
      </div>
    </body>
  </text>
</TEI>
