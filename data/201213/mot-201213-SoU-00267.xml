<?xml version="1.0" encoding="utf-8"?>
<TEI xmlns="http://www.tei-c.org/ns/1.0" xmlns:xi="http://www.w3.org/2001/XInclude" xml:id="mot-201213-SoU-00267">
  <teiHeader>
    <fileDesc>
      <titleStmt>
        <title>Mäns våld mot kvinnor och andra former av våld i nära relationer</title>
        <author corresp="i-du5LHNwBWrCH1am94GCk1">av Eva Olofsson m.fl. (V)</author>
      </titleStmt>
      <publicationStmt>
        <authority>SWERIK PROJECT</authority>
      </publicationStmt>
      <sourceDesc>
        <bibl>
          <title>Mäns våld mot kvinnor och andra former av våld i nära relationer</title>
          <idno type="rdwebb">H002So267</idno>
          <rs type="number">So267</rs>
          <orgName type="comitteeAbbreviation">SoU</orgName>
          <ref type="dokument_url_text">http://data.riksdagen.se/dokument/H002So267/text</ref>
          <ref type="dokument_url_html">http://data.riksdagen.se/dokument/H002So267</ref>
          <ref type="dokumentstatus_url_xml">http://data.riksdagen.se/dokumentstatus/H002So267</ref>
          <ref type="doc">http://data.riksdagen.se/fil/C5E9ABAD-C296-4361-A024-745AE1B54E56</ref>
        </bibl>
      </sourceDesc>
    </fileDesc>
    <profileDesc>
      <particDesc>
        <listPerson>
          <person gender="woman">
            <idno>i-du5LHNwBWrCH1am94GCk1</idno>
            <name>Eva Olofsson</name>
            <state type="partyAffiliation" ref="Q110837">
              <desc>V</desc>
            </state>
          </person>
          <person gender="man">
            <idno>i-CpDe8Ez4j6HcFbBfHMRKAE</idno>
            <name>Bengt Berg</name>
            <state type="partyAffiliation" ref="Q110837">
              <desc>V</desc>
            </state>
          </person>
          <person gender="woman">
            <idno>i-JxxHuvwXWsJTZYTnBZLHj</idno>
            <name>Marianne Berg</name>
            <state type="partyAffiliation" ref="Q110837">
              <desc>V</desc>
            </state>
          </person>
          <person gender="woman">
            <idno>i-548HUVvKe8n48M3pQmFeUC</idno>
            <name>Amineh Kakabaveh</name>
            <state type="partyAffiliation" ref="Q110837">
              <desc>V</desc>
            </state>
          </person>
          <person gender="man">
            <idno>i-HpwkrkkrFd1MRPixHrr8q1</idno>
            <name>Lars Ohly</name>
            <state type="partyAffiliation" ref="Q110837">
              <desc>V</desc>
            </state>
          </person>
          <person gender="woman">
            <idno>i-6MWLY5JdykMGLLUo96skfp</idno>
            <name>Lena Olsson</name>
            <state type="partyAffiliation" ref="Q110837">
              <desc>V</desc>
            </state>
          </person>
          <person gender="woman">
            <idno>i-B4hV7rgBZqLtXzSvZhQHbo</idno>
            <name>Mia Sydow Mölleby</name>
            <state type="partyAffiliation" ref="Q110837">
              <desc>V</desc>
            </state>
          </person>
        </listPerson>
      </particDesc>
      <correspDesc>
        <correspAction xml:id="i-U7z8i1Y425FfaebnSnP2Zq" type="signed"/>
        <correspContext corresp="i-U7z8i1Y425FfaebnSnP2Zq">
          <note type="signatory" corresp="i-du5LHNwBWrCH1am94GCk1"/>
          <note type="signatory" corresp="i-CpDe8Ez4j6HcFbBfHMRKAE"/>
          <note type="signatory" corresp="i-JxxHuvwXWsJTZYTnBZLHj"/>
          <note type="signatory" corresp="i-548HUVvKe8n48M3pQmFeUC"/>
          <note type="signatory" corresp="i-HpwkrkkrFd1MRPixHrr8q1"/>
          <note type="signatory" corresp="i-6MWLY5JdykMGLLUo96skfp"/>
          <note type="signatory" corresp="i-B4hV7rgBZqLtXzSvZhQHbo"/>
        </correspContext>
        <correspAction xml:id="i-FUF6EW6ne7bRU9CN9SGHcv" type="numbering">
          <date when="2012-10-03"/>
        </correspAction>
        <correspAction xml:id="i-R97WNEzWvGFeytqVP1wBwm" type="submission">
          <date when="2012-10-02"/>
        </correspAction>
        <correspAction xml:id="i-F3uTSfBwQ5fUhZAfTvFpiT" type="transfer">
          <date when="2012-10-02"/>
        </correspAction>
        <correspAction xml:id="i-Tbw3v2Mq3mQkStEJExjyT8" type="assigned"/>
        <correspContext corresp="i-Tbw3v2Mq3mQkStEJExjyT8">
          <ref type="assignedTo">Socialutskottet</ref>
        </correspContext>
      </correspDesc>
      <textClass>
        <catRef scheme="#docType" target="#mot"/>
        <catRef scheme="#motionType" target="#kommitte"/>
        <catRef scheme="#motionType" target="#fristående"/>
      </textClass>
    </profileDesc>
  </teiHeader>
  <text>
    <body>
      <div type="motHeader"/>
      <div type="motBody">
        <div xml:id="i-8F8FbQVduh8sVJoPQK3p54" type="TOC">
          <head xml:id="i-LGHvH6KEcYFu76BKi8vaXS">
            1 Innehållsförteckning
          </head>
          <list>
            <item>
              2 Förslag till riksdagsbeslut 2
            </item>
            <item>
              3 Mäns våld mot kvinnor 5
            </item>
            <item>
              4 Politik mot mäns våld mot kvinnor 6
            </item>
            <item>
              5 Livsvillkoren för kvinnor med skyddad identitet 7
            </item>
            <item>
              6 Kommunernas ansvar för mäns våld mot kvinnor 7
            </item>
            <item>
              7 Poliseskort av misshandlade kvinnor 9
            </item>
            <item>
              8 Brist på bostäder för våldsutsatta kvinnor 9
            </item>
            <item>
              9 Översyn av hyreslagens tillämpning 10
            </item>
            <item>
              10 Utredning av dödligt våld mot kvinnor 10
            </item>
            <item>
              10.1 Hedersrelaterat våld och förtryck som lett till självmord
              11
            </item>
            <item>
              10.2 Dödsfall som skett utomlands bör utredas 11
            </item>
            <item>
              10.3 Försök till dråp och mord ska omfattas 12
            </item>
            <item>
              10.4 Familjerådgivningen ska vara skyldig att lämna uppgifter
              12
            </item>
            <item>
              11 Kvinnojourerna 12
            </item>
            <item>
              12 Undersökningar om mäns våld mot kvinnor 13
            </item>
            <item>
              13 Hedersrelaterat våld och förtryck 14
            </item>
            <item>
              14 Kriminalisering av tvångsäktenskap 15
            </item>
            <item>
              15 Grupper av kvinnor som är särskilt utsatta 15
            </item>
            <item>
              15.1 Våld mot äldre kvinnor 16
            </item>
            <item>
              15.2 Våld mot kvinnor med funktionsnedsättning 16
            </item>
            <item>
              15.3 Våld mot missbrukande kvinnor 18
            </item>
            <item>
              15.4 Våld mot papperslösa kvinnor 18
            </item>
            <item>
              16 Tvåårsregeln i utlänningslagen 19
            </item>
            <item>
              17 Familjevåldsenheter 20
            </item>
            <item>
              18 Barnahus 20
            </item>
            <item>
              19 Regionala centrum för kvinnofrid 21
            </item>
            <item>
              20 Mäns våld i brottsstatistiken 21
            </item>
            <item>
              21 Stärk sexköpslagen 22
            </item>
          </list>
        </div>
        <div type="motProposal" subtype="förslag">
          <head xml:id="i-AoRLWdHPgycGZqhcPNgZzA">
            2 Förslag till riksdagsbeslut
          </head>
          <list style="ol">
            <item xml:id="i-TYi6GP26A6p18HWy6XqJjP">
              Riksdagen tillkännager för regeringen som sin mening vad som
              anförs i motionen om att utreda hur tillsynen över kommunernas
              insatser för våldsutsatta kvinnor och barn som har bevittnat våld
              ska kunna förbättras inom ramen för en ny myndighet.
            </item>
            <item xml:id="i-QJ5GqDsZgxYC3N6X5Kqjp6">
              Riksdagen tillkännager för regeringen som sin mening vad som
              anförs i motionen om att regeringen bör ge Socialstyrelsen i uppdrag
              att göra en samlad översyn av kommunernas möjligheter att erbjuda
              boenden till personer som utsatts för våld i nära relationer samt
              lägga fram förslag till lämpliga åtgärder.
            </item>
            <item xml:id="i-M9Dw2m4GbqDm4hzBu8iVgx">
              Riksdagen tillkännager för regeringen som sin mening vad som
              anförs i motionen om att regeringen bör se över tillämpningen
              av hyreslagen när det gäller vräkningar av personer som misshandlats
              i lägenheten av en partner. 1
            </item>
            <item xml:id="i-FQgaCPkuo6bJPzeA8f6VsF">
              Riksdagen tillkännager för regeringen som sin mening vad som
              anförs i motionen om att regeringen bör återkomma med ett förslag
              till ändring i hyreslagen så att skadegörelse i lägenheten i samband
              med misshandel inte ska innebära att hyresrätten förverkas. 1
            </item>
            <item xml:id="i-TJYbYee1u6yqLbvyBvLkH">
              Riksdagen tillkännager för regeringen som sin mening vad som
              anförs i motionen om att självmord som misstänks ha genomförts
              efter hot och påtryckningar i en hedersrelaterad kontext ska omfattas
              av utredningsförfarandet.
            </item>
            <item xml:id="i-3aPYMgopfHAaXxQce1WVKW">
              Riksdagen tillkännager för regeringen som sin mening vad som
              anförs i motionen om att dödsfall som har inträffat utomlands
              bör omfattas av utredningsförfarandet.
            </item>
            <item xml:id="i-FKcx7SUi5JFX5fgH7hvz6E">
              Riksdagen tillkännager för regeringen som sin mening vad som
              anförs i motionen om att försök till dråp och mord ska omfattas
              av utredningsförfarandet.
            </item>
            <item xml:id="i-ThiNd9WRogoh3P7TZBBXJL">
              Riksdagen tillkännager för regeringen som sin mening vad som
              anförs i motionen om att familjerådgivningen ska vara skyldig
              att lämna de uppgifter som behövs för en utredning.
            </item>
            <item xml:id="i-EaQZhBTBgvZEXWjoTQS3wU">
              Riksdagen tillkännager för regeringen som sin mening vad som
              anförs i motionen om att ge Socialstyrelsen eller någon annan
              lämplig myndighet i uppdrag att kontinuerligt genomföra frågeundersökningar
              om förekomsten av mäns våld mot kvinnor.
            </item>
            <item xml:id="i-jXYkYTz8WgC37NV6QKiNM">
              Riksdagen tillkännager för regeringen som sin mening vad som
              anförs i motionen om att ge i uppdrag till Socialstyrelsen att
              ta fram riktlinjer för socialtjänstens arbete med mäns våld mot
              kvinnor, samkönat partnervåld och hedersrelaterat våld.
            </item>
            <item xml:id="i-3CaXNLGmUbKVmAfJBFJ3RB">
              Riksdagen tillkännager för regeringen som sin mening vad som
              anförs i motionen om att regeringen bör ge i uppdrag till Länsstyrelsen
              i Östergötlands län att utreda hur samhällets stöd till personer
              som har brutit med sina familjer på grund av hedersrelaterat våld
              och förtryck kan förbättras och hur redan befintliga verksamheter
              kan förstärkas. 2
            </item>
            <item xml:id="i-PaoDdcisVRKDsSA8Xqihin">
              Riksdagen tillkännager för regeringen som sin mening vad som
              anförs i motionen om att regeringen bör återkomma med förslag
              om skyddat boende för personer som utsatts för eller riskerar
              att utsättas för hedersrelaterat våld och förtryck.
            </item>
            <item xml:id="i-HzSuorm8DpzvNMUxcrUZQ5">
              Riksdagen tillkännager för regeringen som sin mening vad som
              anförs i motionen om att utreda hur situationen kan underlättas
              för våldsutsatta kvinnor med funktionsnedsättning.
            </item>
            <item xml:id="i-M84RJRiz9mag1aRWQZR8pH">
              Riksdagen tillkännager för regeringen som sin mening vad som
              anförs i motionen om att det ska ingå en indikator om tillgänglighet
              för kvinnor med funktionsnedsättning i Socialstyrelsens öppna
              jämförelser av kommunernas insatser för våldsutsatta kvinnor.
            </item>
            <item xml:id="i-Sk15S5xWL46K6K2yuwCAkv">
              Riksdagen tillkännager för regeringen som sin mening vad som
              anförs i motionen om att missbrukande kvinnor utsatta för mäns
              våld ska erbjudas behandling i könsseparerade grupper.
            </item>
            <item xml:id="i-886QokS1Zvwp28bHA52zGF">
              Riksdagen tillkännager för regeringen som sin mening vad som
              anförs i motionen om att utreda hur våldsutsatta kvinnor som lever
              gömda utan uppehållstillstånd ska få nödvändigt stöd och skydd
              mot mäns våld utan att riskera utvisning.
            </item>
            <item xml:id="i-FcH8THTPz2PtUH7ZehDr5B">
              Riksdagen tillkännager för regeringen som sin mening vad som
              anförs i motionen om att kvinnors behov av skydd mot våld och
              sexuella övergrepp överordnas utlänningslagen. 3
            </item>
            <item xml:id="i-EsA6pKYAe5w2LezTZdfBQa">
              Riksdagen tillkännager för regeringen som sin mening vad som
              anförs i motionen om att kvinnor som medverkar i brottsutredningar
              om våldsbrott eller sexuella övergrepp ska beviljas tillfälligt
              uppehållstillstånd. 3
            </item>
            <item xml:id="i-Jbm4qh7yyBAzekRZkejcB3">
              Riksdagen tillkännager för regeringen som sin mening vad som
              anförs i motionen om obligatorisk utbildning i genusmedveten asylprövning
              för handläggare på Migrationsverket. 3
            </item>
            <item xml:id="i-W6j4erWNynA7uKcou6tJq3">
              Riksdagen tillkännager för regeringen som sin mening vad som
              anförs i motionen om inrättande av familjevåldsenheter över hela
              landet. 4
            </item>
            <item xml:id="i-E6WJpqRvEtZvckqjpd1EYy">
              Riksdagen tillkännager för regeringen som sin mening vad som
              anförs i motionen om inrättande av regionala centrum för kvinnofrid
              i varje sjukvårdsregion.
            </item>
            <item xml:id="i-MBjdZEQier4Sx9JNCXmTNh">
              Riksdagen tillkännager för regeringen som sin mening vad som
              anförs i motionen om att regeringen bör ge Rikspolisstyrelsen
              i uppdrag att utveckla ett kodningssystem för brott där kvinnor
              över 15 år misshandlats och där könet på gärningsmannen och relationen
              mellan gärningsmannen och offret framgår. 4
            </item>
            <item xml:id="i-EmVWrHrdwvQ5TjZgVYz5wy">
              Riksdagen tillkännager för regeringen som sin mening vad som
              anförs i motionen om att göra det straffbart att köpa sex utomlands.
              4
            </item>
          </list>
          <p xml:id="i-WfTXQ6BDwMDPUgZKxPUCYu">
            1 Yrkandena 3 och 4 hänvisade till CU.
          </p>
          <p xml:id="i-SKACrvr1xLSnpAcghHJJo9">
            2 Yrkande 11 hänvisat till AU.
          </p>
          <p xml:id="i-N4Y3ofDb6RznQeXMwwoq9R">
            3 Yrkandena 1719 hänvisade till SfU.
          </p>
          <p xml:id="i-7UZGkhSJjZrBd36hHA32kj">
            4 Yrkandena 20, 22 och 23 hänvisade till JuU.
          </p>
        </div>
        <div type="motContent">
          <head xml:id="i-oTJ59xKh2bo5sffvhvn3J" type="h1">
            3 Mäns våld mot kvinnor
          </head>
          <p xml:id="i-RZUNTDbN1BYETNiQ1g8nGu">
            Mäns våld mot kvinnor är ett allvarligt samhällsproblem som berör
            många människors liv och vardag. År 2011 anmäldes över 30 000
            fall av misshandel, fler än 4 100 våldtäkter, nära 80 mord och
            dråp samt 200 försök till mord eller dråp mot kvinnor över 15
            år (Brottsförebyggande rådet, Brå). Under 2000-talet har antalet
            anmälningar av misshandelsbrott mot kvinnor ökat med 46 procent.
            Ökningen beror delvis på att kvinnors benägenhet att anmäla har
            ökat, men det finns även mycket som tyder på att det faktiska
            våldet mot kvinnor ökar (Diesen och Diesen, Övergrepp mot kvinnor
            och barn, 2009, Brå 2008:25). Mörkertalet beräknas vara mycket
            stort. Brå uppskattar att endast 20 procent av alla brott leder
            till polisanmälan (Brå 2008:25).
          </p>
          <p xml:id="i-xP9hMvsBCxY1AASS7njTU">
            Brottsstatistiken visar att de kvinnor som utsätts för våldsbrott
            ofta är bekanta med eller har en nära relation till den som utpekas
            som gärningsman. År 2011 begicks 59 procent av de anmälda brotten
            inomhus av en bekant till kvinnan. Att våldet ofta utövas inom
            hemmets fyra väggar är en av förklaringarna till det stora mörkertalet.
            Varje år dödas dessutom i medeltal 17 kvinnor av en närstående
            man.
          </p>
          <p xml:id="i-5CnYshf2Am3H7jwuAN9MS3">
            Undersökningen Slagen Dam (2001) visar bl.a. att 25 procent,
            eller var fjärde kvinna, upplevt fysiskt våld från någon man efter
            sin 15 årsdag. 56 procent av alla kvinnor har trakasserats sexuellt.
            Enligt undersökningen har totalt sett 46 procent, alltså nästan
            hälften av alla svenska kvinnor, erfarenheter av någon form av
            våld från en man efter sin 15-årsdag. Omfångsundersökningar som
            gjorts i andra länder bl.a. Kanada, Finland och Norge visar på
            liknande siffror (Diesen, 2009).
          </p>
          <p xml:id="i-9poThAXjfLyGC6iWoEVrLN">
            Även män kan självklart utsättas för våld i en relation. Det
            våld som närstående män riktar mot kvinnor är dock oftare upprepat,
            grövre och leder till fler negativa konsekvenser för den drabbade
            än det våld som drabbar män i en (heterosexuell) relation. Män
            rapporterar oftare att de utsatts för trakasserier i form av telefonsamtal,
            sms m.m. än för hot och våld.
          </p>
          <p xml:id="i-4seVzr1dbhMsLpqVFHMoAD">
            Särskilt utsatta för mäns våld är unga kvinnor och ensamstående
            kvinnor med barn. Relationsvåldet begränsar dessutom kvinnors
            livsutrymme mer på så sätt att kvinnor oftare än män väljer att
            avstå från vissa aktiviteter på grund av rädsla för att bli utsatt
            för våld (Brå rapport 2009:12, Våld mot kvinnor och män i nära
            relationer). Eftersom mäns våld mot kvinnor är vanligt förekommande
            och ofta grovt och upprepat krävs särskilda åtgärder för att minska
            våldet.
          </p>
          <p xml:id="i-3mkDxysbYwPUnwkJcrSDhr">
            Det finns olika sätt att analysera och förklara mäns våld mot
            kvinnor. Förklaringar på individnivå där män antas vara våldsamma
            p.g.a. social utsatthet, alkoholmissbruk, psykisk sjukdom eller
            integrationsproblem tenderar att förminska problemet. Kulturella
            förklaringar tar också fasta på det annorlunda och lyfts fram
            endast när det gäller icke-svenska eller icke-västerländska kulturer.
            Vi ser att mäns våld i grunden beror på den ojämlika fördelningen
            av makt mellan könen i samhället. Denna skeva maktfördelning underlättar
            för enskilda män att bruka våld mot kvinnor. Arbetet för att stoppa
            våldet och ge våldsutsatta skydd och stöd måste därför ske utifrån
            insikten om att våldet har sina rötter i den rådande samhällsstrukturen
            där män är överordnade och kvinnor underordnade. Därmed inte sagt
            att förklaringar på individnivå inte kan bidra till kunskapen
            om våldsutövandet. Men vi anser inte att den huvudsakliga orsaken
            till våldet är att det är enskilda individer som har problem.
          </p>
          <p xml:id="i-Ji1k4UFVhkSsdoYb1dknL2">
            Vi behöver se och ändra samhällsstrukturerna för att kunna lösa
            problemet med mäns våld mot kvinnor. Att söka särskilda förklaringar
            som bortser från den manliga maktens inverkan på samhället och
            de relationer mellan män och kvinnor som existerar i vårt samhälle
            vore ett ödesdigert misstag. Grunden för kvinnoförtryck är inte
            specifikt för vissa kulturer eller vissa traditioner. Våldet som
            drabbar kvinnor finns runt omkring oss, i vardagen. Och i de värsta
            fallen leder detta våld till nya tragedier och nya rubriker som
            förmörkar vår tillvaro.
          </p>
          <p xml:id="i-2nsfcftKSuJe1qfRgmvnTv">
            I vårt arbete med att bekämpa mäns våld mot kvinnor får inte
            kvinnor och män som utsatts för partnervåld i samkönade relationer
            hamna i skymundan. Detsamma gäller kvinnor och män som utsatts
            för hedersrelaterat våld och förtryck. Partnervåld i samkönade
            relationer liksom hedersrelaterat våld och förtryck är, på samma
            sätt som gäller i diskussionen om mäns våld mot kvinnor i stort,
            ett uttryck för föreställningar om kön och sexualitet kopplade
            till känslor av makt och kontroll hos den som utövar våldet.
          </p>
          <head xml:id="i-5dDYGbybenDEbu27eRYB2u" type="h1">
            4 Politik mot mäns våld mot kvinnor
          </head>
          <p xml:id="i-KKi2FkTTJ7PqPK7mYAGLnc">
            Målet för jämställdhetspolitiken är att kvinnor och män ska ha
            samma makt att forma samhället och sina egna liv. Ett av delmålen
            är att mäns våld mot kvinnor ska upphöra och att kvinnor och män,
            flickor och pojkar, ska ha samma rätt och möjlighet till kroppslig
            integritet. Regeringen har tagit fram en handlingsplan för att
            bekämpa mäns våld mot kvinnor, hedersrelaterat våld och förtryck
            samt våld i samkönade relationer (skr. 2007/08:39) och har även
            vidtagit en del konkreta åtgärder. Detta är både nödvändigt och
            lovvärt. Regeringen väljer dock att förklara våldet utifrån ett
            individperspektiv.
          </p>
          <p xml:id="i-3SpNVAVymyPi731g5CtcXn">
            Vänsterpartiet anser att det är svårt att ta ett samlat grepp
            på problemet om den grundläggande analysen av våldet saknas. Vår
            feministiska förståelse av våldet har till stor del utvecklats
            ur kvinnojourernas praktiska arbete med kvinnor som utsatts för
            mäns våld. Den svenska och internationella forskningen på området
            understryker våldets strukturella förankring och stöder därmed
            indirekt kvinnojourernas kunskap. Tillsammans utgör detta en stark
            grund för en feministisk utgångspunkt i frågan.
          </p>
          <p xml:id="i-Ce2knQQ8w162TazhtYPtKw">
            Förutom att regeringen i sin handlingsplan helt bortser från
            de strukturella orsakerna till mäns våld mot kvinnor finns det
            en rad andra åtgärder som dessvärre är bristfälliga. Många av
            regeringens insatser är vagt beskrivna och saknar konkretion.
            Regeringen visar heller inga ambitioner att institutionalisera
            åtgärderna mot mäns våld mot kvinnor, vilket går i motsatt riktning
            mot tillgänglig kunskap på området som visar att organisationsformer
            och institutionella strukturer är avgörande för arbetet med att
            bekämpa det allvarliga samhällsproblem som mäns våld mot kvinnor
            och barn utgör. Konsekvensen blir att helhetsperspektivet och
            de långsiktiga lösningarna uteblir.
          </p>
          <p xml:id="i-QRptJ5QNjoRoSX8m1zfGsT">
            En utvärdering av handlingsplanen (Brå rapport 2010:4) visar
            att den brister när det gäller förebyggande åtgärder med fokus
            på att förhindra män från att slå. Vidare är det få åtgärder i
            handlingsplanen som är av lagstiftande karaktär. Delrapporten
            visar även att regeringens handlingsplan saknar en samlad strategi
            för hur de olika projekten och satsningarna som kommit till stånd
            via handlingsplanen ska kunna bidra till en bättre samlad kunskap
            om vilka arbetssätt och metoder som är mest effektiva för att
            förebygga mäns våld mot kvinnor och hedersreletarat våld och förtryck
            samt att stödja de utsatta. Erfarenheterna från de tillfälliga
            projekten genererar inte någon generell kunskap eftersom det saknas
            krav på utvärderingar och uppföljningar. Lokala utvärderingar
            av projekten krävs dock för att Socialstyrelsen ska kunna uppfylla
            sina uppdrag att utvärdera, göra forskningssammanställningar och
            utveckla arbetsmetoder.
          </p>
          <head xml:id="i-J7Z3NHizBJi7mFomGYZ7Y5" type="h1">
            5 Livsvillkoren för kvinnor med skyddad identitet
          </head>
          <p xml:id="i-EbQQBpACehKLxL8Ptai1ic">
            Många av de problem som drabbar våldsutsatta kvinnor och barn
            är komplexa. Detta gäller särskilt de kvinnor och barn som tvingas
            leva under skyddad identitet. I motionen Livsvillkor för kvinnor
            med skyddad identitet m.m. 2012/13:Ju219 föreslår Vänsterpartiet
            därför en översyn av livsvillkoren för de kvinnor och barn som
            lever med skyddade personuppgifter i syfte att förbättra deras
            situation samt att en utvärdering ska göras av bestämmelserna
            från 2011 om att kontaktförbud kan kombineras med fotboja.
          </p>
          <head xml:id="i-8VFnucwGp6ZfkgphsBD4nG" type="h1">
            6 Kommunernas ansvar för mäns våld mot kvinnor
          </head>
          <p xml:id="i-RE1T3jzM26TgmX9WgY3hex">
            En kvinna som har utsatts för våld eller hot om våld från en
            närstående man måste få möjlighet till hjälp från samhället. Även
            barn som bevittnat våld behöver skydd och stöd. Kommunen har det
            övergripande ansvaret för att alla som vistas där får den hjälp
            och det stöd de behöver. Enligt 5 kap. 11§ andra stycket socialtjänstlagen
            ska socialnämnden särskilt beakta att kvinnor som är eller har
            varit utsatta för våld eller andra övergrepp kan vara i behov
            av stöd och hjälp för att förändra sin situation. Hjälpen kan
            omfatta plats på skyddat boende, juridisk rådgivning, riskbedömningssamtal
            och stödsamtal. Omfattningen av stödet varierar dock mellan olika
            kommuner.
          </p>
          <p xml:id="i-FEx4cqZgRFrC5fgpx6pjic">
            Nästan alla kommuner kan numera erbjuda såväl råd och stöd som
            skyddat boende till våldsutsatta kvinnor enligt Socialstyrelsens
            nationella jämförelse från 2012 av kommunernas förutsättningar
            att hjälpa kvinnor som utsatts för våld i nära relationer och
            barn som bevittnat våld. Det är en klar förbättring. För fyra
            år sedan var det t.ex. endast hälften av kommunerna i Stockholms
            län som hade kvinnofridssamordnare och aktuella handlingsplaner
            enligt en kartläggning av länsstyrelsen.
          </p>
          <p xml:id="i-Jhwutfg6eQSuJxHimDseY8">
            Men att 98 procent av kommunerna själva uppger att de erbjuder
            både stöd och skyddat boende innebär inte att insatserna är tillräckliga.
            De brister som, enligt Socialstyrelsen, fortfarande finns är allvarliga.
            Det gäller särskilt den systematiska uppföljningen av kommunernas
            insatser, som i många fall är dålig och t.o.m. helt obefintlig
            i en del kommuner. Endast en tredjedel av kommunerna har t.ex.
            inventerat antalet drabbade under 2011. För att kunna planera
            verksamheten, fördela resurser och genomföra insatserna borde
            det vara en självklarhet att ta reda på vilket behov som finns.
            Den dåliga planeringen blev uppenbar under sommaren 2012 när det
            fanns kommuner som på grund av dålig semesterplanering sköt över
            hela ansvaret för skydd av kvinnor på frivilliga krafter, trots
            att det är välkänt att anmälningarna om våld mot kvinnor ökar
            under sommarmånaderna.
          </p>
          <p xml:id="i-TnAsepNPwonGLwqLdQ1JGe">
            Ytterligare en brist är att det saknas tillräckligt tydliga instruktioner
            och rutiner för hur socialtjänstens personal ska agera om en kvinna
            utsätts, eller det finns indikationer på att hon har utsatts,
            för våld. Många av socialtjänsterna saknar också ett barnperspektiv,
            vilket kan leda till att man inte utreder barns behov i tillräckligt
            hög utsträckning. Ytterligare en problematik är att det alltför
            ofta saknas kunskap för att möta frågor rörande våld i samkönade
            relationer. Det finns också stort behov av kompetensutveckling
            som inte tillgodoses i många kommuner.
          </p>
          <p xml:id="i-WAE5wG9B8AhwxamTsFHzLA">
            Trots att tillsynen av socialtjänsten sedan 2010 sker på nationell
            nivå genom Socialstyrelsen är skillnaden mellan kommunernas arbete
            för att ge stöd till våldsutsatta kvinnor och barn som har bevittnat
            våld fortfarande väldigt stort. Socialstyrelsens tillsynsverksamhet
            har emellertid inte fungerat tillfredsställande och har fått kritik
            av Statskontoret, bl.a. har ärenden samlats på hög utan att avgöras.
            Regeringen fortsätter därför på det spår som slogs fast i utredningen
            om tillsynen inom socialtjänsten (SOU 2007:82) och har inlett
            ett arbete för att skapa en ny tillsynsmyndighet. Enligt promemorian
            Inspektionen för vård och omsorg en ny myndighet för hälso- och
            sjukvård och socialtjänst (Ds 2012:20) ska denna myndighet vara
            på plats den 1 juni 2013, men något konkret förslag har inte synts
            till än.
          </p>
          <p xml:id="i-K7voKJGZij1EE99Btkh7me">
            Regeringen har dock inte gjort någon analys av hur en ny myndighetsstruktur
            kommer att påverka tillsynen av stödet för kvinnor som har utsatts
            för våld. Vänsterpartiet anser att tillsynen är en ingrediens
            för att kartlägga vad som brister i kommunerna för att kunna rätta
            till problemen och öka likvärdigheten. Dessa frågor riskerar dock
            att komma i skymundan när den nya tillsynsmyndigheten ska sjösättas
            eftersom andra områden inom vården och omsorgen berör så många
            fler människor och därför kommer att bli prioriterade. Därför
            bör den särskilda utredaren som ska förbereda och genomföra bildandet
            av den nya tillsynsmyndigheten (dir. 2012:67) få ett tilläggsdirektiv
            att noga analysera hur tillsynen över kommunernas insatser för
            våldsutsatta kvinnor och barn som har bevittnat våld ska kunna
            förbättras inom ramen för en ny myndighet. Detta bör riksdagen
            som sin mening ge regeringen till känna.
          </p>
          <head xml:id="i-FR5cY3r4HCB7DvVPLvUWnN" type="h1">
            7 Poliseskort av misshandlade kvinnor
          </head>
          <p xml:id="i-XZ5x32kLAV7bYXGFYoan7x">
            Kvinnor som misshandlas av en närstående ser ofta ingen annan
            utväg än att akut fly från sitt eget hem. Det är vanligt att kvinnor
            med barn bara hinner få med sig en väska med tillhörigheter innan
            de söker skydd på en kvinnojour eller någon annanstans. Att komma
            tillbaka till hemmet och hämta kläder och annat nödvändigt är
            ofta inte möjligt för den utsatta kvinnan. I vår motion 2012/13:Ju201
            Poliseskort av misshandlade kvinnor, föreslår vi därför att kvinnor
            som tvingats fly från eller som har lämnat en närstående man,
            och känner fruktan för våld eller hot om våld från honom, ska
            ges laglig rätt att återvända till sitt hem för att hämta sina
            och eventuella barns personliga tillhörigheter i skydd av polis.
          </p>
          <head xml:id="i-Xy8pGE5TD6Euf484PKT9AM" type="h1">
            8 Brist på bostäder för våldsutsatta kvinnor
          </head>
          <p xml:id="i-TmiNh6Ha132BENvQNwmd3b">
            Den som utsätts för våld i en nära relation får i många fall
            problem med sitt boende. Dels kan den våldsutsatta bli utslängd
            från sin partners lägenhet, dels kan hon tvingas fly för att undkomma
            våldet. I många kommuner är det i praktiken kvinnojourerna som
            står för insatser när det gäller skyddat boende till utsatta kvinnor
            och barn.
          </p>
          <p xml:id="i-2rqSLQhj5BLDmDmMvj4dCD">
            Enligt Socialstyrelsens öppna jämförelse kan nästan alla kommuner
            erbjuda skyddat boende. Vanligtvis finns det akut skyddat boende
            i kommunerna men problemet uppstår när kvinnan ska lämna jouren
            och behöver en egen bostad. I stället blir kvinnorna kvar längre
            än de behöver på jouren eller tvingas hålla tillgodo med otrygga
            tillfälliga bostäder. Problemet med att kommunerna många gånger
            inte kan erbjuda våldsutsatta kvinnor ett lämpligt boende handlar
            till stor del om den generella bristen på bostäder.
          </p>
          <p xml:id="i-P51wGghK7LuYcbcSazGbzN">
            Den av regeringen initierade utförsäljningen av allmännyttan
            som pågår främst i storstadsområdena gör inte saken bättre. Att
            det byggs bra lägenheter till rimliga priser är en grundläggande
            förutsättning för att kommunerna ska kunna ta sitt ansvar för
            våldsutsatta kvinnors och barns boende. Kommunerna måste också
            bli bättre på att samarbeta över gränserna när det gäller boendefrågan,
            t.ex. genom att bilda resurspooler med boenden för de personer
            som utsatts för våld i nära relationer. Ett akut problem i sammanhanget
            är bristen på skyddade boenden för män som behöver stöd på grund
            av våld i nära relationer eller hedersrelaterat våld.
          </p>
          <p xml:id="i-4R1Kpyf67VdgJtjMHaBKYm">
            Regeringen bör därför ge Socialstyrelsen i uppdrag att göra en
            samlad översyn av kommunernas möjligheter att efter tiden på skyddat
            boende erbjuda bostad till personer som utsatts för våld i nära
            relationer samt lägga fram förslag på lämpliga åtgärder. Detta
            bör riksdagen som sin mening ge regeringen till känna.
          </p>
          <head xml:id="i-9AwPg5XLiFrcJgF9bKe8JA" type="h1">
            9 Översyn av hyreslagens tillämpning
          </head>
          <p xml:id="i-Kzg3PCZ5bkhJqfm9XWhvSu">
            Regler om hyresgästers rättigheter och skyldigheter finns i 12
            kap. jordabalken, den s.k. hyreslagen. Hyresgästen har ett aktsamhetskrav,
            eller med andra ord en vårdplikt, när han eller hon använder lägenheten.
            Vårdplikten innebär att hyresgästen är skyldig att ersätta skador
            som uppstår genom hans eller hennes vållande. Ett exempel på vållande
            kan vara om hyresgästen bryter mot de förhållningsregler som finns,
            t.ex. skyldigheten att anmäla en skada till hyresvärden. Hyresgästen
            är skyldig att ersätta alla skador som han eller hon eller någon
            annan som är på besök orsakar (12 kap. 24 § JB). Hyresgästens
            försummande av vårdplikten kan leda till vräkning.
          </p>
          <p xml:id="i-8D87Ajdci2Vg4J4oG8WF9w">
            Det förekommer att kvinnor som misshandlats av sin partner blivit
            vräkta från sina hyresrätter med motiveringen att de försummat
            sin vårdplikt till följd av att mannen slagit sönder inredning
            i lägenheten. Det är inte acceptabelt att ett brottsoffer ska
            behöva bli vräkt från sin bostad till följd av att hon eller han
            blivit misshandlad och i samband med det fått lägenheten sönderslagen
            av sin våldsamma partner.
          </p>
          <p xml:id="i-Nvqjg8JLi4cF2wqEKCxCY1">
            Regeringen bör därför se över hyreslagens tillämpning när det
            gäller vräkningar av personer som misshandlats i lägenheten av
            en partner. Detta bör riksdagen som sin mening ge regeringen till
            känna.
          </p>
          <p xml:id="i-Uo6rfa4ZYWMvWFkXWNeEqQ">
            Vänsterpartiet vill införa ett skydd för brottsoffer i hyreslagen.
            Att en annan person slagit sönder lägenheten i samband med att
            lägenhetsinnehavaren blivit misshandlad ska inte vara grund för
            hyresrättens förverkande. Regeringen bör återkomma med ett förslag
            till ändring i hyreslagen enligt ovanstående. Detta bör riksdagen
            som sin mening ge regeringen till känna.
          </p>
          <head xml:id="i-YAgNbVcdbsWP13fHi7hUBF" type="h1">
            10 Utredning av dödligt våld mot kvinnor
          </head>
          <p xml:id="i-QUiemh9XjUrnABbdWc2gSZ">
            Forskning visar att en kvinna löper störst risk att utsättas
            för våld av en man hon har en relation med när hon vill lämna
            honom. Gränsen mellan att bli svårt misshandlad och dödad är hårfin,
            vilket de senaste årens många tragedier där kvinnor mördats av
            pojkvänner, sambor eller makar vittnar om. Enligt Brottsförebyggande
            rådets (Brå) rapport Dödligt våld mot kvinnor i nära relationer
            (2001:11) kände 84 procent av kvinnorna som föll offer för dödligt
            våld gärningsmannen. I knappt hälften av fallen hade den dödade
            kvinnan haft en nära relation till den våldsutövande mannen. Det
            är ett stort misslyckande när samhället inte lyckas stoppa våldet
            och ge utsatta kvinnor skydd och hjälp.
          </p>
          <p xml:id="i-SUY4dKKyo3TkmCGFYJKPnX">
            Vänsterpartiet har under flera års tid lagt fram förslag i riksdagen
            om att tillsätta en haverikommission som ska se över varje fall
            där en kvinna mördats eller misshandlats till döds av en närstående
            man. En liknande lagstiftning infördes 2007 när det gäller barn
            som dödats av närstående. Därför är det mycket glädjande att riksdagen
            har beslutat att även dödligt våld mellan närstående vuxna ska
            utredas. Syftet med utredningsverksamheten ska vara att ge underlag
            för förslag till åtgärder som förebygger att kvinnor och män utsätts
            för våld eller andra övergrepp av närstående eller tidigare närstående
            personer. Alla fall av dödligt våld omfattas, oavsett kön på offer
            eller förövare. Det är vi positiva till eftersom utredningarna
            då även kommer att omfatta dödligt våld i t.ex. samkönade relationer
            och dödligt våld som utförts av nära familjemedlemmar i ett hedersrelaterat
            sammanhang. Det förekommer även att män utsätts för dödligt våld
            av kvinnor, även om det är ovanligt. Sammantaget är vi nöjda med
            riksdagens beslut men har några förslag till ytterligare förbättringar.
          </p>
          <head xml:id="i-LBGaHULWjAJ3H6JnBNv44u" type="h2">
            10.1 Hedersrelaterat våld och förtryck som lett till självmord
          </head>
          <p xml:id="i-SXuGfh28Jp3PDvXvpqtcMF">
            Självmord till följd av psykisk misshandel av en närstående omfattas
            inte av utredningssystemet. Vi har förståelse för argumentet att
            bedömningen av om självmord har begåtts med anledning av brott
            riskerar att bli både godtycklig och svår. Vi anser ändå att självmord
            där det finns misstanke om att dödsfallet föregåtts av hot och
            påtryckningar av hedersrelaterad karaktär ska ingå. Vi delar Sveriges
            Kvinno- och Tjejjourers Riksförbunds (SKR) inställning att utredningsmyndigheten
            annars riskerar att missa fall med s.k. balkongflickor som efter
            svår psykisk misshandel tagit sina liv. Det är mycket angeläget
            att åtgärder tas fram för att bekämpa denna grova form av hedersrelaterat
            våld. Därför bör regeringen återkomma med förslag till lagstiftning
            som innebär att självmord som misstänks ha genomförts efter hot
            och påtryckningar i en hedersrelaterad kontext ska omfattas av
            utredningsförfarandet. Detta bör riksdagen som sin mening ge regeringen
            till känna.
          </p>
          <head xml:id="i-T3wxf2vy9AnBVGw7xTcArW" type="h2">
            10.2 Dödsfall som skett utomlands bör utredas
          </head>
          <p xml:id="i-LYcdJzXWZVDnHGmayTLMY6">
            Dödsfall som skett utomlands får utredas om personen vid dödsfallet
            var svensk medborgare eller hade hemvist i Sverige. Det är inte
            bra att frivilligheten blir huvudregel när det gäller utredningar
            av dödsfall som skett utomlands. Vi anser att lagförslaget ska
            formuleras starkare. Regeringen bör därför återkomma med förslag
            till lagstiftning som innebär att dödsfall som skett utomlands
            bör omfattas av utredningsförfarandet. Detta bör riksdagen som
            sin mening ge regeringen till känna.
          </p>
          <head xml:id="i-SJ6c4cfTWP14HgshuNWPrd" type="h2">
            10.3 Försök till dråp och mord ska omfattas
          </head>
          <p xml:id="i-R4QgGWGFHS5qnjbNSALStM">
            Vi anser vidare att även fall där offret överlevt försök till
            dråp eller mord ska utredas. Detta ger utredningsmyndigheten ett
            bredare underlag för att komma med förslag på åtgärder för att
            bekämpa våld mellan närstående. Eftersom mäns våld mot kvinnor
            är ett så omfattande och allvarligt samhällsproblem är det extra
            viktigt att lyssna på de kvinnor som faktiskt utsatts för det
            grövsta våldet.
          </p>
          <p xml:id="i-L3STJMFX9FWmctSG48G4Bp">
            Regeringen bör därför återkomma med förslag till lagstiftning
            som innebär att försök till dråp och mord ska omfattas av utredningsförfarandet.
            Detta bör riksdagen som sin mening ge regeringen till känna.
          </p>
          <head xml:id="i-3AabMMdFsBYCzjKjLfjHNz" type="h2">
            10.4 Familjerådgivningen ska vara skyldig att lämna uppgifter
          </head>
          <p xml:id="i-RCKodSm5RH6J2z7CaRq8My">
            Familjerådgivningen har undantagits från de myndigheter och yrkesverksamma
            som på utredningsmyndighetens begäran ska lämna uppgifter till
            utredning av dödsfall. Motivet till detta beslut är att sekretessen
            är absolut inom familjerådgivningen och att den speciella förtroendesituationen
            väger tyngre än nyttan av att få ut uppgifter som är väsentliga
            för utredningen. Vi delar inte den uppfattningen utan anser att
            intresset av att hitta åtgärder för att stoppa mäns dödliga våld
            mot kvinnor väger tyngre. Hela utredningssystemet skulle stärkas
            om även familjerådgivningen blir skyldiga att lämna uppgifter
            eftersom de kan lämna information som är väsentlig för utredningarna.
          </p>
          <p xml:id="i-R9PHugkQYwLadaeDmShEH7">
            Regeringen bör därför återkomma med förslag till lagstiftning
            som innebär att familjerådgivningen ska vara skyldig att lämna
            de uppgifter som behövs för en utredning. Detta bör riksdagen
            som sin mening ge regeringen till känna.
          </p>
          <head xml:id="i-8KQXDMUYm9SPGCh1LeRghe" type="h1">
            11 Kvinnojourerna
          </head>
          <p xml:id="i-XJA3CfzQb1nrGnzSSmfjTe">
            Genom kvinnors ideella frivilligarbete i jourerna kan brottsoffer
            få relevant hjälp trots att samhällets insatser brister. Kvinnojourernas
            styrka ligger i att de är skapade av kvinnor för kvinnor. Det
            är en frizon där ingen ifrågasätter kvinnors och barns upplevelser
            av våld. Tjej- och kvinnojourerna spelar också en central roll
            när det gäller att synliggöra och sprida kunskap om våldets mekanismer
            och konsekvenser. Trots att företrädare för polis, socialtjänst
            och sjukvård själva anser att de lokala kvinnojourerna ger ett
            mer heltäckande stöd till utsatta kvinnor än vad de själva kan
            erbjuda existerar jourerna fortfarande under osäkra förhållanden.
          </p>
          <p xml:id="i-HPPCq1PedsPrvXPNfGeUCt">
            I dag finns det kvinnojourer i ungefär hälften av landets kommuner
            och antalet kvinnor som söker hjälp ökar stadigt. Samtidigt ökar
            antalet förfrågningar från kommun, polis och skola; i fjol med
            nästan 30 procent. Det blir dock allt svårare för kvinnor som
            drabbas av våld att få plats på ett skyddat boende och antalet
            kvinnor som avvisats har ökat. Detta visar att det behövs mer
            resurser till kvinnojourerna.
          </p>
          <p xml:id="i-C6NifYoDLjVpdWTnBQ1PfE">
            Regeringen har tillfört kommunerna utvecklingsmedel i syfte att
            förstärka kvinnojoursverksamheten och kvalitetsutveckla stödet
            till våldsutsatta kvinnor och barn på lokal nivå. Detta är lovvärt
            men långtifrån tillräckligt. Fredrik Reinfeldt har ännu inte infriat
            sitt löfte från 2011 om att resurserna till kvinnojourerna ska
            öka. Därför är det fortfarande svårt för kvinnojourerna att göra
            långsiktiga planeringar för sin verksamhet. Kvinnojourerna behöver
            kontinuerlig finansiering för att kunna bedriva ett fungerande
            arbete på lång sikt. I dag drivs verksamheten i projektform och
            är beroende av tillfälliga satsningar. Mycket av jourernas tid
            går åt till att ansöka om nya projektpengar. Enligt Riksorganisationen
            för tjej- och kvinnojourer i Sverige (ROKS) är många av deras
            medlemsjourer beroende av projektbidrag från olika myndigheter
            och privata stiftelser för att finansiera sin löpande grundverksamhet.
            Men myndigheter (t.ex. länsstyrelserna) som fördelar utvecklingsmedel
            eftersöker ofta nyskapande projekt medan många tjej- och kvinnojourer
            saknar medel för att garantera kontinuitet i den grundläggande
            jourverksamheten.
          </p>
          <p xml:id="i-MfHzzpM6FD8ExsQWAXoYbp">
            För att ge kvinnojourer runtom i landet goda förutsättningar
            vill vi införa ett stabilt statligt grundstöd. Det ska fördelas
            efter hur många som bor i området där jouren finns och beviljas
            för tre år i taget. Där det saknas en kvinnojour gör pengarna
            det möjligt att bygga upp en ny. Både ideella och kommunala kvinnojourer
            får del av stödet som ska vara förutsägbart och långsiktigt. Vi
            satsar 200 miljoner kronor om året på det nya stödet i vår motion
            för utgiftsområde 9, 2012/13:So489. För att få del av pengarna
            ska det finnas kompetens och erfarenhet vad gäller kvinnofridsfrågor.
            Det ska finnas barnkompetens samt ett skyddat boende med hög säkerhet
            och god tillgänglighet.
          </p>
          <head xml:id="i-GcMX786xeoq6fYebAJdzG" type="h1">
            12 Undersökningar om mäns våld mot kvinnor
          </head>
          <p xml:id="i-BeHwcU2qd3V6QhVz658ttb">
            För att kunna se om genomförda åtgärder och insatser för att
            stoppa mäns våld mot kvinnor fått avsedd effekt bör undersökningar
            av våldsförekomsten genomföras kontinuerligt. I Finland och Danmark
            har t.ex. frågeundersökningar som direkt fokuserat på mäns våld
            mot kvinnor genomförts vid flera tillfällen (Brå:s rapport 2009:12).
            Sådana serier av undersökningar saknas dock i Sverige, vilket
            är en stor brist.
          </p>
          <p xml:id="i-TuzdxUrAUfzt5SPdgXQpr5">
            Därför bör regeringen ge Socialstyrelsen eller annan lämplig
            myndighet i uppdrag att kontinuerligt genomföra frågeundersökningar
            om förekomsten av mäns våld mot kvinnor. Detta bör riksdagen som
            sin mening ge regeringen till känna.
          </p>
          <head xml:id="i-LzxMpEWCX2WUTLCqFrd8mW" type="h1">
            13 Hedersrelaterat våld och förtryck
          </head>
          <p xml:id="i-J7AC1NfDiHGAXan6S2YLK3">
            Hedersrelaterat våld och förtryck har, liksom mäns våld mot kvinnor
            i övrigt, generellt sin grund i kön, sexualitet, makt och kulturella
            föreställningar om dessa företeelser. Det hedersrelaterade systemet
            är komplext och innehåller en rad förtryckande former av strukturell
            och organiserad karaktär (Hedersrelaterat våld och förtryck i
            Stockholms stad 2009).
          </p>
          <p xml:id="i-JJ6kTWa35xNmoNjjw6EQv7">
            Mörkertalet när det gäller hedersrelaterat våld och förtryck
            antas vara stort. Främst är det flickor och unga kvinnor som drabbas
            av hedersrelaterat våld och förtryck, men även pojkar och unga
            män blir utsatta. Om flickor som är utsatta offentliggör sin historia
            genom ett besök hos socialtjänsten kan det innebära ytterligare
            våld och hot. Därför väljer många unga flickor att söka hjälp
            på annat sätt (Om våld i hederns namn. Länsstyrelsen Östergötland,
            2008). Hbt-personer är en grupp som särskilt riskerar att utsättas
            för hedersrelaterat våld och förtryck.
          </p>
          <p xml:id="i-3raJ55bUnnM8b9ao7npzYX">
            En kartläggning av hedersrelaterat våld och förtryck i Stockholms
            stad 2009 visar att en av tio flickor i Stockholm lever med hedersrelaterat
            förtryck i hemmet. Kartläggningen visar att var tionde 15-årig
            flicka i Stockholm och 4 procent av pojkarna lever med hedersrelaterade
            problem som begränsar deras liv. Hedersrelaterade problem var
            den grundläggande orsaken för mer än hälften av alla flickor som
            under 2006 omhändertogs enligt lagen om vård av unga (LVU § 2).
          </p>
          <p xml:id="i-VJbWv1SgxY66gHaghNES68">
            Enligt rapporten är socialtjänstens arbete med kvinnor och ungdomar
            som är utsatta för hedersrelaterat våld och förtryck undermåligt.
            Bristen på strukturerade och evidensbaserade metoder för t.ex.
            riskbedömning eller ren okunskap om hur sådana metoder ska användas
            gör att utsatta personer får ett rättsosäkert och godtyckligt
            stöd. Då socialtjänsten verkar ha halkat efter andra aktörer i
            samhället rent kunskapsmässigt rekommenderas en satsning på kompetensutveckling
            för socialtjänsten.
          </p>
          <p xml:id="i-GDjcMKksBKntJWBEomKzpb">
            Regeringen nämner i sin handlingsplan (skr. 2007/08:39) att det
            är angeläget att länsstyrelserna fortsätter satsningen på åtgärder
            för att bekämpa hedersrelaterat våld och förtryck. Syftet är att
            samordna myndigheternas arbete mot hedersrelaterat våld och förtryck
            med det generella arbetet för att motverka mäns våld mot kvinnor.
          </p>
          <p xml:id="i-MnpjGfNw2V5DwA8TignQSv">
            Vänsterpartiet anser att syftet är gott men att fler åtgärder
            bör sättas in för att bekämpa det hedersrelaterade våldet och
            förtrycket. I dag saknar kommunerna riktlinjer för sitt arbete
            med personer som utsatts för hedersrelaterat våld, och myndigheternas
            insatser saknar samordning vilket undersökningen från Stockholm
            tydligt visar. Regeringen bör ge Socialstyrelsen i uppdrag att
            ta fram riktlinjer för socialtjänstens arbete med mäns våld mot
            kvinnor, samkönat partnervåld och hedersrelaterat våld. Detta
            bör riksdagen som sin mening ge regeringen till känna.
          </p>
          <p xml:id="i-XKbrNwUEZX6UC76xheAKr6">
            Enligt regeringens handlingsplan (skr. 2007/08:167) ska Länsstyrelsen
            i Östergötlands län utöver sitt regionala uppdrag lämna stöd till
            insatser på nationell eller länsövergripande nivå mot hedersrelaterat
            våld och förtryck. Vi anser dock att regeringens uppdrag inte
            är tillräckligt specifikt. De kvinnor, flickor och pojkar som
            utsätts för hedersrelaterat våld och förtryck har ofta komplexa
            problem och behov av ett långvarigt stöd från samhället. För att
            komma bort från våldet och hotet tvingas de inte sällan bryta
            helt med sina familjer. Att flytta till en ny ort utan att kunna
            upprätthålla kontakt med vänner och familj kan leda till stor
            utsatthet och isolering.
          </p>
          <p xml:id="i-P1JYRprzRzCa7xdzssXHA1">
            Regeringen bör därför ge Länsstyrelsen i Östergötlands län i
            uppdrag att utreda hur samhällets stöd till personer som har brutit
            med sina familjer på grund av hedersrelaterat våld och förtryck
            kan förbättras och hur stödet till redan befintliga verksamheter
            kan förstärkas. Detta bör riksdagen som sin mening ge regeringen
            till känna.
          </p>
          <p xml:id="i-PVh4z7UcYPUmtrY3pofmvg">
            Vänsterpartiet menar vidare att stödet till skyddade boenden
            måste utökas. Tillgång till skyddat boende ska finnas i alla kommuner.
            De specifika behov som kvinnor och ungdomar som riskerar att utsättas
            för hedersrelaterat våld har måste beaktas i detta sammanhang.
            Det kan t.ex. handla om specifika krav av säkerhetsskäl som särskilt
            gör sig gällande i samband med hedersrelaterat våld och förtryck.
            Regeringen bör mot bakgrund av detta återkomma med förslag om
            skyddat boende för personer utsatta för hedersrelaterat våld och
            förtryck. Detta bör riksdagen som sin mening ge regeringen till
            känna.
          </p>
          <head xml:id="i-Ait5dWn938FPhRVrKQ5p1p" type="h1">
            14 Kriminalisering av tvångsäktenskap
          </head>
          <p xml:id="i-LXc9Vs9mA2FBFcYaMaLDUL">
            Alla har rätt att välja om och vem de ska gifta sig med. Barn
            ska inte kunna ingå äktenskap. Trots det är det alltför många
            kvinnor och flickor som lever i äktenskap som de tvingats in i
            av sina föräldrar. Vänsterpartiet har vid flera tillfällen motionerat
            om att förändra lagstiftningen så att det blir straffbart för
            föräldrar att arrangera äktenskap för sina minderåriga barn samt
            att dispensmöjligheten i äktenskapsbalken när det gäller äktenskap
            för barn under 18 år tas bort. Utredningen om stärkt skydd mot
            tvångsäktenskap och barnäktenskap har nyligen lämnat sitt slutbetänkande
            Stärkt skydd mot tvångsäktenskap och barnäktenskap (SOU 2012:35)
            med förslag som tillgodoser våra krav. Vi förutsätter att regeringen
            bereder dessa förslag så fort som möjligt och snarast lämnar en
            proposition till riksdagen, och vi väljer därför att inte lägga
            fram några förslag som rör tvångsäktenskap i denna motion.
          </p>
          <head xml:id="i-RVAk12Q52kC9KBwt8iVXPD" type="h1">
            15 Grupper av kvinnor som är särskilt utsatta
          </head>
          <p xml:id="i-XFXU243hhSQgH3xsyhH6s1">
            Vissa grupper av kvinnor är särskilt utsatta för våld i nära
            relationer på grund av olika individuella omständigheter och myndigheternas
            brist på kompetens. Om en kvinna som missbrukar eller har en funktionsnedsättning
            har utsatts för våld av en närstående man är risken stor att socialtjänsten
            eller vården bara ser missbruket eller funktionsnedsättningen.
            Våld mot äldre kvinnor som gett fysiska skador kan ofta tolkas
            som åldersrelaterade, t.ex. fallskador, armbrott och frakturer.
            Våld i samkönade relationer osynliggörs ofta, se ovan. Lesbiska
            kvinnor känner sig t.ex. inte alltid välkomna till kvinnojourerna
            och det kan vara svårt att erbjuda kvinnan trygghet om jouren
            inte har kunskap om att väninnan som följer med kan vara förövaren.
          </p>
          <head xml:id="i-48fT7CusfHfwWPFvX3UjPn" type="h2">
            15.1 Våld mot äldre kvinnor
          </head>
          <p xml:id="i-7AoM8AhHoA39qMH5hw4hJQ">
            Våld mot äldre kvinnor och män osynliggörs i stor utsträckning.
            Detta trots att äldre i flera avseenden är en extra utsatt grupp
            när det gäller vissa typer av våld. Både äldre kvinnor och äldre
            män utsätts för våld, men våldet som riktas mot äldre kvinnor
            är mer upprepat och av ett allvarligare slag än det som drabbar
            äldre män (se Brottsoffermyndighetens omfångsundersökning Ofrid
            Våld mot äldre kvinnor och män, 2001). Mäns sexuella våld drabbar
            även äldre kvinnor, vilket ofta osynliggörs.
          </p>
          <p xml:id="i-CA3PptvXbPADBgVVVi7Bx7">
            Rapporter från såväl Socialstyrelsen som Brottsoffermyndigheten
            visar att våld mot äldre kvinnor förekommer i en sådan omfattning
            att det är att betrakta som ett folkhälsoproblem. Trots det riktas
            ingen av de 56 åtgärderna i regeringens handlingsplan när det
            gäller mäns våld mot kvinnor speciellt till äldre kvinnor som
            utsatts för mäns våld. Dessvärre är kunskapen om mäns våld mot
            äldre kvinnor bristfällig, bl.a. inom vård och omsorgsverksamheter.
          </p>
          <p xml:id="i-CAMKEDKncconJFRwPNisUK">
            Resultatet som går igen i många studier är att äldre människor
            uppfyller flera allmänna riskfaktorer för våldsutsatthet: små
            nätverk och svag social kontroll; stort beroende av andra och
            låg sannolikhet för vedergällning eller motangrepp. Särskilt utsatta
            äldre, som demenssjuka, löper en förhöjd risk att utsättas för
            våld och bara en liten del av våldet upptäcks. Följderna av våldet
            som blåmärken, skrapsår, benbrott kan hänvisas till att den äldre
            skadat sig själv genom fallolyckor. Det som är mest osynliggjort
            när det gäller våld mot äldre är närstående mäns våld mot äldre
            kvinnor. Många har svårt att tänka sig att pappa eller farfar
            utsätter mamma eller farmor för våld.
          </p>
          <p xml:id="i-NmYNgQdE2zVPJhAv8Mhqin">
            Män som under ett långt liv har utsatt kvinnor för våld slutar
            inte med det efter 65 års ålder. Tystnaden och osynliggörande
            kring våld mot äldre måste brytas. Mäns våld mot äldre kvinnor
            behöver särskilt lyftas fram. Vi föreslår i motion 2012/13:So489
            att en nationell handlingsplan tas fram för att öka kunskaperna
            kring och systematiskt motverka våld mot äldre. För att ytterligare
            öka kunskaperna om våld mot äldre kvinnor och män föreslår vi
            att avsnitt om våld mot äldre införas i grund- och fortutbildningar
            för yrkesverksamma som möter äldre. Vi avsätter i vår motion 2012/13:So489
            pengar till kommunerna för att de ska öka kunskaperna bland hela
            äldreomsorgens personal om våld mot äldre med ett tydligt könsperspektiv.
          </p>
          <head xml:id="i-F6tqoTxDGLetVZZ8yBD6pv" type="h2">
            15.2 Våld mot kvinnor med funktionsnedsättning
          </head>
          <p xml:id="i-KdxwXGZbFFhc9GNbfQ9aAX">
            FN:s kommitté för avskaffande av diskriminering av kvinnor uppmanar
            i sin rapport från 2008 Sverige att anstränga sig ytterligare
            för att bekämpa våldet mot kvinnor med funktionsnedsättning. Kommittén
            beklagar bl.a. att det saknas uppgifter om våldet mot denna grupp
            av kvinnor och att de utsätts för diskriminering när det gäller
            skydd mot våld. Utredningsinstitutet Handu kom i maj 2007 med
            en rapport om omfattningen av mäns våld mot kvinnor med funktionsnedsättning.
          </p>
          <p xml:id="i-9mLYvFL157XGz3drmiTX2N">
            Rapporten visade att kvinnor med funktionsnedsättning i allmänhet
            utsätts för mäns våld i ungefär lika hög grad som kvinnor utan
            funktionsnedsättning. Det fanns dock vissa skillnader. Det var
            vanligare att kvinnor med funktionsnedsättning blev kallade nedsättande
            saker och att männen fick dem att känna sig underlägsna.
          </p>
          <p xml:id="i-KAPQC6AP6d5NtTY9jippNq">
            När det gäller kvinnor med måttlig eller lindrig intellektuell
            funktionsnedsättning verkar deras situation vara särskilt bekymmersam.
            En fjärdedel av kvinnorna som lever i ett förhållande uppger att
            deras nuvarande partner är våldsam mot dem och en tredjedel hade
            blivit slagna innan de fyllt 15 år. En av fem kvinnor med intellektuell
            funktionsnedsättning har försökt ta sitt liv.
          </p>
          <p xml:id="i-VbtWAcPNVq2oXEEf4cZYPf">
            Enligt en undersökning från Riksförbundet för Social och Mental
            Hälsa (RSMH) har 70 procent av de kvinnor som kommer i kontakt
            med psykiatrin någon gång varit utsatta för fysiska eller sexuella
            övergrepp. Även Socialstyrelsen har i undersökningen av våld mot
            kvinnor med psykisk funktionsnedsättning (2005) visat på att denna
            grupp av kvinnor är mer utsatta för våld än andra kvinnor.
          </p>
          <p xml:id="i-8UVqNKKUYwTNvD39DQBvmZ">
            Jämförelser tyder på att dessa kvinnor även utsätts för sexuellt
            våld i högre utsträckning än kvinnor utan psykisk funktionsnedsättning.
            Samtidigt konstateras att kunskapen och medvetenheten om problemen
            är starkt begränsade, vilket leder till att kvinnornas behov ofta
            förbises. Mäns våld mot kvinnor med funktionsnedsättning kan vara
            särskilt svårt för omgivningen att upptäcka eftersom kvinnan ofta
            är beroende av förövaren när det gäller dagliga behov som mat,
            sömn och hygien.
          </p>
          <p xml:id="i-2j4Qpp4wR64pPvrcJnQuHb">
            Det kan även vara förövaren som bistår kvinnan när det gäller
            kommunikation med omvärlden, i kontakter med myndigheter, skola,
            vänner osv. En kvinna med en funktionsnedsättning kan även ha
            svårt att själv skaffa hjälp för att komma ur en relation med
            en våldsam man.
          </p>
          <p xml:id="i-UuNJs4nafp3mhbz5frtN8G">
            Enligt Socialstyrelsen saknar många kvinnojourer möjlighet att
            ta emot kvinnor med psykisk funktionsnedsättning. Alla jourer
            är heller inte fysiskt tillgängliga. Detta trots att dessa kvinnor
            precis som kvinnor utan funktionsnedsättningar ofta måste fly
            från sina hem vid misshandel i en nära relation.
          </p>
          <p xml:id="i-PiXdamMrzokF4J2FP9ngPZ">
            Utvecklingscentrum Dubbelt Utsatt gjorde i december 2007 en undersökning
            om huruvida kommunerna i Västra Götaland i sina handlingsplaner
            gällande mäns våld mot kvinnor hade med ett aktivt arbete när
            det gällde stöd till kvinnor med funktionsnedsättning som utsätts
            för våld. Resultatet var nedslående. Sammanfattningsvis kan sägas
            att Västra Götalands kommuner inte alls arbetade med frågan om
            våld mot kvinnor med funktionsnedsättning. Det fanns dock en klar
            vilja att ändra på detta.
          </p>
          <p xml:id="i-JT5FXWmWSy35Vy8WPENNAU">
            Kommunerna måste ta sitt ansvar för att tillgodose kompetent
            stöd till samtliga våldsutsatta kvinnor som söker hjälp. De måste
            utbilda socialtjänstens personal, men också personal som arbetar
            med personer med funktionsnedsättningar och äldre. Kunskapen om
            mäns våld mot kvinnor måste förbättras rejält, inte minst gäller
            det kunskap för att förbättra stödet till våldsutsatta kvinnor
            med funktionsnedsättningar.
          </p>
          <p xml:id="i-SMDDmL5eqhs7G5hzPawkXo">
            Ofta kan själva funktionsnedsättningen försvåra för den våldsutsatta
            kvinnan i hennes kontakt med rättsväsendet. Det handlar om kommunikations-
            och samarbetssvårigheter, men dessvärre även om hur kvinnans trovärdighet
            bedöms. Mot bakgrund av den extremt svåra situation som dessa
            kvinnor befinner sig i, bör därför frågan om våld mot kvinnor
            med funktionsnedsättning belysas i en utredning. Utredningen bör
            komma med konkreta förslag på hur situationen för kvinnor med
            funktionsnedsättning som är utsatta för mäns våld kan underlättas.
            Detta bör riksdagen som sin mening ge regeringen till känna.
          </p>
          <p xml:id="i-GgkuCREDS2iZ5DkFJLPeou">
            För att kvinnor med funktionsnedsättning som flyr eller slängs
            ut från sitt hem ska ha samma möjlighet till plats på skyddat
            boende måste det finnas boenden som är tillgänglighetsanpassade.
            Ett första steg är att Socialstyrelsen inför en ny indikator om
            de skyddade boendenas tillgänglighet för kvinnor med funktionsnedsättning
            i den öppna jämförelsen av kommunernas insatser för våldsutsatta
            kvinnor och barn. Detta bör riksdagen som sin mening ge regeringen
            till känna.
          </p>
          <head xml:id="i-SaBjqjMLzR7Y63eCWHQCiy" type="h2">
            15.3 Våld mot missbrukande kvinnor
          </head>
          <p xml:id="i-APQb9B3LiJdoLLJ2YjEiTg">
            Mobilisering mot narkotika redovisar i rapporten Mäns våld mot
            missbrukande kvinnor (2005) att det är mycket vanligt att missbrukande
            kvinnor utsätts för våld, ofta av sina missbrukande män. Rapporten
            kritiserar myndigheterna för att våldet ofta ses som en effekt
            av missbruket snarare än som ett kvinnofridsbrott som kan drabba
            alla kvinnor. Det är nödvändigt att även missbrukande kvinnor
            får hjälp och skydd mot män som utsätter dem för våld. Det är
            därför viktigt att kunna erbjuda behandling mot missbruk för kvinnor
            i könsseparata grupper. Våldsutsatta kvinnor ska inte behöva genomgå
            behandling i samma grupp som sin förövare. Dessutom kan kompetens
            både vad gäller missbruksproblematik och våld mot kvinnor samlas
            på ett ställe. På så sätt kan kvinnan få hjälp både med sitt missbruk
            och att ta sig ur en våldsam relation. Därför bör regeringen arbeta
            för att missbrukande kvinnor som är utsatta för mäns våld ska
            erbjudas behandling i könsseparerade grupper. Detta bör riksdagen
            som sin mening ge regeringen till känna.
          </p>
          <head xml:id="i-2sTQg3teRXvZugUiC6NVMC" type="h2">
            15.4 Våld mot papperslösa kvinnor
          </head>
          <p xml:id="i-PrbDVGG3BNoJthC875srWN">
            Kvinnor som lever gömda i Sverige utan uppehållstillstånd är
            en grupp som är extra utsatt när det gäller mäns våld. En kvinna
            som helt saknar rättigheter i samhället riskerar att bli utsatt
            för sexuella övergrepp och misshandel av män som utnyttjar hennes
            situation. Enligt en rad internationella konventioner som Sverige
            anslutit sig till är det samhällets ansvar att ge alla våldsutsatta
            kvinnor rätt till stöd och skydd. Gömda kvinnor som lever i Sverige
            utan uppehållstillstånd och som misshandlas får dock sällan skydd
            eller hjälp. Det är få kvinnojourer som har möjlighet att ta emot
            dessa kvinnor.
          </p>
          <p xml:id="i-HR5caEDRffNKiJjkhHCvGJ">
            Anledningen är ofta att kommunerna inte ger jourerna någon ersättning
            för skydd till gömda kvinnor, men också att kvinnans behov ser
            annorlunda ut och att många jourer varken har kompetens eller
            resurser att hantera dessa. För gömda kvinnor med ett litet socialt
            nätverk i Sverige blir det svårt att hitta övernattningsställen
            vid flykt från en våldsam man. Ekonomin blir också ett problem.
          </p>
          <p xml:id="i-XSatmFNtUTu8KmJFHLU8PR">
            Regeringen har helt glömt bort de papperslösa kvinnorna i sin
            handlingsplan för att bekämpa mäns våld mot kvinnor, hedersrelaterat
            våld och förtryck samt våld i samkönade relationer (skr. 2007/08:39).
            Jämställdhetsministern har uttryckt att de inte kan skriva in
            skydd för gömda kvinnor i ett regeringsdokument eftersom det skulle
            ge signaler till kvinnorna om att de är välkomna att stanna. Men
            det är regeringens ansvar att se till att alla våldsutsatta kvinnor,
            oavsett om de är papperslösa eller inte får skydd. Därför bör
            regeringen utreda hur våldsutsatta kvinnor som lever gömda ska
            få nödvändigt stöd och skydd mot mäns våld utan att riskera utvisning.
            Detta bör riksdagen som sin mening ge regeringen till känna.
          </p>
          <p xml:id="i-MWrcXkkT4iQGALUAvUebZv">
            Vidare bör lagstiftningen ändras så att kvinnors behov av skydd
            mot våld och sexuella övergrepp överordnas utlänningslagen. Detta
            bör riksdagen som sin mening ge regeringen till känna.
          </p>
          <p xml:id="i-SLBzmSteFWmbbm1N4WxX2M">
            Det är otänkbart för en gömd kvinna att polisanmäla misshandeln
            eftersom hon då själv riskerar att utvisas. Kvinnor som medverkar
            i en brottsutredning angående våldsbrott eller sexuella övergrepp
            ska därför beviljas tillfälligt uppehållstillstånd så länge förundersökningen
            eller domstolsprocessen pågår. Detta bör riksdagen som sin mening
            ge regeringen till känna.
          </p>
          <p xml:id="i-CFxcDLkid1vkfixhJAR5uG">
            Gömda kvinnors situation hänger också ihop med asylsökande kvinnors
            villkor. Det finns kvinnor som söker asyl på grund av hedersrelaterat
            våld men får avslag på sin ansökan, framför allt för att Migrationsverket
            saknar kunskap om mäns våld mot kvinnor och barn och vilka uttryck
            det s.k. hedersrelaterade våldet kan ta sig. Några av dessa kvinnor
            tvingas leva gömda. För att öka kunskapen inom Migrationsverket
            föreslår vi att handläggare ska genomgå en obligatorisk utbildning
            i genusmedveten asylprövning. Detta bör riksdagen som sin mening
            ge regeringen till känna.
          </p>
          <head xml:id="i-7FLhFzwGX1yA6N3aqqKtMb" type="h1">
            16 Tvåårsregeln i utlänningslagen
          </head>
          <p xml:id="i-VWypy4mRCNHDCzM4xupu73">
            Sedan årtionden har många upprörts över att utländska kvinnor,
            som misshandlats av sina män under den tvååriga prövotiden för
            permanent uppehållstillstånd, regelmässigt blivit utvisade från
            Sverige om de brutit upp från förhållandet. Denna rättstillämpning
            har allt för länge tillåtits få oacceptabla konsekvenser, t.ex.
            att många kvinnor sett sig tvingade att stanna kvar i förhållanden
            trots misshandel från mannens sida, eftersom en utvisning till
            hemlandet skulle kunna medföra fruktansvärda konsekvenser för
            dem. Vänsterpartiet föreslår därför i motion 2012/13:Sf202 att
            det ska räcka att kvinnan gör sannolikt att våld eller allvarliga
            kränkningar av henne eller barnet förekommit i förhållandet för
            att uppehållstillstånd ska beviljas.
          </p>
          <head xml:id="i-LFWMSy2yQA6bwbys76uKtc" type="h1">
            17 Familjevåldsenheter
          </head>
          <p xml:id="i-2mKe1KiqzpHxKrjqzwM8sb">
            Vänsterpartiet har under tidigare mandatperioder medverkat till
            en specialisering av arbetet mot mäns våld mot kvinnor och barn.
            Bland annat har åklagarväsendet omorganiserats, ett utvecklingscentrum
            har bildats och det har inrättats familjevåldsenheter i samarbete
            mellan polis, åklagare, socialtjänst. Ett bra exempel på specialisering
            inom rättsväsendet är just de familjevåldsenheter som finns på
            några håll i landet. Särskilt när enheterna innehåller specialiserade
            åklagare fungerar de väl, eftersom det snabbar på rättsprocesser
            och ingripanden avsevärt. Dessa enheter kan inom sina respektive
            myndigheter utveckla handläggning och kompetens, samtidigt som
            de kan skapa effektivare samarbetsformer.
          </p>
          <p xml:id="i-Du7hGtVctoq4Dz8yXMVekd">
            Omhändertagande av våldsamma män kan t.ex. ske samma dag som
            anmälan kommer in. Enheterna har också lättare för att bygga upp
            nära samarbeten med sociala myndigheter och organisationer som
            stödjer drabbade kvinnor och barn. Forskning visar även att polisdistrikt
            där det finns specialisering när det gäller mäns våld mot kvinnor
            uppvisar bättre resultat när det gäller utredningar av kvinnomisshandel
            (Diesen, 2009). Regeringen bör därför inrätta familjevåldsenheter
            över hela landet. Detta bör riksdagen som sin mening ge regeringen
            till känna.
          </p>
          <head xml:id="i-LSfEKXzpY1w9iddTEptETg" type="h1">
            18 Barnahus
          </head>
          <p xml:id="i-AqzTvGGUYfZqLvAvARLE1q">
            Det vanligaste vittnet till våld mot en kvinna är hennes barn.
            Barn som bevittnar våld eller som själva är utsatta för våld är
            en särskilt utsatt grupp. De är alltid medvetna om våldet, och
            risken för ohälsa hos barn som bevittnat våld är nästan lika stor
            som för de barn som är direkt våldsutsatta. Stödet till dessa
            barn måste utvecklas och professionaliseras, och samverkan mellan
            aktörerna måste öka. Kvinnojourerna gör stora insatser för att
            stödja drabbade barn men måste även själva få tillräckligt med
            stöd och resurser. Socialtjänst, hälso- och sjukvård samt skola
            måste ha kunskap om hur våldet påverkar barn. Kommunerna har skyldighet
            att beakta behov av stöd och hjälp hos barn som bevittnat våld
            eller som blivit utsatta för direkt våld. När det uppstår en misstanke
            om att ett barn har utsatts för brott inleds i dag flera olika
            utredningsprocesser inom såväl rättsväsendet som socialtjänsten
            och hälso- och sjukvården. Utredningarna drivs ofta parallellt
            och innebär att barnet slussas runt i olika miljöer.
          </p>
          <p xml:id="i-KT1rJGrm9nA5E3jciVNQ5P">
            De barnahus som nu startat på flera håll i landet för barn som
            utsatts för våld och övergrepp är ett bra exempel på hur ansvariga
            myndigheter kan samverka kring barnet. Myndigheterna har i dag
            en skyldighet att samverka, men barnahusen går ett steg längre.
            Här förs samarbetet in under samma tak och barnet behöver därmed
            bara komma till en plats samtidigt som kvaliteten i utredningarna
            förbättras. Vi anser att barnahus bör inrättas i hela landet.
          </p>
          <p xml:id="i-FspnFZvxc4r7JsRUsiAuhx">
            I dag riktar sig verksamheten i huvudsak till barn som utsatts
            för våld och sexuella övergrepp. Nästa steg bör vara att verksamheten
            också erbjuds barn som bevittnat våld och övergrepp i nära relationer.
          </p>
          <head xml:id="i-JK4teHpGXCu7VA6dSk5Pn8" type="h1">
            19 Regionala centrum för kvinnofrid
          </head>
          <p xml:id="i-Qb5s4qJdPpfXzYhV9QiWww">
            Det är viktigt att samhällets stöd når alla kvinnor som är i
            behov av det. Därför krävs det goda kunskaper och ett bra samarbete
            mellan hälso- och sjukvården, kommunerna, polis, rättsväsen, kriminalvård
            och kvinnojourerna. Rikskvinnocentrum har nu ombildats till ett
            nationellt centrum för kvinnofrid. Det är dags att inrätta regionala
            centrum för kvinnofrid i varje sjukvårdsregion. Detta bör riksdagen
            som sin mening ge regeringen till känna.
          </p>
          <head xml:id="i-7htLfKAY1rdyc7WKujgdWe" type="h1">
            20 Mäns våld i brottsstatistiken
          </head>
          <p xml:id="i-ByAAJVBQNSUYSeH21JCGRv">
            År 2011 anmäldes 30 605 fall av misshandel mot kvinnor över 15
            år (Brå). Av brottsstatistiken framgår att i 18 114 fall begicks
            brottet inomhus av en gärningsman som var bekant med offret. En
            stor del av fallen med bekanta gärningsmän torde röra mäns våld
            mot närstående kvinnor. Brå har uppskattat att ca två tredjedelar
            av de anmälda fallen av misshandel då kvinnan är bekant med mannen
            avser våld i en nära relation (Rapport från JuU 2007/08:RFR9).
            Ett stort problem med dagens statistik, som även uppmärksammats
            av riksdagens justitieutskott, är att det inte går att se om kvinnan
            blivit misshandlad av en närstående man, t.ex. pojkvän eller sambo,
            eller av någon annan bekant som en granne, ett syskon eller en
            kompis. På så sätt osynliggörs en stor del av mäns våld mot kvinnor.
          </p>
          <p xml:id="i-81J5vieYnNCe2ppKXCjEyD">
            I dag är det ett tidsödande arbete för forskare att gå igenom
            samtliga anmälningar där en kvinna misshandlats för att se om
            hon blivit utsatt för en närstående mans våld eller inte. För
            att vi ska få mer kunskap om mäns våld mot kvinnor och hur utvecklingen
            ser ut över tiden är det nödvändigt med statistik som redovisar
            vem det är som misshandlat henne och vilken relation kvinnan har
            till förövaren. Sedan 2008 är det möjligt att se hur många av
            misshandelsbrotten som begicks inomhus av en bekant i nära relation
            mot en kvinna som var 18 år eller äldre.
          </p>
          <p xml:id="i-WdQ8ZCSi5nVZdLvcYPYUqQ">
            Enligt Brås statistik för år 2011 var dessa förutsättningar uppfyllda
            i 12 471 fall av det totala antalet brott begångna mot en kvinna
            över 18 år. Könet på gärningsmannen är dock fortfarande inte möjligt
            att utläsa ur statistiken.
          </p>
          <p xml:id="i-Cuw2ecmif2U6qtjARu1KsM">
            FN:s kommitté för avskaffande av diskriminering av kvinnor uppmanar
            Sverige att samla in omfattande statistik uppdelad på kön, ålder
            och våldstyp samt förhållandet mellan gärningsmannen och brottsoffret
            när det gäller våld mot kvinnor. Regeringen bör därför ge i uppdrag
            till Rikspolisstyrelsen att utveckla ett kodningssystem för brott
            där kvinnor över 15 år misshandlats där könet på gärningsmannen
            och relationen mellan gärningsman och offer framgår. Detta bör
            riksdagen som sin mening ge regeringen till känna.
          </p>
          <head xml:id="i-88YHZM9fcrUCYHHeBj2G85" type="h1">
            21 Stärk sexköpslagen
          </head>
          <p xml:id="i-SMG6PgY5WXont1RzvG5nf1">
            I Sverige är det förbjudet att köpa sex sedan 1999 och en utvärdering
            av sexköpslagen (SOU2010:46) har visat att lagen har varit ett
            viktigt verktyg för att begränsa prostitution och människohandel
            för sexuella ändamål i Sverige. Den har också bidragit till en
            tydlig attitydförändring.
          </p>
          <p xml:id="i-Jr98EDAagaFU4dMswemMXE">
            Men i dag är det inte möjligt att döma den som köpt sex av en
            vuxen person utomlands. Kravet på dubbel straffbarhet innebär
            att för att någon ska kunna dömas i Sverige måste brottet vara
            olagligt även i det land det begicks, s.k. dubbel straffbarhet.
            Vänsterpartiet menar att alla kvinnor är lika skyddsvärda oavsett
            vilket land de bor i och att detta bör framgå av lagstiftningen.
            Norge införde en liknande lagstiftning som Sverige för några år
            sedan med den skillnaden att sexköp utomlands också gjordes straffbara.
            Sverige har tagit bort den dubbla straffbarheten när det gäller
            sexuella övergrepp mot barn och barnpornografibrott. Regeringen
            bör nu lägga fram förslag som tar bort den dubbla straffbarheten
            för köp av sex av personer över 18 år och på så sätt göra det
            straffbart att köpa sex utomlands. Detta bör riksdagen som sin
            mening ge regeringen till känna.
          </p>
        </div>
        <div type="motSignatures">
          <list>
            <item xml:id="i-MyYaTDbAJnRX4M4ir5ci1s">
              Eva Olofsson (V)
            </item>
            <item xml:id="i-KF1iiXrNg6B9qnMon2RRoM">
              Bengt Berg (V)
            </item>
            <item xml:id="i-Sg7hnCUatX1URkfyyGsKuP">
              Marianne Berg (V)
            </item>
            <item xml:id="i-X6Ho1aEgRYTEH6XMceAwoJ">
              Amineh Kakabaveh (V)
            </item>
            <item xml:id="i-XSdDRp6BekrbJ5Z8CFNj8a">
              Lars Ohly (V)
            </item>
            <item xml:id="i-5fPf675UwQ4xxTQ672R5hQ">
              Lena Olsson (V)
            </item>
            <item xml:id="i-FJ1cxcZWgQcsaJVYK2qDGv">
              Mia Sydow Mölleby (V)
            </item>
          </list>
        </div>
      </div>
    </body>
  </text>
</TEI>
