<?xml version="1.0" encoding="utf-8"?>
<TEI xmlns="http://www.tei-c.org/ns/1.0" xmlns:xi="http://www.w3.org/2001/XInclude" xml:id="mot-201213-UU-00327">
  <teiHeader>
    <fileDesc>
      <titleStmt>
        <title>Klimaträttvisa inför Doha och dess efterföljare</title>
        <author corresp="i-PPZKpwNr5kqkWArvESGC5X">av Jonas Sjöstedt m.fl. (V)</author>
      </titleStmt>
      <publicationStmt>
        <authority>SWERIK PROJECT</authority>
      </publicationStmt>
      <sourceDesc>
        <bibl>
          <title>Klimaträttvisa inför Doha och dess efterföljare</title>
          <idno type="rdwebb">H002U327</idno>
          <rs type="number">U327</rs>
          <orgName type="comitteeAbbreviation">UU</orgName>
          <ref type="dokument_url_text">http://data.riksdagen.se/dokument/H002U327/text</ref>
          <ref type="dokument_url_html">http://data.riksdagen.se/dokument/H002U327</ref>
          <ref type="dokumentstatus_url_xml">http://data.riksdagen.se/dokumentstatus/H002U327</ref>
          <ref type="doc">http://data.riksdagen.se/fil/09FBD50B-F7B7-4443-9486-B1972B33FB5E</ref>
        </bibl>
      </sourceDesc>
    </fileDesc>
    <profileDesc>
      <particDesc>
        <listPerson>
          <person gender="man">
            <idno>i-HNw1w34Sd2tGfFnWtdrzZb</idno>
            <name>Jens Holm</name>
            <state type="partyAffiliation" ref="Q110837">
              <desc>V</desc>
            </state>
          </person>
          <person gender="man">
            <idno>i-PPZKpwNr5kqkWArvESGC5X</idno>
            <name>Jonas Sjöstedt</name>
            <state type="partyAffiliation" ref="Q110837">
              <desc>V</desc>
            </state>
          </person>
          <person gender="woman">
            <idno>i-B4hV7rgBZqLtXzSvZhQHbo</idno>
            <name>Mia Sydow Mölleby</name>
            <state type="partyAffiliation" ref="Q110837">
              <desc>V</desc>
            </state>
          </person>
          <person gender="woman">
            <idno>i-M5o8cYSRJsbmZdvevomfQX</idno>
            <name>Ulla Andersson</name>
            <state type="partyAffiliation" ref="Q110837">
              <desc>V</desc>
            </state>
          </person>
          <person gender="man">
            <idno>i-K3yJ7rruozYUK99nj91ffc</idno>
            <name>Hans Linde</name>
            <state type="partyAffiliation" ref="Q110837">
              <desc>V</desc>
            </state>
          </person>
          <person gender="woman">
            <idno>i-du5LHNwBWrCH1am94GCk1</idno>
            <name>Eva Olofsson</name>
            <state type="partyAffiliation" ref="Q110837">
              <desc>V</desc>
            </state>
          </person>
        </listPerson>
      </particDesc>
      <correspDesc>
        <correspAction xml:id="i-CKQ4dkRJDW9saXdBWxQkro" type="signed"/>
        <correspContext corresp="i-CKQ4dkRJDW9saXdBWxQkro">
          <note type="signatory" corresp="i-HNw1w34Sd2tGfFnWtdrzZb"/>
          <note type="signatory" corresp="i-PPZKpwNr5kqkWArvESGC5X"/>
          <note type="signatory" corresp="i-B4hV7rgBZqLtXzSvZhQHbo"/>
          <note type="signatory" corresp="i-M5o8cYSRJsbmZdvevomfQX"/>
          <note type="signatory" corresp="i-K3yJ7rruozYUK99nj91ffc"/>
          <note type="signatory" corresp="i-du5LHNwBWrCH1am94GCk1"/>
        </correspContext>
        <correspAction xml:id="i-TY6DsQETjiPn676RNfGM3Y" type="numbering">
          <date when="2012-10-09"/>
        </correspAction>
        <correspAction xml:id="i-P5EBseapM2TiSeCT2xCgvz" type="submission">
          <date when="2012-10-05"/>
        </correspAction>
        <correspAction xml:id="i-NTiznQxQdzWkMXPUgcRjRW" type="transfer">
          <date when="2012-10-05"/>
        </correspAction>
        <correspAction xml:id="i-Vw5vshCAjLWszW5ujJ7k2c" type="assigned"/>
        <correspContext corresp="i-Vw5vshCAjLWszW5ujJ7k2c">
          <ref type="assignedTo">Utrikesutskottet</ref>
        </correspContext>
      </correspDesc>
      <textClass>
        <catRef scheme="#docType" target="#mot"/>
        <catRef scheme="#motionType" target="#parti"/>
        <catRef scheme="#motionType" target="#fristående"/>
      </textClass>
    </profileDesc>
  </teiHeader>
  <text>
    <body>
      <div xml:id="i-jVGzYAvtHbQbmYKcVKS8k" type="motHeader"/>
      <div xml:id="i-2KashhpGkhtAk2AatQ3PwU" type="motBody">
        <div xml:id="i-5g4ZwE6bXCU2Q8uMJ7MKxx" type="TOC">
          <head xml:id="i-VzDWjamNA6YfBetDwhpCe5">
            1 Innehållsförteckning
          </head>
          <list xml:id="i-2mMVv5ssVPw9K1itiCw7Zh">
            <item xml:id="i-T7RkamWTNT28i4hBT2G2UK">
              2 Förslag till riksdagsbeslut 3
            </item>
            <item xml:id="i-2mBk9DfQtd2THqXTXud3JB">
              3 Inledning 6
            </item>
            <item xml:id="i-JUS5s2n9RtB9wqR9cMgyFq">
              4 Vänsterpartiets utgångspunkter i klimatpolitiken 6
            </item>
            <item xml:id="i-HwNvrEvfPJrnzNAGHYXmxa">
              4.1 Rättvist miljöutrymme 6
            </item>
            <item xml:id="i-2uhoyjM3KAKny5tRqcaA1j">
              4.2 Klimaträttvisa 7
            </item>
            <item xml:id="i-HJCwMXkySiQWKjjVq52fWD">
              4.3 Klimat, klass och kön 7
            </item>
            <item xml:id="i-GcZw8v5EG6iorA3e2s9pgz">
              4.4 Rika påverkar klimatet mer 7
            </item>
            <item xml:id="i-6Rp9WhnokBeBo127XCUZUF">
              4.5 Fattiga drabbas hårdast 8
            </item>
            <item xml:id="i-LVZ2TMW2oVVNWDeEF5Pf7r">
              4.6 Män har större klimatpåverkan än kvinnor 9
            </item>
            <item xml:id="i-B13FNN9ToszCGYHcLTow6N">
              4.6.1 Fakta om mäns större klimatpåverkan 9
            </item>
            <item xml:id="i-5fyTNJHhtAuHBVGHMbDucc">
              4.7 Kvinnor mest utsatta 10
            </item>
            <item xml:id="i-SYLEbFhB5XfdeRrat3KVB1">
              4.7.1 Fakta om kvinnors utsatthet 10
            </item>
            <item xml:id="i-4kNpma264n87KaBEL8G5ue">
              5 Sveriges strategi inför Doha 11
            </item>
            <item xml:id="i-DM5myL2UQcsGSaKxLyK41V">
              5.1 Klimatförändringarna det vetenskapliga underlaget inför Doha
              11
            </item>
            <item xml:id="i-Jvtm6hx52r4bLPgvMB7Jih">
              5.2 Nya klimatmål inför Doha 13
            </item>
            <item xml:id="i-52ppYrxK5HRiW5wk1pmn2f">
              5.3 Sverige måste ta eget ansvar 13
            </item>
            <item xml:id="i-T5dYp7NnFJDnDkJy4dL3w4">
              5.4 EU måste höja klimatmålet 14
            </item>
            <item xml:id="i-RyMd671pyei4Jmz5xtZgaQ">
              5.5 Bindande och rättvisa klimatavtal 15
            </item>
            <item xml:id="i-Wa6HwHguvk5aK3ax7AFQC7">
              5.6 Klimatfinansiering 15
            </item>
            <item xml:id="i-TAriYTgjzHh63VB4AtbMj9">
              5.7 Översyn av CDM 17
            </item>
            <item xml:id="i-DFCikRFmS1NpP8rWufC7AZ">
              5.8 Tekniköverföring 18
            </item>
            <item xml:id="i-Ryo9t5zgWQZ2Xn8uShDvC4">
              5.9 Genusperspektiv på klimatåtgärder 19
            </item>
            <item xml:id="i-1Yhw1H889r3qV29cN4RqC">
              5.10 Inga subventioner till fossil energi 19
            </item>
            <item xml:id="i-TtY2WnfVgEXRomwcPb6sBN">
              5.11 REDD 19
            </item>
            <item xml:id="i-EhLwr8EdCFXeQGQmchKGxf">
              6 Klimatpolitik i Sverige 20
            </item>
            <item xml:id="i-Mby7kfQPeqKH5CpYS2oUGz">
              6.1 Klimatbistånd 20
            </item>
            <item xml:id="i-QJKo9XeteZ5RX9vfUZTmno">
              6.2 Klimatprogram för minskade utsläpp och nya jobb 20
            </item>
            <item xml:id="i-6wEVEVa3EgntPq7BrSNq1Z">
              6.3 Klimatminister och klimatdepartement 21
            </item>
            <item xml:id="i-Mz1Cvre6K8MDdMAquF8bQ">
              6.4 Klimatbudget 22
            </item>
            <item xml:id="i-EhfZVP4QisuXJYc6d92ijt">
              6.5 Miljömässig hänsyn i AP-fonderna 22
            </item>
            <item xml:id="i-PvCvtYuU71bccc82qnuTsw">
              6.6 Förnybar energi 23
            </item>
            <item xml:id="i-AuaUmqLVUNShTuFn3L47M8">
              6.7 Klimatlyft bostäderna 23
            </item>
            <item xml:id="i-KkixCc6HabhW1KNwGqERDn">
              6.8 Hållbar samhällsplanering och miljöanpassad vägtrafik 24
            </item>
            <item xml:id="i-6eA91y1BHPAmfxmxQgGTTY">
              6.9 Stoppa tågkaoset och öka tågkapaciteten 25
            </item>
            <item xml:id="i-Fyt17pz1wMuq4bqtKZzZUE">
              6.10 Sammanhållen kollektivtrafik 26
            </item>
            <item xml:id="i-Tv8MWrEp5vDaY9yLCnUGcr">
              6.11 Klimatskatt på inrikesflyget 27
            </item>
            <item xml:id="i-88QHb3giTUZ9BpB9PX191k">
              6.12 Annullera Sveriges överskott av utsläppsrätter 27
            </item>
            <item xml:id="i-7kp76rNGxUttw3jsDUSyT5">
              6.13 Minska köttkonsumtionen 28
            </item>
            <item xml:id="i-WEYb5jfAs3BMHy2B9vRZxQ">
              6.14 Inför kommunalt veto mot fossilutvinning 29
            </item>
            <item xml:id="i-HWpLUNtbB8iMkHneTW1Qok">
              6.15 Tydliggör konsumtionens påverkan på klimatet 29
            </item>
            <item xml:id="i-G6N4uxbUCiaHjsocfzpwp7">
              6.16 Fri programvara för bättre klimat 30
            </item>
            <item xml:id="i-6bz4dhoYjhXLys1GAD3ejw">
              6.17 Könsuppdelad statistik och analyser om klimatpåverkan 31
            </item>
            <item xml:id="i-Ncog1mihkH1hxgpnXizY9Z">
              6.18 Utred koldioxidransonering 31
            </item>
            <item xml:id="i-F4MLbAEhuSkixb6a8dkomg">
              6.19 Minskat resursslöseri 31
            </item>
            <item xml:id="i-XbAPWhukFPtH6s7GfAyFW">
              6.20 Förenkla möjligheter till klimatvänlig lokal upphandling
              av varor 32
            </item>
          </list>
        </div>
        <div xml:id="i-GbfrBKmJFoneqSSirY7yPa" type="motProposal" subtype="förslag">
          <head xml:id="i-BfvSGiXhhbccfF88XGHNF8">
            2 Förslag till riksdagsbeslut
          </head>
          <list xml:id="i-ENgFBkQLxSkxrgakAEfC6A" style="ol">
            <item xml:id="i-CDiRN2tN8HSRSQTVnryCWU">
              Riksdagen tillkännager för regeringen som sin mening vad som
              anförs i motionen om att Sverige inför klimatmötet i Doha (COP
              18) och dess efterföljare kräver ett nytt globalt klimatmål. 1
            </item>
            <item xml:id="i-7Gr79a7oWBqrTxfikxs5W1">
              Riksdagen tillkännager för regeringen som sin mening vad som
              anförs i motionen om att Sverige verkar för att metoden Greenhouse
              Development Rights (GDR) får genomslag i kommande klimatavtal.
              1
            </item>
            <item xml:id="i-CzKQQsKzDpqMrmoBPRwsG7">
              Riksdagen tillkännager för regeringen som sin mening vad som
              anförs i motionen om klimatmål för Sverige till 2020. 1
            </item>
            <item xml:id="i-U6iPTQnGtALamE2eQgJ4rh">
              Riksdagen tillkännager för regeringen som sin mening vad som
              anförs i motionen om klimatmål för Sverige till 2050. 1
            </item>
            <item xml:id="i-YbnHibJPMJixoLgumP8o9S">
              Riksdagen tillkännager för regeringen som sin mening vad som
              anförs i motionen om att Sveriges köp av utsläppskrediter via
              CDM (Clean Development Mechanism) för att uppnå det nationella
              klimatmålet ska upphöra. 1
            </item>
            <item xml:id="i-7nyonkgfEQSLircDBa8cHQ">
              Riksdagen tillkännager för regeringen som sin mening vad som
              anförs i motionen om att Sverige ska driva kravet att EU höjer
              sitt klimatmål till 30 procent till 2020. 1
            </item>
            <item xml:id="i-SCERjPEashgSvFtyp2kMmW">
              Riksdagen tillkännager för regeringen som sin mening vad som
              anförs i motionen om att Sverige ska verka för att internationella
              klimatavtal som sluts efter Kyotoprotokollet ska vara legalt bindande.
              1
            </item>
            <item xml:id="i-XvCBDb8oa4b2V8R8TeDKwy">
              Riksdagen tillkännager för regeringen som sin mening vad som
              anförs i motionen om att Sverige ska verka för att en konsumtionsbaserad
              bokföring blir central i de internationella klimatförhandlingarna.
              1
            </item>
            <item xml:id="i-EMqWno5XudxCWEo2fdBxMB">
              Riksdagen tillkännager för regeringen som sin mening vad som
              anförs i motionen om att Sverige i internationella klimatförhandlingar
              ska verka för att klimatfinansiering inte inskränker på det ordinarie
              biståndet.
            </item>
            <item xml:id="i-XSzSKWoxp8xas1SuQq3Vec">
              Riksdagen tillkännager för regeringen som sin mening vad som
              anförs i motionen om att Sverige i internationella förhandlingar
              verkar för att institutioner för klimatfinansiering ska underställas
              FN och inte Världsbanken för att säkerställa demokratisk styrning.
            </item>
            <item xml:id="i-WQNCxVKpXxFVGc5VzZVAxf">
              Riksdagen tillkännager för regeringen som sin mening vad som
              anförs i motionen om att Sverige i internationella klimatförhandlingar
              verkar för nya finansierings­mekanismer med tillräckliga, stabila
              och förutsägbara summor till klimatåtgärder i utvecklingsländerna.
            </item>
            <item xml:id="i-GB6KHXmUEAMEZtxPzsScat">
              Riksdagen tillkännager för regeringen som sin mening vad som
              anförs i motionen om att regeringen bör leva upp till EU-direktivet
              om utsläppshandeln och öronmärka auktioneringsintäkterna till
              klimatåtgärder i enlighet med direktivet. 1
            </item>
            <item xml:id="i-XZMVWPz5WabqquyYouXBM4">
              Riksdagen tillkännager för regeringen som sin mening vad som
              anförs i motionen om att Sverige bör verka för att en internationell
              granskning gör en noggrann utvärdering av CDM. 1
            </item>
            <item xml:id="i-H2oebAKssgfXegqkAVrh7u">
              Riksdagen tillkännager för regeringen som sin mening vad som
              anförs i motionen om att Sverige bör verka för att grön teknik
              som bekämpar klimatförändringarna ges samma undantag inom TRIPS-avtalet
              som livsuppehållande mediciner. 2
            </item>
            <item xml:id="i-HaExtg8MGFFjLG45ExY3HC">
              Riksdagen tillkännager för regeringen som sin mening vad som
              anförs i motionen om att Sverige bör verka för att det görs en
              översyn av patent- och immateriallagstiftningen för att göra det
              lättare att sprida grön teknik till utvecklingsländer. 2
            </item>
            <item xml:id="i-VuwrLQr1JFPauBpK24JvEe">
              Riksdagen tillkännager för regeringen som sin mening vad som
              anförs i motionen om att Sverige bör vara drivande för att jämställdhetsperspektivet
              och vikten av kvinnors delaktighet särskilt lyfts i alla klimatpolitiska
              sammanhang internationellt. 1
            </item>
            <item xml:id="i-X9Uzg1D1JP7UevRaSqqhq3">
              Riksdagen tillkännager för regeringen som sin mening vad som
              anförs i motionen om att Sverige bör agera i alla internationella
              forum för att subventioner till olja och andra fossila energislag
              fasas ut. 1
            </item>
            <item xml:id="i-TGvs61aoPYvsPnCGdRuGdn">
              Riksdagen tillkännager för regeringen som sin mening vad som
              anförs i motionen om att Sverige i klimatförhandlingar verkar
              för att ett fondbaserat system för REDD (Reducing Emissions from
              Deforestation and Forest Degradation) utvecklas. 1
            </item>
            <item xml:id="i-W364mt29M7vpnJkPMWfGku">
              Riksdagen tillkännager för regeringen som sin mening vad som
              anförs i motionen om att Sverige bör verka för att det i EU:s
              budget inrättas en enskild budgetpost utöver det redan existerande
              utvecklingsbiståndet, för klimatbistånd.
            </item>
            <item xml:id="i-H8TYsCTSWFEN1T6Eom8JbR">
              Riksdagen tillkännager för regeringen som sin mening vad som
              anförs i motionen om ett nytt klimatprogram. 1
            </item>
            <item xml:id="i-61nvevkPTAoazUcMCjkanK">
              Riksdagen tillkännager för regeringen som sin mening vad som
              anförs i motionen om att Sverige bör införa en statlig klimatbudget
              som läggs utifrån de klimatpolitiska målen. 1
            </item>
            <item xml:id="i-49oonBUH4unUzN6MatqBjA">
              Riksdagen tillkännager för regeringen som sin mening vad som
              anförs i motionen om att införa klimatskatt på inrikesflyget.
              3
            </item>
            <item xml:id="i-3G7D72P6Br5Cx6NpShAyGy">
              Riksdagen tillkännager för regeringen som sin mening vad som
              anförs i motionen om att Sverige med omedelbar verkan beslutar
              att överskottet av utsläppsrätter annulleras. 1
            </item>
            <item xml:id="i-BJbsGgMW5Fcy7ZiEW5LNj4">
              Riksdagen tillkännager för regeringen som sin mening vad som
              anförs i motionen om att anta ett nationellt mål om en minskad
              köttkonsumtion. 1
            </item>
            <item xml:id="i-HTiBCv4ExPuvpCZx7NdD54">
              Riksdagen tillkännager för regeringen som sin mening vad som
              anförs i motionen om att det bör tas fram en handlingsplan för
              hur klimatpåverkan av livsmedelskedjan, inklusive animalieproduktionen,
              ska minskas. 1
            </item>
            <item xml:id="i-ATKRGb8YVLzWesS9pMWZrN">
              Riksdagen tillkännager för regeringen som sin mening vad som
              anförs i motionen om införande av kommunal vetorätt mot utvinning
              av fossil energi. 2
            </item>
            <item xml:id="i-UFvHBzLAK6efbV6765g4Nr">
              Riksdagen tillkännager för regeringen som sin mening vad som
              anförs i motionen om att Naturvårdsverket bör ges i uppdrag att
              till sin årliga officiella statistik över växthusgasutsläpp i
              Sverige som rapporteras till FN:s klimatkonvention även foga rapporter
              om de konsumtionsbaserade utsläppen. 1
            </item>
            <item xml:id="i-Qr9XD6YNpfyxw3ua2UEig6">
              Riksdagen tillkännager för regeringen som sin mening vad som
              anförs i motionen om att konsumtionsperspektivet bör få en central
              betydelse i Naturvårdsverkets uppdrag Färdplan för ett Sverige
              utan klimatutsläpp 2050. 1
            </item>
            <item xml:id="i-FFEhjmFoESiXJeZ9fGTEmi">
              Riksdagen tillkännager för regeringen som sin mening vad som
              anförs i motionen om att mer resurser tillförs Naturvårdsverket
              för könsuppdelad statistik och analys av klimatpåverkan. 1
            </item>
            <item xml:id="i-7Mb5mzwbLNxP1jpooTWPfk">
              Riksdagen tillkännager för regeringen som sin mening vad som
              anförs i motionen om att en utredning bör tillsättas för att belysa
              effekterna av att införa koldioxidransonering i Sverige. 1
            </item>
            <item xml:id="i-J9DhKmgLxBbyZeNBS8ibKV">
              Riksdagen tillkännager för regeringen som sin mening vad som
              anförs i motionen om att en utredning bör tillsättas med uppgift
              att föreslå lämpliga styrmedel för garanterad livslängd på varor
              inom produktområden som är resurskrävande. 1
            </item>
            <item xml:id="i-SPSxNsvYB7JZ7BB3TzuYC">
              Riksdagen tillkännager för regeringen som sin mening vad som
              anförs i motionen om att producentansvar för textilier bör införas.
              1
            </item>
          </list>
          <p xml:id="i-VpLznSzgbYEbRJi36DgpXA">
            1 Yrkandena 18, 12, 13, 1618, 20, 21, 2325 och 2732 hänvisade
            till MJU.
          </p>
          <p xml:id="i-wVHLNp9XWFnJfHkaimvJd">
            2 Yrkandena 14, 15 och 26 hänvisade till NU.
          </p>
          <p xml:id="i-13BfYmsiBpxueLmoLY3uoX">
            3 Yrkande 22 hänvisat till FiU.
          </p>
        </div>
        <div xml:id="i-D5kVv4QepCKFHXa1KfkDFW" type="motContent">
          <head xml:id="i-U553idJfugZM8uKqyyQpbh" type="h1">
            3 Inledning
          </head>
          <p xml:id="i-WsZiYcFUJtMANTSoUL4wyr">
            Vänsterpartiet är ett socialistiskt och feministiskt parti på
            ekologisk grund. Vårt mål är att förverkliga ett samhälle grundat
            på demokrati, jämlikhet och solidaritet, ett samhälle befriat
            från klass-, köns- och etniskt förtryck, ett rättvist och ekologiskt
            hållbart samhälle där kvinnor och män bygger sin egen framtid
            i frihet och samverkan.
          </p>
          <p xml:id="i-182Gpxe2XZ5wX2P9BAKKKc">
            Jorden vi bor på förser oss människor med många naturresurser.
            Men naturresurserna är inte oändliga. Jorden har en ekologisk
            bärkraft som vi inte kan överskrida. Det gör att miljöfrågan i
            grunden är en fråga om fördelning av knappa resurser. Miljöpolitik
            handlar därför också om rättvisa och om solidaritet. Vi anser
            att länder, regioner och individer måste hålla sig inom ett rättvist
            miljöutrymme, dvs. den mängd resurser som vi kan använda utan
            att tvinga andra människor att använda sig av en mindre mängd
            resurser, nu eller i framtiden.
          </p>
          <p xml:id="i-FQZxks4bfSDVac8xdojq2U">
            Politik för klimaträttvisa handlar om att verka för goda och
            rättvisa levnadsförhållanden lokalt och samtidigt ta ansvar för
            klimatkonsekvenser som drabbar andra regioner eller länder. Individuella
            beslut kan i viss mån påverka i vilken grad man lever miljövänligt
            eller inte, men för en enskild individ kan det vara svårt att
            påverka sin miljö i någon större utsträckning. Därför krävs det
            politiska lösningar på klimatproblemen.
          </p>
          <head xml:id="i-9gpLG4e25nyLjedyTnaBCG" type="h1">
            4 Vänsterpartiets utgångspunkter i klimatpolitiken
          </head>
          <head xml:id="i-HUwz3AWh4JS7xY1Ugxk8Fa" type="h2">
            4.1 Rättvist miljöutrymme
          </head>
          <p xml:id="i-3zej5hQ4YcbRQgTubsAM5v">
            Vänsterpartiet har fastslagit kopplingen mellan miljö och rättvisa
            i vårt partiprogram där vi anger att länder, regioner och individer
            måste hålla sig inom ett rättvist miljöutrymme, dvs. den mängd
            resurser som vi kan använda utan att tvinga andra människor att
            använda sig av en mindre mängd resurser, nu eller i framtiden.
          </p>
          <p xml:id="i-LANvB5ch8r4H54UrU1yfyg">
            Tanken om ett rättvist miljöutrymme har två beståndsdelar. Den
            första delen är den grundläggande utgångspunkten att det finns
            ett givet miljöutrymme som vi människor har att röra oss inom.
            Vi har bara en jord, med vissa givna ekologiska ramar. De ramarna
            kan inte tänjas hur som helst, utan vi måste se till att leva
            inom dem. Lever vi över ett givet miljöutrymme, över ett ekosystems
            bärkraft, drabbar det oss själva men även andra länders invånare
            eller kommande generationer. På samma sätt drabbar tidigare generationers
            överskridande av ramarna oss i dag. Vi kan inte alltid helt objektivt
            slå fast hur stort miljöutrymmet är, men vi kan göra kvalificerade
            bedömningar, exempelvis gällande nivåer av klimatpåverkande växthusgaser.
          </p>
          <p xml:id="i-TT7HaEpJRYiDnVCSPu4gvS">
            Den andra delen av det rättvisa miljöutrymmet är frågan om rättvisa.
            Miljöfrågan är i grund och botten en fråga om fördelning av resurser.
            Om man tror på alla människors lika värde borde tillgången till
            pengar inte vara grunden för en fördelning av världens resurser.
            Jorden är vårt gemensamma arv och borde väl då också förvaltas
            på det sättet. Men i dag är det de individer, företag och länder
            med mycket pengar som lägger beslag på en långt mycket större
            andel av det totala miljöutrymmet än vad fattiga länder eller
            individer gör. Det är inte rättvist. Det behövs politiska beslut
            för att rika länder ska minska sin miljöpåverkan och för att fattiga
            länder ska få möjligheten att utvecklas.
          </p>
          <head xml:id="i-US53sbNzkcGjJZNG48jwxF" type="h2">
            4.2 Klimaträttvisa
          </head>
          <p xml:id="i-SBmJ5eaeXGJSgZB2y7wabZ">
            Vänsterpartiet strävar efter klimaträttvisa. Med det menar vi
            att vi tittar specifikt på klimatförändringarna utifrån ett rättviseperspektiv
            och på vem som påverkar respektive drabbas av klimatförändringarna.
            Situationen i världen i dag kan betecknas som djupt orättvis utifrån
            ett klimaträttviseperspektiv. Världens rika människor har orsakat
            klimatförändringarna och har fortfarande störst påverkan på klimatet.
            De som drabbas är däremot världens fattiga människor. Utifrån
            ett klimaträttviseperspektiv är det de rika länderna som har det
            historiska ansvaret för klimatförändringarna och som nu även har
            det största ansvaret för att minska sina utsläpp. Dessutom måste
            de rika länderna ge stöd till de fattiga som drabbas av klimatförändringarna.
          </p>
          <head xml:id="i-9keyAfkx4U8mbCF8nuZ2nD" type="h2">
            4.3 Klimat, klass och kön
          </head>
          <p xml:id="i-RrDY77RTfCueJsYny7Fbu1">
            Det finns stora skillnader mellan fattiga och rika även inom
            länder. Vi anser att det behöver synliggöras vilka som överskrider
            sitt miljöutrymme och med hur mycket, såväl nationellt som globalt.
            Att synliggöra ojämlikheterna är att visa hur det globala klassamhället
            ser ut i praktiken.
          </p>
          <p xml:id="i-RQVpNfGyAFW4ejUYWuZmkt">
            Debatten som förs om klimatet fäster knappt någon uppmärksamhet
            alls på kön, trots att det är kvinnor som drabbas hårdast av miljöförändringarna
            samtidigt som det är män som belastar miljön mest, i såväl rika
            som fattiga länder. Det handlar om makt och resurser och världens
            kvinnor har alltjämt inte jämställda levnadsvillkor i förhållande
            till män. Vi anser att det är nödvändigt att lyfta klimatfrågorna
            ur ett genusperspektiv.
          </p>
          <head xml:id="i-KY22ndLmGoyKVEWxHMJaPK" type="h2">
            4.4 Rika påverkar klimatet mer
          </head>
          <p xml:id="i-YKe5mNtcZVmMu7wwGqn9tw">
            Både fattiga och rika människor är en del av problemen när det
            gäller dagens konsumtion fattiga för att de har tillgång till
            för lite resurser och rika för att de använder för mycket resurser.
            Fattiga människors låga konsumtion och påverkan på miljön utgör
            på ett sätt en räddning för rika människor eftersom de fattiga
            i så begränsad utsträckning tär på mänsklighetens gemensamma resurser.
          </p>
          <p xml:id="i-JrQU61Rzsmo36jWGiVFXHn">
            Ungefär en halv miljard människor globalt lever i det som betecknas
            som survival economy, med begränsat ianspråktagande av jordens
            resurser och energi i jämförelse med rika människor. 48 procent
            av människorna i utvecklingsländerna lever ännu i fattigdom. I
            år uppgår antalet hungrande människor till en miljard. Aldrig
            förr har så många varit hungriga. Omkring 10 miljoner barn under
            fem år dör varje år av sjukdomar som hade kunnat botas eller förhindras.
            En fjärdedel av världens befolkning har inte tillgång till elektricitet.
            I denna situation är utveckling det överordnade målet för dessa
            utvecklingsländer.
          </p>
          <p xml:id="i-B9E5rCA6BVcAjXQ5vvYfJi">
            Dagens i-länder har under de senaste 200 åren gynnats av en koldioxidintensiv
            produktion och har stått för uppemot 80 procent av de utsläpp
            av växthusgaser som människan gett upphov till. Och skillnaderna
            i utsläppen består än i dag. Höginkomstländer släpper ut stora
            mängder koldioxidekvivalenter (CO 2 e) per person och år: Australien
            20,6 ton, USA 19,8 ton, Kanada 18,8 ton, Tyskland 10,4 ton, Japan
            9,8 ton och Sverige 6,4 ton. Det ska jämföras med utvecklingsländernas
            utsläpp: Kina 4,6 ton, Brasilien 2,0 ton och Indien 1,2 ton. De
            allra fattigaste länderna såsom Bangladesh släpper ut 1 ton per
            person och år. Världsgenomsnittet är 4,5 ton per person och år
            (EIA, International Energy Agency Annual 2006).
          </p>
          <p xml:id="i-M41JNqe5Bq7FQ8DtQmPcCA">
            Även inom länder finns stora skillnader i miljöpåverkan. Enligt
            en KTH-avhandling lever låginkomsttagare ofta mer miljövänligt
            än de med högre inkomster (Karin Bradley, institutionen för samhällsplanering
            och miljö på KTH). Ensamstående kvinnor med barn, boende i hyresrätt
            och personer med låg inkomst är de som lever mest miljövänligt.
            Även om de vare sig sopsorterar eller handlar ekologiskt har låginkomsttagare
            ett bättre miljöbeteende än höginkomsttagare. Det beror på att
            låginkomsttagare har mindre bostäder, åker mer kollektivt och
            konsumerar mindre.
          </p>
          <head xml:id="i-Dz4FAt2Doiw5U68aAN2oey" type="h2">
            4.5 Fattiga drabbas hårdast
          </head>
          <p xml:id="i-Krfz2AE3s5SctgFMDZYUh4">
            De länder som släpper ut mest växthusgaser är de som drabbas
            lindrigast av växthuseffekten. I stället är det utvecklingsländer
            som kommer att få bära 7580 procent av klimatförändringarnas skador
            och kostnader, enligt Världsbanken (World Development Report 2010).
            FN:s klimatpanel bedömer att effekterna av klimatförändringarna
            kommer att slå hårt mot världens fattiga regioner (Klimateffekter,
            anpassning och sårbarhet, 2007):
          </p>
          <list xml:id="i-Adps7FLRYR9MiniFBJBNEP" style="ul">
            <item xml:id="i-XMWjLK3rHXmRJde7GATzvm">
              I Afrika kommer ytterligare 75250 miljoner människor att drabbas
              av ökad vattenbrist. Mindre nederbörd leder till att vissa delar
              av Afrikas matproduktion minskar med uppemot 50 procent.
            </item>
            <item xml:id="i-HfD9MvhgPTuX1hPhKFQKdJ">
              I Asien kommer tillgången till färskvatten att minska, kustnära
              områden drabbas av översvämningar och klimatförändringarna utgör
              ett hot mot naturresurser och människors hälsa.
            </item>
            <item xml:id="i-VB9wbzYvnhYY2dXvoXuZwS">
              I Latinamerika hotar klimatförändringarna att leda till stora
              förluster av biologisk mångfald. Vatten för konsumtion, jordbruk
              och energiproduktion påverkas signifikant. Livsmedelssäkerheten
              försämras och antalet hungriga människor ökar.
            </item>
            <item xml:id="i-SSnHSpBnzr2kPnxSjYZEn7">
              Små önationer förväntas drabbas hårt av bl.a. höjd havsnivå,
              minskad tillgång till vatten och korallblekning.
            </item>
          </list>
          <head xml:id="i-43bDDrk7HRZpVVgM8g2KPH" type="h2">
            4.6 Män har större klimatpåverkan än kvinnor
          </head>
          <p xml:id="i-GpxzyHhg8ogspY5tfnFfoq">
            Klimat och kön har starka kopplingar. Svenskars möjligheter och
            livsvillkor påverkas starkt av kön eftersom konsumtion är påtagligt
            könsrelaterad. Kvinnor står för en mindre del av det samlade konsumtionsutrymmet,
            inte minst i fråga om transporter, både för att de har mindre
            resurser än män och av sociala skäl. Detta gäller både bland rika
            och fattiga människor i Sverige.
          </p>
          <p xml:id="i-VvPA1QWRGoZCqdvXFzAXFo">
            Konsumtionsmönstren i fattiga länder skiljer sig markant med
            avseende på kön, t.ex. genom att pojkars och mäns behov av sjukvård
            och utbildning prioriteras framför flickors och kvinnors (Gerd
            Johnsson-Latham, En studie om jämställdhet som förutsättning för
            hållbar utveckling, Rapport till Miljövårdsberedningen, MVB 2007:02).
            Samtidigt är kvinnor genomgående mer engagerade i klimatfrågan
            än vad män är. Kvinnor anser också i större utsträckning att klimatfrågan
            är viktig och är mer villiga att genomföra åtgärder än vad män
            är (ARS research, 2007 i Annika Carlsson-Kanyama m.fl., Kvinnor,
            män och energi: makt, produktion och användning, FOI 2008).
          </p>
          <head xml:id="i-TGdZbCcaTFx6goznWHLZPb" type="h3">
            4.6.1 Fakta om mäns större klimatpåverkan
          </head>
          <list xml:id="i-DwDCYWuxA6ksfG9JMSQMNH" style="ul">
            <item xml:id="i-Crj54UePuXUc2QEJBkjW3q">
              Män förbrukar mer energi. Ensamstående män utan barn gör av med
              20 procent mer energi än kvinnor i samma situation (FOI 2008).
            </item>
            <item xml:id="i-XqLgmNjdZdvHLkjBoykmTY">
              Män tar bilen oftare. En mycket liten grupp, 10 procent av alla
              bilförare, primärt män, står för 60 procent av allt bilkörande
              (MVB 2007:02). Jämfört med kvinnor lägger män avsevärt mer energi
              på transporter. 40 procent av männens totala energianvändning
              går till transporter, medan motsvarande andel för kvinnor bara
              är 25 procent. Män har visat sig vara mindre benägna än kvinnor
              att vidta åtgärder för att minska transporternas klimatpåverkan.
              Också skillnaderna mellan unga kvinnor och män är tydliga när
              det gäller energianvändningen för transporter, vilket betyder
              att könsskillnaderna sannolikt kommer att bestå i framtiden (FOI
              2008).
            </item>
            <item xml:id="i-96TQTnK1j6ahF9GcnRf4TM">
              Män har större klimatpåverkan i alla inkomstgrupper. Skillnaderna
              i totala nivåer av energiförbrukning beror mycket på utgifternas
              storlek och det gäller både kvinnor och män. Men kvinnors och
              mäns energiintensitet skiljer sig i alla inkomstgrupper enligt
              studien. Män har en högre energiintensitet (MJ per krona) för
              sina inköp relativt kvinnor i alla inkomstgrupper (FOI 2008).
            </item>
            <item xml:id="i-G7kGHfVMSdDuEoTmAfYhG1">
              Män har makten i energibolagen. Män är kraftigt överrepresenterade
              i energiföretagens styrelser. Det motsvarar ungefär mäns genomsnittliga
              överrepresentation i svenska börsbolags styrelser: 72 procent
              (FOI 2008).
            </item>
            <item xml:id="i-FPXUZLJACYij8jDsomwYPx">
              Män äter mer kött. Män äter också generellt betydligt mer rött
              kött än kvinnor. SCB:s data visar att män köper kött för 3 389
              kronor per år och kvinnor köper kött för 2 674 kronor per år.
            </item>
          </list>
          <head xml:id="i-QqKKnXaTXhJcsPUCCQJEkC" type="h2">
            4.7 Kvinnor mest utsatta
          </head>
          <p xml:id="i-Wa9sfoJqx3nS8fE79kFUvr">
            Kvinnor och män påverkas olika av klimatförändringarna. Därför
            är politiska åtgärder mot klimatförändringarna inte könsneutrala.
            Kvinnor och män, särskilt i fattiga länder, har olika ansvar,
            sårbarhet och skilda förutsättningar att minska utsläppen samt
            anpassa sig till klimatförändringarna.
          </p>
          <head xml:id="i-KF4TaqZWK1748rv7ci6uhb" type="h3">
            4.7.1 Fakta om kvinnors utsatthet
          </head>
          <list xml:id="i-TkrTN8dUnockdhk29PAS2o" style="ul">
            <item xml:id="i-2kh6mi1BXEwG7uSmzuKF8x">
              Kvinnor är fattigare. Kvinnor tillhör en stor del av världens
              fattiga människor och är därför, liksom barnen som oftast är kvinnors
              ansvar, mer sårbara än män för miljöförändringars negativa effekter.
              Kvinnors sårbarhet för klimatförändringarna påverkas av utbildningsnivå,
              sociala nätverk, delaktighet i lokala organisationer, tillgång
              till finansiella tjänster och hur stora tillgångar de äger i övrigt
              (Världsbanken, World Development Report, 2010).
            </item>
            <item xml:id="i-UyPQ5q9roy9ETp7kzK2CER">
              Kvinnor utsätts för risker. Kvinnor är utsatta för större risker
              under och efter miljökatastrofer. UN University har räknat fram
              att 50 miljoner människor behövde flytta p.g.a. miljöförändringar
              redan år 2010 och att av dessa är de flesta kvinnor och barn (Sida,
              Civil Society and Climate Justice Overview, 2008).
            </item>
            <item xml:id="i-GoXgUWVr38BUYJacvs2JjA">
              Kvinnor påverkas av förändringar i naturresurser. Fattiga är
              generellt sett mycket beroende av naturresurser i sin omgivning.
              När exempelvis av-skogning sker påverkar den kvinnors tillvaro
              starkt då tillgången till skogens vilda frukter, ved, byggmaterial
              och medicinska växter förloras. Dessa är oftast avgörande för
              inte minst kvinnors möjlighet att överleva och generera inkomst
              till hushållet (Sida, Civil Society and Climate Justice Overview,
              2008).
            </item>
            <item xml:id="i-WAiWKWgjwjEDamHbajR6By">
              Kvinnor är mindre sårbara om de har samma rättigheter som män.
              På platser där kvinnor och män har likvärdiga ekonomiska och sociala
              rättigheter, påverkar klimatförändringarna kvinnor och män på
              liknande sätt. Kvinnors delaktighet i beslutsfattande kan leda
              till förbättrade resultat för såväl miljö som livsvillkor och
              gynnar alla (Världsbanken, World Development Re­port, 2010).
            </item>
          </list>
          <p xml:id="i-9Rf9VX2BieZQMsZ41SSDGA">
            Även beträffande kvinnors delaktighet i klimatarbetet finns stora
            skillnader. Världsbankens World Development Report 2010 konstaterar
            bl.a. följande om kvinnors delaktighet:
          </p>
          <list xml:id="i-923H2MDrLJrrML5yhTBqa7" style="ul">
            <item xml:id="i-BDcjeDZq6bb7YDBpgdd3NQ">
              Kvinnor är nödvändiga i klimatarbetet. Kvinnor representerar
              åtminstone hälften av världens jordbrukare och kvinnor och flickor
              är samtidigt huvudansvariga för att samla in vatten och ved. Utsläppsminskningar
              och anpassningsåtgärder, speciellt inom skogsbruket och jordbruket,
              går inte att förverkliga utan att använda kvinnors kunskaper och
              delaktighet.
            </item>
            <item xml:id="i-FNvVxwoL1DNiSYq6ngYGRg">
              Kvinnor räddar liv. Välfärden före, under och efter extrema naturkatastrofer
              kan förbättras genom att inkludera kvinnor i katastrofhanteringen
              och rehabiliteringen. I motsats till andra ställen som råkade
              ut för många dödsfall i samband med orkanen Mitch 1998, drabbades
              staden La Masica, Honduras, inte av några dödsfall. En bidragande
              orsak var att kvinnor i förväg hade fått utbildning i att tolka
              tidiga varningstecken och i riskhantering. Detta projekts slutsats
              var även att efter katastrofen utsattes man för mindre korruption
              vid distributionen av mat och för en mer rättvis fördelning av
              maten när kvinnor ansvarade för hanteringen.
            </item>
            <item xml:id="i-9eiRTYRbhPa1GGuLRKDjg">
              Kvinnor kan förbättra den biologiska mångfalden och vattenhanteringen.
              Ett program mot ökenspridning i Tunisien, som pågick mellan 2001
              och 2006, bjöd in kvinnor för att bl.a. dela med sig av sin kunskap
              om vattenhanteringen. Projektet resulterade i att kvinnor genomförde
              ett effektivt vatteninsamlings- och förvaringssystem. Den förbättrade
              vattenhanteringen ledde bl.a. till att växtligheten ökade och
              den biologiska mångfalden skyddades.
            </item>
            <item xml:id="i-F4gLw5dUXhVLFRH8bnJLeB">
              Kvinnor stärker livsmedelssäkerhet och skyddar skogar. I Nicaragua,
              El Salvador och Honduras har kvinnor planterat 400 000 träd sedan
              2001. Detta har förbättrat livsmedelssäkerheten och projektet
              ingår i ett internationellt klimatsamarbete.
            </item>
          </list>
          <head xml:id="i-3uTs7jgqSMa3vppCmxg6vv" type="h1">
            5 Sveriges strategi inför Doha
          </head>
          <head xml:id="i-PMFDTPkhm7BLj4JetJdAo4" type="h2">
            5.1 Klimatförändringarna det vetenskapliga underlaget inför Doha
          </head>
          <p xml:id="i-4bQUaXYnqpcLfTjAJc2X7x">
            FN:s klimatpanels (IPCC) fjärde utvärderingsrapport 2007 hade
            stor betydelse för att tydliggöra och underbygga det hot som den
            globala uppvärmningen utgör. Klimatpanelen kom i rapporten fram
            till att utsläppen till år 2050 måste minska med 5085 procent
            (jämfört med år 2000) om temperaturökningen ska begränsas till
            22,4 grader (jämfört med förindustriell nivå). Utsläppen måste
            dessutom nå sin topp senast 2015. Det innebär att koldioxid i
            atmosfären ska ligga mellan 350 och 400 ppm. I rapporten finns
            inget scenario för att den globala temperaturökningen ska hållas
            under 2 grader. Arbetet med IPCC:s femte utvärderingsrapport pågår
            och beräknas vara klart 2014. Sedan IPCC:s rapport 2007 har kunskapsläget
            modifierat bilden av klimatsystemet. Följande slutsatser har bland
            annat kommit fram (Rapport från Regeringskansliet: Ny klimatvetenskap
            av Erland Källén och Markku Rummukainen 2009):
          </p>
          <list xml:id="i-FTRFmKzoFCo18AwNXTxprE" style="ul">
            <item xml:id="i-SwZdhCWxBvCgD9qzYogzXT">
              Ökningstakten av växthusgashalter i atmosfären är högre än tidigare.
            </item>
            <item xml:id="i-S8m8FceTQkZgXN3REDyPLj">
              Den dramatiska havsisminskningen i Arktis kan vara det första
              exemplet på observerad tröskeleffekt.
            </item>
            <item xml:id="i-KnFeWNiRuzhCJPwoCDhNFe">
              Det kan bli svårare än vad som hittills bedömts att begränsa
              den totala uppvärmningen till maximalt 2 grader. Ny forskning
              stödjer farhågor om att kolsänkor blir mindre effektiva.
            </item>
          </list>
          <p xml:id="i-UykaQ24iCziKDjSgx9NkVi">
            I maj 2011 presenterades i Köpenhamn rapporten Impacts of climate
            change on snow, water, ice and permafrost in the Arctic om klimatet
            i Arktis som har sammanställts av närmare 200 polarforskare från
            hela världen. Rapporten kommer att fungera som underlag när FN:s
            klimatpanel presenterar sin nästa rapport om klimatet 2014. I
            rapporten konstaterar forskarna att klimatförändringarna i Arktis
            är betydligt mer omfattande och sker långt snabbare än vad man
            hittills trott. De nya modellerna visar att temperaturerna i Arktis
            till 2100 kan stiga med ytterligare 3 till 7 grader. Hittills
            har här redan en höjning på 2 grader skett. En sådan kraftig höjning
            till 2100 skulle innebära en kraftig isavsmältning och betydligt
            snabbare snösmältning under våren. Det skulle innebära att tundrornas
            permafrost kommer att tina över mycket stora områden. Avsmältningen
            av inlandsisen på Grönland tros bli så omfattande att den globala
            havsnivån höjs med 0,96 meter till 2100, vilket är dubbelt så
            mycket som IPCC förutspådde i sin senaste rapport från 2007. Sommaren
            2012 var den isfattigaste som någonsin uppmätts i Arktis när det
            gäller havsisen.
          </p>
          <p xml:id="i-K7YXsNq4dJXcFk21UGPfBt">
            Klimatforskaren James Hansen m.fl. har kraftigt ifrågasatt 2-gradersmålet
            och menar att det kan få förödande effekter. Man har bl.a. lyft
            riskerna för ett albedo-omslag (kraftig minskning av snö- och
            istäckta ytor med resultatet att mindre solinstrålning reflekteras
            tillbaka ut i atmosfären och istället absorberas med resultatet
            att det blir ännu varmare), vilket ytterligare skulle förstärka
            temperaturhöjningen vid polerna med isavsmältning som följd och
            med mycket kraftigare havshöjning än beräknat. Dessutom uppmärksammas
            att IPCC:s klimatmodeller för havshöjning inte inbegriper isavsmältningen
            eller metanutsläppen från en tinande tundra. James Hansen identifierar
            350 ppm som ett vetenskapligt utsläppsmål och får även stöd i
            detta genom en annan studie av professor Johan Rockström vid Stockholm
            Environment Institute (SEI) som klassificerar det som ett planetärt
            gränsvärde.
          </p>
          <p xml:id="i-AUzbCBaebUaJ49hBcibVEk">
            I samband med de vetenskapliga rönen för att stabilisera koldioxidkoncentrationen
            på 350 ppm (jämfört med dagens 392 ppm) och en global uppvärmning
            på högst 1,5 grader startades en global opinion för denna målsättning.
            Bakom kravet står ett hundratal utvecklingsländer och önationer
            som drabbas hårdast av klimatförändringarna.
          </p>
          <p xml:id="i-NH7z1aUTAc1H2h2ov7ab2P">
            SMHI överlämnade i september 2011 rapporten Uppdatering av den
            vetenskapliga grunden för klimatarbetet (SMHI, september 2011)
            till regeringen om vad som hänt inom den senaste forskningen sedan
            IPCC:s sammanställning 2007. Även denna rapport visar att forskningen
            nu ser större och värre konsekvenser än 2007. Havsnivåhöjningen
            bedöms kunna bli än större detta århundrade och våra ekosystem,
            inte minst de marina, är under ett större hot än vad som befarades
            för fyra år sedan. SMHI har studerat ett antal simuleringar för
            att se vilka utsläppsmål som krävs för att nå olika temperaturmål.
            För att med en sannolikhet på 70 procent nå ett globalt 1,5-gradersmål
            krävs sannolikt globala nollutsläpp redan runt 2050.
          </p>
          <head xml:id="i-VQof5GfxgAjDmT8SazYokW" type="h2">
            5.2 Nya klimatmål inför Doha
          </head>
          <p xml:id="i-6GHTeeiLKt1Ey4kbpFFAo7">
            Det vetenskapliga underlaget har sedan 2007 stärkt bilden av
            att klimatförändringarna är mer omfattande och sker i en snabbare
            takt än beräknat. Att hålla fast vid ett mål om högst två graders
            global uppvärmning innebär stor osäkerhet och ökar riskerna för
            en katastrofal klimatförändring.
          </p>
          <p xml:id="i-NEbFA2L8T5CLd3pozpc7Vi">
            Förhandlingarna på FN:s klimatmöte i Cancun, COP 16, i december
            2010 resulterade i tillsättandet av en utredning om att bekämpa
            temperaturökningen till högst 1,5 grader. Problemet med en sådan
            inriktning är att det ytterligare fördröjer antagandet av ett
            globalt klimatmål som minimerar riskerna på en acceptabel nivå.
            Vetenskaplig solid grund finns redan för målsättning om att begränsa
            temperaturhöjningen till maximalt 1,5 grader och att stabilisera
            koldioxidhalten vid 350 ppm. Sverige bör inför förhandlingarna
            på FN:s klimatmöte, COP 18, i Doha ansluta sig till de forskare,
            nationer och organisationer som kräver detta klimatmål. Detta
            bör riksdagen som sin mening ge regeringen till känna.
          </p>
          <p xml:id="i-SCJryLujyhppNhKdwaV8zt">
            I likhet med andra industrialiserade länder har Sverige ett stort
            historiskt ansvar för sina utsläpp som starkt bidragit till klimatkrisen.
            I-länderna har fyllt en mycket stor del av det totala utsläppsutrymmet
            och därmed begränsat andra länders utveckling. Man kan därför
            på goda grunder hävda att Sverige har en klimatskuld. I en strävan
            efter att utsläppen per capita ska jämnas ut mellan länder är
            det därför rimligt att även hänsyn tas till det historiska ansvaret.
            I metoden Greenhouse Development Rights (GDR) etableras en global
            utsläppsbudget och krav på att utsläppsminskning och finansiering
            fördelas mellan länder efter historiskt ansvar och ekonomisk förmåga.
            Sverige bör inför förhandlingarna på FN:s klimatmöte, COP 18,
            i Doha verka för att metoden får genomslag i kommande avtal. Detta
            bör riksdagen som sin mening ge regeringen till känna.
          </p>
          <p xml:id="i-7Mz5TCcrKPyDLngUEivis2">
            För att uppnå ett globalt 1,5-gradersmål anser Vänsterpartiet
            att Sverige måste skärpa sina nationella utsläppsminskningsmål
            till år 2020 och 2050.
          </p>
          <p xml:id="i-9sChWewmdYBpWGwHz5miWw">
            Till år 2020 ska de totala utsläppen av växthusgaser i Sverige
            minska med minst 45 procent (jämfört med 1990) genom åtgärder
            inom landet. Dessutom ska Sverige hjälpa andra länder att kraftigt
            minska sina utsläpp genom klimatbistånd och ny klimatfinansiering
            inom främst FN:s regi. Detta bör riksdagen som sin mening ge regeringen
            till känna.
          </p>
          <p xml:id="i-TrnEoMuLuMkoRXTe78rQNJ">
            Till år 2050 ska de totala utsläppen av växthusgaser i Sverige
            minska med 100 procent, dvs. vara noll. Detta bör riksdagen som
            sin mening ge regeringen till känna.
          </p>
          <head xml:id="i-8a8AMLgVBQz6tR9xHwpDt1" type="h2">
            5.3 Sverige måste ta eget ansvar
          </head>
          <p xml:id="i-QbmVifs2JaRhzBtKTVtaVq">
            Vänsterpartiet vill att Sverige ska tillhöra de ledande länderna
            i världen i klimatomställningen. Idag gör vi inte det. Många av
            de progressiva förslagen om att skärpa utsläppsmålen, öka klimatfinansieringen
            och ta ett större ansvar på hemmaplan kommer från andra länder.
            Vänsterpartiet tycker därför att det är dags att ställa om Sverige
            på allvar samt att Sverige ska inta tätpositionen för klimatet
            och planetens överlevnad.
          </p>
          <p xml:id="i-9wwbrn9D6fVpnrhfW7t78Y">
            Mer än en tredjedel av regeringens klimatåtgärder görs genom
            uppköp av billiga utsläppskrediter i andra länder. Dessutom har
            den borgerliga regeringen drivit denna politik på EU-nivå och
            har underminerat EU:s klimat- och energipaket som att tillåta
            stora uppköp av utsläppskrediter istället för investeringar på
            hemmaplan. Mekanismen för ren utveckling (Clean Development Mechanism,
            CDM) är en av Kyotoprotokollets två projektbaserade mekanismer.
            Dess uttalade mål är att bidra till en hållbar utveckling i utvecklingsländer
            och samtidigt hjälpa industriländer att nå sina klimatmål. CDM
            tillkom emellertid inte för att i första hand öka takten i utsläppsminskningarna
            utan istället för att flytta genomförandet av redan beslutade
            åtgärder från industriländerna till platser där de är billigare
            att genomföra. Det innebär att rika länder genom investeringar
            i CDM-projekt kan köpa utsläppskrediter från fattiga länder och
            sedan tillgodoräkna sig dessa som sina egna utsläppsminskningar.
          </p>
          <p xml:id="i-QhRRBLLoZwPjfvGr8GpwRQ">
            I sin argumentation brukar den borgerliga regeringen hävda att
            dess köp av utsläppskrediter är stöd till utvecklingsländer, vilket
            är missvisande då syftet inte är att stödja utvecklingsländer
            utan att köpa sig fri från att göra klimatåtgärder på hemmaplan.
            Vänsterpartiet anser att det är mycket anmärkningsvärt att den
            borgerliga regeringen gjort köp av utsläppskrediter till en bärande
            del av sin klimatpolitik. Metoden är ny och har uppenbarligen
            allvarliga brister. CDM innebär att nödvändiga investeringar på
            hemmaplan uteblir och risken är stor att klimatmål inte nås. Riksrevisionen
            har granskat den svenska stora användningen av CDM och fört fram
            befogad kritik i rapporten Klimatinsatser utomlands statens köp
            av utsläppskrediter, RiR 2011:8. Det är bra, men en större granskning
            krävs. Vi menar att internationella klimatinvesteringar är nödvändiga
            men dessa bör inte användas för att nå det nationella klimatmålet.
            Istället för köp av utsläppskrediter med tveksam miljöeffekt vill
            Vänsterpartiet driva en politik för kraftfulla klimatinvesteringar
            i utvecklingsländerna. Det ska vara investeringar som bidrar till
            nya minskningar av utsläppen och som inte ska användas för att
            nå vårt nationella klimatmål. Mot bakgrund av det anförda anser
            Vänsterpartiet att Sveriges köp av utsläppskrediter via CDM för
            att uppnå det nationella klimatmålet ska upphöra. Detta bör riksdagen
            som sin mening ge regeringen till känna.
          </p>
          <head xml:id="i-6FHTZpmCDomLnwh7rhSGEu" type="h2">
            5.4 EU måste höja klimatmålet
          </head>
          <p xml:id="i-TshwVyELiDuQeatsA16MJF">
            EU:s målsättning är att minska utsläppen med 20 procent till
            2020, men att detta kan höjas till 30 procent om andra länder
            höjer sina åtaganden. Vänsterpartiet menar att detta defensiva
            ställningstagande bygger på en felaktig föreställning att det
            är samhällsekonomiskt olönsamt att gå före i en nödvändig omställning.
            Dessutom har EU på Balitoppmötet anslutit sig till IPCC:s forskningsrapport
            som kräver minskningar på 2540 procent i den utvecklade delen
            av världen till 2020. Ska de rika länderna nå detta mål måste
            Sverige och EU gå före. Detta görs bäst genom att vi själva tar
            ansvar och gör de kraftigaste minskningarna bland i-länderna.
            Vänsterpartiet anser därför att EU bör ha som mål att minska utsläppen
            med minst 40 procent till 2020.
          </p>
          <p xml:id="i-J8YGdnAu3XZusY7BBewYfh">
            Ett antal länder i EU, dock ej Sverige, har under det senaste
            året verkat för att EU bör höja sin målsättning till 30 procent.
            För att inte ytterligare förstärka låsningar och visa fördelen
            med att gå före i omställningen bör Sverige inför klimattoppmötet
            i Doha driva kravet att EU höjer sitt klimatmål till 30 procent
            till 2020. Detta bör riksdagen som sin mening ge regeringen till
            känna.
          </p>
          <head xml:id="i-N2fPSN8xufU3PfxGgPdG3K" type="h2">
            5.5 Bindande och rättvisa klimatavtal
          </head>
          <p xml:id="i-KoBL3EaJU2g3XSG1nXM2Ge">
            Kyotoprotokollet är det internationellt bindande avtal som finns
            och det löper ut 2012. Det har bristande ambitioner men en rättvis
            ansvarsfördelning mellan industri- och utvecklingsländer. Kyotoprotokollet
            bör kompletteras med andra avtal för att få med fler stora utsläppsländer.
            På klimattoppmötet i Durban 2011 enades länderna om en andra åtagandeperiod
            för Kyotoprotokollet mellan 2013 och 2017 alternativt 2020 men
            exakt vad parterna ska göra kommer att beslutas på nästa klimattoppmöte
            i Doha 2012. Att skapa ett enda nytt avtal för alla länder, som
            EU vill, riskerar att leda till ännu svagare juridisk bindning.
            Sverige bör verka för att internationella klimatavtal som sluts
            efter Kyotoprotokollet ska vara legalt bindande. Detta bör riksdagen
            som sin mening ge regeringen till känna.
          </p>
          <p xml:id="i-4HumpztqBZs9j9iUd44ViE">
            I en forskningsrapport från norska klimatforskningsinstitutet
            Cicero 2011 konstateras att inte mindre än 26 procent av de globala
            koldioxidutsläppen kommer från produktion av varor som konsumeras
            i ett annat land. Flödet av varor från u-länderna till konsumenter
            i rika länder tenderar att bli allt större. Totalt har de fattiga
            ländernas utsläpp från varor som skickas till i-länderna fyrdubblats
            sedan 1990. Den totala mängden är större än vad i-länderna har
            lyckats minska sina utsläpp med genom Kyotoprotokollet. Ett flertal
            andra internationella studier pekar även de på att en stor andel
            av den utsläppsökning som skett globalt de senaste decennierna
            beror på den rika världens ökande konsumtion.
          </p>
          <p xml:id="i-GxKvH85npTsxdPFqg9E7hp">
            För att uppnå rättvisa klimatavtal måste hänsyn tas till den
            rika världens ökade konsumtion. Sverige bör inför klimattoppmötet
            i Doha verka för att en konsumtionsbaserad bokföring blir central
            i de internationella klimatförhandlingarna. Detta bör riksdagen
            som sin mening ge regeringen till känna.
          </p>
          <head xml:id="i-DiWPb97tz85GHPRHFjQEow" type="h2">
            5.6 Klimatfinansiering
          </head>
          <p xml:id="i-YB3br9HmCBFBB4rSz1PWjq">
            I FN:s klimatkonvention (UNFCCC) från 1992 är principerna för
            hur framtida klimatöverenskommelser ska göras klara. Det är de
            industrialiserade länderna som historiskt sett smutsat ned och
            därför måste ta ledningen för utsläppsminskningarna (Art 3.1).
            Vid klimatkonventionens toppmöte i Bali 2007 enades länderna om
            en handlingsplan för hur den rika världen ska stödja dem som drabbas
            värst av klimatförändringarna. En av knäckfrågorna är hur teknik
            och resurser ska kunna föras över till syd. Handlingsplanen slår
            fast att de rika länderna måste hjälpa de fattiga med finansiellt
            stöd och ny teknik, och man konstaterar att resurserna måste vara
            tillräckliga, förutsägbara och beständiga. Klimatfinansieringen
            får inte heller inskränka på det ordinarie biståndet. Detta bör
            riksdagen som sin mening ge regeringen till känna.
          </p>
          <p xml:id="i-R4NMF8MzQYE2hTxmpugHQ2">
            Det har gjorts många uppskattningar kring kostnaderna för att
            bekämpa klimatförändringarna i den fattiga världen. Totalsummorna
            varierar mellan 28 och 200 miljarder dollar per år beroende på
            om det är Världsbanken, frivilligorganisationer, EU-kommissionen
            eller klimatkonventionen som gör uppskattningen. Nicholas Stern,
            författare till den omtalade Sternrapporten från 2006, landar
            i sin bok The Global Deal på 100 miljarder dollar per år. Det
            är mycket pengar, lika mycket som världens samlade bistånd, men
            fortfarande bara en bråkdel av de räddningspaket som avsattes
            för att rädda världens banker när finanskrisen bröt ut 2008.
          </p>
          <p xml:id="i-T1mGDhPo8AjwvawjkmNma2">
            På klimattoppmötet i Bali lanserade den norska regeringen förslaget
            om att auktionera ut en del av utsläppsrätterna i den framtida
            globala handeln med utsläppsrätter. Om i-länderna måste betala
            för två procent av utsläppsrätterna skulle det generera kring
            20 miljarder dollar/år hade den norska regeringen räknat ut. För
            närvarande pågår endast en begränsad handel med utsläppsrätter
            på global nivå, men efter 2012 väntas handeln ta fart när de rika
            länderna måste sänka sina utsläpp eller köpa utsläppsrätter. Fördelen
            med det norska förslaget är att det snarast är att se som en finansieringsmekanism,
            när det väl är på plats genererar det pengar oavsett vilka regeringar
            som styr i de olika rika länderna. Auktioneringsandelen kan också
            justeras uppåt, vilket på sikt är ett troligt scenario, om behoven
            visar sig vara större än de intäkter som genereras.
          </p>
          <p xml:id="i-6Ns6m4ce98dTcFVojgvbXq">
            Schweiz har presenterat ett finansieringsförslag baserat på en
            global koldioxidskatt på förbränning av fossila bränslen. Förslaget
            innebär också att länder med låga utsläpp ska befrias helt från
            skatten. G77 och Kina har föreslagit inrättandet av en ny fond
            för klimatinsatser i syd. Fonden ska helt vara underställd UNFCCC:s
            ledning. Fonden ska finansieras med bidrag från de rika ländernas
            budgetar på 0,51 procent av respektive BNP. Avgifter på den globala
            flygtrafiken, sjöfarten och oljehandeln har också förts fram som
            tänkbara finansieringskällor. EU:s 27 ledare föreslog 2009 en
            skatt på valutatransaktioner, en så kallad Tobinskatt, som intäktskälla
            för klimatåtgärder.
          </p>
          <p xml:id="i-TZ6R2z5ztMLxTq4cJcxduc">
            Kanske kan en framtida lösning vara en kombination av flera olika
            finansieringsförslag. Det europeiska kyrkliga nätverket Aprodev
            har lagt fram ett förslag som binder ihop ett flertal förslag
            till en ny klimatfond i UNFCCC:s regi. Det utesluter inte andra
            intäktskällor vid sidan av utsläppshandeln.
          </p>
          <p xml:id="i-TSADft3VuNPBLESSbKDqqs">
            Sverige bör i internationella förhandlingar verka för att institutioner
            för klimatfinansiering ska underställas FN och inte Världsbanken
            för att säkerställa demokratisk styrning. Detta bör riksdagen
            som sin mening ge regeringen till känna.
          </p>
          <p xml:id="i-FrhiEJ29VkNzXFDgxmy11s">
            På FN:s klimatmöte i Cancun enades man om klimatfond som innebär
            att 100 miljarder dollar per år från 2020 avsätts för klimatåtgärder
            i fattigare länder. Ett första styrelsemöte ägde rum i augusti
            i år, men behoven är nu stora för att snabbt få fram tillräckliga
            medel till utvecklingsländerna.
          </p>
          <p xml:id="i-4sqyyRAMjS7rpLcrG37HXV">
            Hittills har dock mycket litet skett för att realisera nya förslag
            på finansieringskällor, trots att forskare pekar på växande kostnader
            för anpassning och skador i fattiga länder som följd av industriländernas
            historiska utsläpp. Sverige ska i internationella klimatförhandlingar
            vara pådrivande för att skapa nya finansierings­mekanismer med
            tillräckliga, stabila och förutsägbara summor till klimatåtgärder
            i utvecklingsländerna. Detta bör riksdagen som sin mening ge regeringen
            till känna.
          </p>
          <p xml:id="i-WVMUwhidDNtf6cDEgPDw23">
            Vi är också oroade över den svenska regeringens hantering av
            intäkterna från EU:s handel med utsläppsrätter. Enligt EU:s direktiv
            om handel med utsläppsrätter (2009/29/EG) ska minst 50 procent
            av intäkterna från auktioneringen av utsläppsrätterna gå till
            klimatåtgärder. Enligt regeringens beräkningar kommer auktioneringen
            av cirka 10 miljoner utsläppsrätter (EUA) att inbringa cirka 1
            miljard kronor 2012, 2 miljarder 2013 samt drygt 2 miljarder 2014.
            Regeringen öronmärker inte dessa intäkter, utan man tillför dem
            endast till statsbudgeten. Vänsterpartiet kräver att regeringen
            lever upp till EU-direktivet och öronmärker auktioneringsintäkterna
            till klimatåtgärder i enlighet med direktivet. Detta bör riksdagen
            som sin mening ge regeringen till känna.
          </p>
          <head xml:id="i-VvUcNbmrmTUtUFSnCr3tDD" type="h2">
            5.7 Översyn av CDM
          </head>
          <p xml:id="i-RuRQdr67UuMjmHAwyi4SjZ">
            Mekanismen för ren utveckling (Clean Development Mechanism, CDM)
            är en av Kyotoprotokollets två projektbaserade mekanismer. Dess
            uttalade mål är att bidra till en hållbar utveckling i utvecklingsländer
            och samtidigt hjälpa industriländer att nå sina klimatmål. CDM
            tillkom emellertid inte för att i första hand öka takten i utsläppsminskningarna
            utan för att flytta genomförandet av redan beslutade åtgärder
            från industriländerna till platser där de är billigare att genomföra.
            Det innebär att rika länder genom investeringar i CDM-projekt
            kan köpa utsläppskrediter från fattiga länder och sedan tillgodoräkna
            sig dessa som sina egna utsläppsminskningar.
          </p>
          <p xml:id="i-14zvHP1tXLaFRzV1wPnGw5">
            För att CDM ska fungera som det är tänkt förutsätter det att
            systemet verkligen leder till utsläppsminskningar. För att uppnå
            utsläppsminskningar måste CDM-projekten vara additionella, dvs.
            de skulle inte ha kommit till stånd i mottagarländerna utan de
            rika ländernas finansiering. Om rika länder investerar i CDM-projekt
            som skulle ha blivit av även utan de rika ländernas finansiering
            kommer mängden växthusgaser i världen att öka. Det beror på att
            det land som köper utsläppsminskningarna gör en CDM-investering
            istället för att minska utsläppen inom sitt eget land.
          </p>
          <p xml:id="i-7gWiWEzSZZYZAy9hqkzrGh">
            Flera internationella granskningar pekar på stora brister i CDM:s
            miljöeffekter. Enligt Ökoinstitutet i Tyskland kan man ifrågasätta
            om 40 procent av projekten verkligen är additionella ( Is the
            CDM fulfilling its environmental and sustainable development objectives?
            An evaluation of the CDM and options for improvement . Öko-Institut,
            2007).
          </p>
          <p xml:id="i-MTP5vHtCRvLukgTWzhuUJL">
            Forskning från Stanford University i USA anger att hälften av
            de klimatprojekt som Sverige och många andra rika länder satsar
            på i utvecklingsländer inte ger några minskningar av utsläppen
            av växthusgaser (Michael Wara, Measuring the Clean Development
            Mechanisms performance and potential , 2009).
          </p>
          <p xml:id="i-KEnkWcWKGXLBjB9hW5x95S">
            Europaparlamentet kräver i sin klimatresolution från 2009 att
            de flexibla mekanismerna måste ses över och att CDM ska begränsas
            till endast högkvalitativa projekt som ger dokumenterade minskningar
            ( 2050: Framtiden börjar idag: rekommendationer för EU:s framtida
            integrerade politik i klimatfrågan , resolution antagen av Europaparlamentet
            den 4 februari 2009). Många studier visar dessutom att CDM-projekten
            inte uppnår målet om att bidra till en hållbar utveckling.
          </p>
          <p xml:id="i-RtBMY7DoDgBAnBtHsttV58">
            Själva idén med CDM är att det ska vara billigare och mer kostnadseffektivt
            att klimatinvestera i fattiga länder jämfört med att endast genomföra
            nationella klimatåtgärder. Men CDM:s kostnadseffektivitet ifrågasätts.
            Scocco &amp; Alfredsson menar i rapporten Konsten att nå både
            klimatmål och tillväxt (Institutet för tillväxtpolitiska studier
            [ITPS], nuvarande Tillväxtanalys, 2008) att kostnadseffektiviteten
            för åtgärder på hemmaplan kraftigt underskattas. Rapporten menar
            att föreställningen att det är billigt att minska utsläppen i
            länder som är fattiga inte stämmer och att regeringens klimatpolitik
            till stora delar vilar på en felaktig verklighetsbeskrivning.
          </p>
          <p xml:id="i-Xii9zyoo8QyLscv7bzjKbh">
            Även den liberala tankesmedjan Fores ifrågasätter CDM:s kostnadseffektivitet.
            De menar att det är en överdrift att kalla CDM för kostnadseffektiv.
            Det mest effektiva sättet att minska utsläppen är att alla minskar
            sina egna utsläpp på hemmaplan. Att köpa utsläppsminskningar utomlands
            kommer alltid att vara sämre än det, enligt Fores (Gabriella Larsson,
            Köp av utsläppsminskningar utomlands, Fores 2008).
          </p>
          <p xml:id="i-DbHC4fTbjvtHVdiq4z5Tdv">
            Vänsterpartiet menar att CDM-systemet måste utvärderas i grunden.
            Innan en sådan utvärdering har gjorts borde den svenska regeringen
            avstå från att använda CDM. Sverige bör verka för en internationell
            översyn som gör en noggrann utvärdering av CDM. Detta bör riksdagen
            som sin mening ge regeringen till känna.
          </p>
          <head xml:id="i-Su85SHGVB7J7XmDscZhqLM" type="h2">
            5.8 Tekniköverföring
          </head>
          <p xml:id="i-YAAtUtBWALxeeDEGWXZpos">
            För att utvecklingsländer ska ha några möjligheter att bromsa
            sina egna utsläpp och samtidigt utvecklas behöver de få tillgång
            till modern miljöteknik. Genom att förändra patentlagstiftningen
            skulle tekniköverföring gynnas. Över 70 procent av vindkraftstekniken
            i världen kontrolleras av fyra företag. Tre är europeiska och
            ett är från USA. När många utvecklingsländer nu vill bygga ut
            vindkraften måste de använda gammal teknik där patenträtten gått
            ut. De har helt enkelt inte råd med den modernaste och miljövänligaste
            tekniken. Grön teknik som bekämpar klimatförändringarna bör ges
            samma undantag inom TRIPS-avtalet som livsbesparande mediciner
            har fått. Sverige bör i internationella klimatförhandlingar verka
            för detta. Detta bör riksdagen som sin mening ge regeringen till
            känna.
          </p>
          <p xml:id="i-5x52hmvKXQDAfkGGTsHCys">
            Sverige bör även verka för att det görs en översyn av patent-
            och immateriallagstiftningen för att göra det lättare att sprida
            grön teknologi till utvecklingsländer . Detta ska riksdagen som
            sin mening ge regeringen till känna.
          </p>
          <head xml:id="i-EHjr52CaSz2KHz8VuW5E6X" type="h2">
            5.9 Genusperspektiv på klimatåtgärder
          </head>
          <p xml:id="i-3y4PaBALUHCtJG5M15Ft4n">
            Globalt har genusinriktade projekt som syftat till att antingen
            minska utsläppen eller anpassa sig till klimatförändringarna visat
            att kvinnors fulla delaktighet i beslut räddar liv, skyddar känsliga
            naturresurser och minskar utsläppen av växthusgaser. I många utvecklingsländer
            har kvinnor och män haft olika roller när det gäller hantering
            av naturresurser. Med ett förändrat klimat kan kvinnor, som ofta
            ansvarar för vatten- och matförsörjning bli särskilt drabbade.
            Alla mekanismer eller finansieringar för katastrofhantering, utsläppsminskning
            eller anpassning kommer att vara otillräckliga ifall kvinnor inte
            deltar fullt ut i utformning, beslutsfattande och genomförande.
            För att klimatanpassningen ska vara effektiv måste bakomliggande
            underlag innehålla genusanalyser av de åtgärder som görs. Sverige
            bör vara drivande för att jämställdhetsperspektivet och vikten
            av kvinnors delaktighet särskilt lyfts i alla klimatpolitiska
            sammanhang internationellt. Detta bör riksdagen som sin mening
            ge regeringen till känna.
          </p>
          <head xml:id="i-QUZppfKZkSbPo7wthvKCf" type="h2">
            5.10 Inga subventioner till fossil energi
          </head>
          <p xml:id="i-56WNPQomwgkCJA6QUvffvg">
            Regeringar världen över ger subventioner åt olje- och gasbranschen
            som omfattar 150250 miljarder dollar årligen (Sternrapporten,
            2006). Därutöver kan tilläggas de hundratals eller rent av tusentals
            miljarder dollar som satsas på militära operationer i syfte att
            skydda oljeutvinning. Världsbanken är den största multilaterala
            bidragsgivaren och har gett ungefär 8 miljarder dollar i oljesubventioner
            sedan år 2000. Och detta stöd växer. År 2006 ökade Världsbankens
            krediter till energisektorn med över 50 procent och av dessa går
            77 procent till olja och gas medan endast 5 procent satsas på
            förnyelsebar energi ( Utsläpp och Rättvisa, Rikard Warlenius,
            2008).
          </p>
          <p xml:id="i-Euze6GvhYrwgTofthhULwn">
            På FN:s stora möte om biologisk mångfald i Nagoya 2010 fattades
            beslut om att åtgärder ska tas fram för att miljöskadliga subventioner
            ska fasas ut. Sverige bör agera i alla internationella forum för
            att subventioner till olja och andra fossila energislag ska fasas
            ut. Detta bör riksdagen ge regeringen till känna.
          </p>
          <head xml:id="i-FUwawSPD87LmoztFK3SWky" type="h2">
            5.11 REDD
          </head>
          <p xml:id="i-Pajn4G5Ap9hLqsEqtQWfAC">
            Avverkning och utarmning av skog står för ungefär en femtedel
            av utsläppen av växthusgaser. REDD (Reducing Emissions from Deforestation
            and Forest Degradation) är ett program inom FN:s klimatarbete
            för att minska utsläppen av växthusgaser genom att minska avskogningen.
            I utvecklandet av mekanismer för skogsskydd i syd måste biologisk
            mångfald och lokal- och urfolksrättigheter respekteras. För att
            finansiera framtida skydd av regnskogarna ska åtgärder inte kopplas
            till en utsläppsmarknad där minskningar kvittas mot fortsatta
            utsläpp från verksamheter i i-länder. Sverige ska istället i klimatförhandlingar
            verka för att ett fondbaserat system för REDD utvecklas. Detta
            ska riksdagen som sin mening ge regeringen till känna.
          </p>
          <head xml:id="i-EQGb5dPDXEDETaru1G2zLJ" type="h1">
            6 Klimatpolitik i Sverige
          </head>
          <head xml:id="i-BFyN7pzvwWD9NWj1BhVJu3" type="h2">
            6.1 Klimatbistånd
          </head>
          <p xml:id="i-TVVe7YPpTdLr97vR5g2Mkc">
            Trots att det är den rika världen som står för den största delen
            av utsläppen, är det de fattiga som drabbas hårdast. Vänsterpartiet
            vill därför ha ett separat klimatbistånd. Det ska bestå av nya
            additionella medel. Arbetet med att möta och förebygga klimatförändringarna
            får aldrig ske på bekostnad av viktiga insatser för minskad fattigdom,
            jämställdhet osv. Tvärtemot regeringen vill vi genomföra en stor
            satsning på ett klimatbistånd som ligger utöver enprocentsmålet.
            På så vis undandrar vi inte resurser från andra viktiga områden.
            Vi föreslår därför att ett bilateralt klimatbistånd införs där
            0,5 miljarder avsätts 2013, utöver den föreslagna biståndsramen.
            Pengarna ska användas till förebyggande klimatåtgärder som motverkar
            konsekvenserna av de klimatförändringar vi redan ser. Detta klimatbistånd
            bör under 2014 öka till 1 miljard för att 2015 uppgå till 1,5
            miljarder.
          </p>
          <p xml:id="i-PMWqQpwqCaiXtnp2mjTqJb">
            Det behövs dessutom en klimatfinansiering inom ramen för FN:s
            klimatförhandlingar om en efterföljare till Kyotoprotokollet.
            Vi avsätter därför 500 miljoner kronor per år i nya klimatpengar
            som ska användas till multilateralt klimatbistånd inom ramen för
            FN:s klimatarbete. Genom att avsätta 4,5 miljarder kronor de kommande
            tre åren i klimatbistånd och klimatfinansiering kan Sverige återupprätta
            sin trovärdighet i de internationella klimatförhandlingarna. På
            så sätt hoppas vi att Sverige kan bli ett av de ledande länderna
            i världen för att en hållbar överenskommelse snart kommer till
            stånd.
          </p>
          <p xml:id="i-BCKoNgFSHbqaWS9APHwZ9o">
            EU behöver också ta ett större ekonomiskt ansvar för att stödja
            dem som drabbas värst av klimatförändringarna. Men EU har ingen
            enskild budgetpost för klimatbistånd. Sverige bör verka för att
            det i EU:s budget inrättas en enskild budgetpost utanför biståndssatsningarna
            för klimatbistånd. Detta bör riksdagen som sin mening ge regeringen
            till känna.
          </p>
          <p xml:id="i-NtZMyfpg1YaxiepyqSFmbv">
            Se även Vänsterpartiets motion om bistånd, 2012/13:U208.
          </p>
          <head xml:id="i-895XeUbja582sBgJhb4TTY" type="h2">
            6.2 Klimatprogram för minskade utsläpp och nya jobb
          </head>
          <p xml:id="i-2UJfCR1mnWFcZ96i3YdnxP">
            Ett nytt klimatprogram bör inrättas med syfte att minska utsläppen
            av växthusgaser och energianvändningen samt skapa nya jobb klimatjobb.
            Mellan 20132015 satsar vi tre miljarder kronor på att minska utsläppen
            och skapa nya jobb. Stödet ska kunna sökas av kommuner, landsting
            och företag. Stödet ska bland annat gå till utbyggnad av biogas,
            installation av fjärrvärme, övergång till biobränslen och övrig
            förnybar energi, energieffektivisering, klimatanpassningsåtgärder
            och klimatinformation för en hållbarare livsstil. Programmet utvidgas
            till att också innefatta klimatanpassningsåtgärder inom byggande
            och samhällsplanering. Klimatprogrammet väntas minska utsläppen
            med cirka en miljon ton koldioxidekvivalenter per år.
          </p>
          <p xml:id="i-ApiDVWwdEeARA76nT3Ss2K">
            Klimatprogrammen ska
          </p>
          <list xml:id="i-GsLgqKybrFbJktxDJMLmdJ" style="ul">
            <item xml:id="i-HdoinNL4Fo2qP3ZeyVkfTq">
              bidra till minskade utsläpp av växthusgaser
            </item>
            <item xml:id="i-M1piv9xzKi4xuFpQHMx78J">
              gå till de samhällsekonomiskt mest lönsamma projekten
            </item>
            <item xml:id="i-Le3Jv6dHYmo9tKvRFpMmk2">
              bidra till utveckling av ny, grön teknik
            </item>
            <item xml:id="i-CXGG8b38emkeRhyEGNXEeE">
              skapa nya jobb
            </item>
            <item xml:id="i-9xMfC6BPnRmZqT63rPufvJ">
              ge ökad information för hållbar livsstil
            </item>
            <item xml:id="i-PrY5uthyS8aLUK5t8zWdQW">
              stärka klimatanpassningen.
            </item>
          </list>
          <p xml:id="i-RmJjbrmnGS15psiwnHqUMZ">
            Tidigare erfarenheter visar att satsningar på miljö och klimat
            kan minska utsläppen kraftigt. Sveriges Kommuner och Landsting
            (SKL) har efterfrågat nya klimatinvesteringssatsningar. Det tidigare
            klimatinvesteringsprogrammet, Klimp, infördes av den rödgröna
            majoriteten 2002 och var en vidareutveckling av de lokala investeringsprogram
            (LIP) som infördes 1998. Klimp beräknas ha lett till minskade
            utsläpp av växthusgaser på 1,1 miljoner ton koldioxidekvivalenter
            om året, enligt Naturvårdsverket. Det är lika mycket utsläpp som
            ca 180 000 genomsnittliga svenskar orsakar under ett år. Projekten
            inom Klimp beräknas dessutom ha minskat energianvändningen i Sverige
            med 1,2 TWh per år och har lett till miljöförbättringar inom ramen
            för flera av de 16 nationella miljökvalitetsmålen.
          </p>
          <p xml:id="i-4cQDMUeisXBC9bGtciLY28">
            Klimatnyttan per bidragskrona ökade med tiden. Trots att Klimp
            var framgångsrikt och en enig klimatberedning föreslog ett utvecklat
            investeringsprogram, valde regeringen att avveckla Klimp och verksamheten
            löper ut 2012. Dessutom har LIP och Klimp skapat tusentals nya
            jobb i Sverige i offentlig sektor och i företag trots att sysselsättningseffekter
            aldrig var en uttalad målsättning med Klimp. Vad som här anförs
            om ett nytt klimatprogram bör riksdagen som sin mening ge regeringen
            till känna.
          </p>
          <head xml:id="i-TQ7YGcDxiH32yDRSvXyNvM" type="h2">
            6.3 Klimatminister och klimatdepartement
          </head>
          <p xml:id="i-3xkpZomRhmCiZL1Hh7i1KM">
            Genom inrättande av en renodlad klimatminister, som inte ska
            ersätta miljöministern, skapas unika möjligheter att klimatmålsättningarna
            förverkligas snabbast möjligt. En klimatminister ska ha det övergripande
            ansvaret för hela klimatfrågan från internationella förhandlingar
            på området till investeringar i kollektivtrafik och stöd till
            att energisanera bostäder. På så vis kan klassiska revirstrider
            som hindrar åtgärder för klimatet undvikas.
          </p>
          <p xml:id="i-BxsfZ17styEKY3CqAwvNgv">
            Det är också till gagn för det konventionella miljöarbetet om
            det inrättas en renodlad klimatminister. Det finns stor risk att
            en miljöminister blir så upptagen av klimatarbetet att andra miljöfrågor
            hamnar på efterkälken. Enligt Miljömålsrådet är 9 av Sveriges
            16 miljömål svåra eller omöjliga att uppnå. Det handlar om den
            biologiska mångfalden, övergödningen, utarmningen av skogen och
            kemikaliesamhället, för att nämna några exempel. Genom att lägga
            klimatfrågorna på en separat minister kan miljöministern lägga
            större fokus på detta viktiga arbete.
          </p>
          <p xml:id="i-7PV3VDWerCw4FRwFucjnHs">
            Det finns redan fyra länder i världen som har renodlade klimatministrar,
            vid sidan av miljöministern: Australien, Belgien, Danmark och
            Storbritannien. Nya Zeeland, Grekland, Oman och Tonga har kombinerade
            miljö- och klimatministrar. Klimatfrågan är en ödesfråga för vår
            planet, den insikten måste prägla arbetet för en regering. Sverige
            bör ansluta sig till de länder som har en klimatminister som enbart
            ansvarar för klimatfrågor. För att samla alla klimatpolitiska
            frågor och skapa helhetsgrepp bör även ett klimatdepartement inrättas.
          </p>
          <head xml:id="i-9KmwUXm5k29zTDvfeencY5" type="h2">
            6.4 Klimatbudget
          </head>
          <p xml:id="i-X11MF83hsmidXStfzvgLDy">
            Storbritannien har en lagstiftning som innebär att landet har
            en bindande koldioxidbudget som bestämmer hur de nationella utsläppen
            ska minskas. Även i Sverige finns det behov av en statlig klimatbudget
            som läggs utifrån de klimatpolitiska målen. Utsläppsminskningarna
            bör planläggas i årliga klimatbudgetar indelade i sektorer (transporter,
            bostäder osv.) och stämmas av med regelbundna intervaller. De
            bör fördelas rättvist, så att den tyngsta bördan åläggs de största
            konsumenterna av fossila bränslen. Klimatbudgeten ska vara konsumtionsbaserad,
            dvs. omfatta alla utsläpp som svenska medborgare orsakar, dels
            genom sin konsumtion av inhemska och importerade produkter, dels
            genom de direkta utsläppen från offentlig sektor och hushåll.
            De utsläpp som svenskar orsakar på grund av flygresor och andra
            internationella resor ska även de ingå. Det som här anförs om
            en statlig klimatbudget bör riksdagen som sin mening ge regeringen
            till känna.
          </p>
          <head xml:id="i-8Ao1j7LL6A2Geq3fAxPeue" type="h2">
            6.5 Miljömässig hänsyn i AP-fonderna
          </head>
          <p xml:id="i-2JAxJJztQjDhqZB538f2Dk">
            De nuvarande bestämmelserna säger att AP-fondernas placeringar
            ska vägledas av miljömässiga och etiska hänsynstaganden. Samtidigt
            slås det fast att dessa hänsynstaganden inte får innebära att
            AP-fonderna gör avkall på det övergripande målet om hög avkastning.
            Dessa mål kan ofta stå i konflikt med varandra och får konsekvenser
            eftersom det är tydligt att miljömässiga och etiska aspekter är
            underordnade avkastningskravet.
          </p>
          <p xml:id="i-QfHC6b1CrEZVT51mKTABqm">
            Vänsterpartiet har tidigare låtit riksdagens utredningstjänst
            (RUT) gå igenom AP-fondernas olika investeringar utifrån ett miljöperspektiv.
            AP-fonderna har olika sätt att redovisa sina investeringar, vilket
            innebär att det är svårt att få en heltäckande bild. Men den bild
            som framträdde var att alla AP-fonder hade placeringar i de fem
            stora oljebolagen och ingen hade någon större placering i förnyelsebar
            energi.
          </p>
          <p xml:id="i-NAuF48awhRsHmFMLfTaF2N">
            Vid utgången av 2010 hade Första, Andra, Tredje och Fjärde AP-fonderna
            sammantaget investerat ca 9 525 miljoner kronor i Big Oil-företagen.
            Vi menar att det inte är en hållbar utveckling när ingen av AP-fonderna
            har förnyelsebar energi bland sina största investeringar. Investeringar
            i förnyelsebar energi behövs för att vi ska kunna ställa om samhället
            i en mer hållbar riktning. Även våra pensionspengar måste användas
            på ett ansvarsfullt sätt.
          </p>
          <p xml:id="i-VxLNstekgGfbTs5Hm62zxf">
            Se även vår motion om AP-fonderna, 2012/13:Fi206.
          </p>
          <head xml:id="i-BynoKgFAYh8rdcnjNNHSju" type="h2">
            6.6 Förnybar energi
          </head>
          <p xml:id="i-Renifqy4vrJgweq53DvuP9">
            Vänsterpartiet vill att investeringar i det svenska energisystemet
            ska bidra till miljö- och klimatomställningen. Mot den bakgrunden
            är en fortsatt satsning på förnybar energiproduktion nödvändig
            för att nå ett ekologiskt hållbart samhälle.
          </p>
          <p xml:id="i-2CdEfStucEQAabC2QtsoMr">
            Vi vill höja ambitionsnivån i elcertifikatsystemet till 30 TWh
            till år 2020 och 55 TWh till år 2030 för att främja utbyggnaden
            av förnybar elproduktion. Vårt långsiktiga mål är 100 procent
            förnybart till 2040. Vindkraften ökar kraftigt både i Sverige
            och globalt. Vi vill skapa förutsättningar för svensk vindkraft
            genom satsning på forskning, utveckling och marknadsintroduktion.
            Särskilt den havsbaserade vindkraften har stora utvecklingsmöjligheter
            men behöver fortfarande pilotstöd. Dessutom vill vi stimulera
            den kooperativt ägda vindkraften genom att ta bort den nuvarande
            modellen för uttagsbeskattning då den är orättvis och dessutom
            skadlig för vindkraftsutbyggnaden.
          </p>
          <p xml:id="i-SZPfrmj5R1UortrAaM7NxN">
            Stödet för solvärme och solceller måste förlängas och utökas.
            I dag finns det stora risker att Sverige tappar kompetens och
            fart i utvecklingsarbetet på området. Vänsterpartiet menar att
            ett planeringsmål på 9 TWh för solenergi bör införas.
          </p>
          <p xml:id="i-4eE7cgzdZAZrrNzxQKbzPc">
            Vi anser att Sverige, i likhet med vad som sker i många andra
            europeiska länder, ska underlätta för alla som vill producera
            egen el. Nettodebitering med kvartalsvis avräkning bör därför
            införas för småskaliga anläggningar av förnybar energi. En förutsättning
            för genomförande av en energiomställning är elnätens utbyggnad
            och vi menar att Svenska Kraftnät måste ta fram en plan för detta.
          </p>
          <p xml:id="i-D95BfjMwH1YPivHCQ5rffQ">
            Vattenfalls ägardirektiv måste utvecklas och bli tydligare för
            att bolaget ska vara det ledande energiföretaget i omställningen
            till en ekologisk och ekonomiskt affärsmässigt uthållig energiförsörjning
            inom samtliga de geografiska områden där bolaget är verksamt.
            Vattenfall ska genomföra en övergång till hållbar energiproduktion
            baserad på förnyelsebara energikällor. Bolaget ska öka andelen
            forskning för förnybart utifrån hela Vattenfalls forskningsbudget.
            Dessutom ska vinster öronmärkas till miljöfonder med konkreta
            mål beträffande forskning, utveckling och utbyggnad av förnybar
            kraftproduktion samt utveckling av miljöteknik.
          </p>
          <p xml:id="i-HtQFpUUUd2w48viwv5D5rM">
            Vänsterpartiets förslag för energiomställning finns ytterligare
            beskrivet i motionerna 2012/13:N300 och 2012/13:N387.
          </p>
          <head xml:id="i-FG9cf9bhixN9BxHJvXnzer" type="h2">
            6.7 Klimatlyft bostäderna
          </head>
          <p xml:id="i-ULcJbLarnqfh3dRwHqRoDE">
            Under de så kallade rekordåren 19611975 byggdes det 1,4 miljoner
            bostäder. Detta sysselsatte omkring 360 000 bygg- och anläggningsarbetare.
            Idag finns 850 000 lägenheter i flerfamiljshus från denna period.
            Cirka 300 000 är i upprustningsbehov inom allmännyttan.
          </p>
          <p xml:id="i-MFKY7VWnGiYYbJYvdf23St">
            I dag är hyresfastigheter liksom bostadsrättsföreningar undantagna
            ifrån regeringens ROT-bidrag. Vänsterpartiet vill skapa förutsättningar
            för att landets hyresgäster ska kunna bo i moderna, funktionella
            lägenheter med ökad tillgänglighet och med låg energiförbrukning
            samt låga koldioxidutsläpp. Vänsterpartiet vill upprusta befintligt
            bostadsbestånd för dagens och framtidens behov. Vi bedömer att
            60 000 bostäder årligen kan upprustas energieffektivt med våra
            förslag.
          </p>
          <p xml:id="i-9295FEC3d5viwhjXn8N9Z2">
            Vänsterpartiet vill genomföra en miljardsatsning till miljonprogrammet
            genom att införa ett upprustningsstöd för boende i flerfamiljshus.
            Stödet riktas till hyresrätter eller bostadsrättsföreningar som
            genomför totalrenovering förutsatt att renoveringen leder till
            minst 30 procent minskad energianvändning. Stödet bör utgå till
            50 procent av arbetskostnaden upp till ett tak om 100 000 kronor
            per lägenhet (dvs. 50 000 kronor i stöd per lägenhet). Med vårt
            stöd skulle 60 000 hyreslägenheter kunna totalrenoveras per år.
            Vi satsar 3 miljarder kronor årligen på detta upprustningsstöd.
          </p>
          <p xml:id="i-47UfrXbF1cqsWUFDgesAPb">
            Vi vill även införa ett särskilt stöd för upprustning och energieffektivisering
            av välfärdslokaler. På sikt ska alla bostäder byggas med så kallad
            låg energianvändning, dvs. att energiförbrukningen ska ligga på
            4555 kWh per kvadratmeter (beroende på plats i Sverige).
          </p>
          <p xml:id="i-77GvDXws399pG7ZKDGXCFR">
            Vi presenterar våra förslag ytterligare i vår motion om bostadspolitiken,
            2012/13:C400, och i vår budgetmotion, 2012/13:Fi250.
          </p>
          <head xml:id="i-8EfLKmzz3of1MmPsnS3aoE" type="h2">
            6.8 Hållbar samhällsplanering och miljöanpassad vägtrafik
          </head>
          <p xml:id="i-6zfSJmq8LcAZBMXRgTFY75">
            Strukturellt och långsiktigt handlar det om att få till stånd
            en samhällsplanering och ett byggande som minskar behovet av långväga
            fysiska transporter och en planering som bygger på energisnåla
            och miljövänliga transporter, t.ex. kollektiva transporter med
            järnväg och buss. Men det handlar även om användning av it och
            bredband för att möjliggöra e-handel, virtuella möten och till
            och med virtuella resor.
          </p>
          <p xml:id="i-JFWnbaCCjmPnPQk1qyM3Gs">
            Inom samhällsplaneringen finns stora möjligheter att minska transportsektorns
            miljö- och energipåverkan. Om bebyggelse förtätas, redan exploaterad
            mark tas i anspråk och infartsparkeringar byggs osv., kan samhällsplaneringen
            vara ett av flera verktyg mot ett mer transporteffektivt och därmed
            ett energisnålare samhälle. Det leder till att fler människor
            kan gå mellan olika punkter eller ta cykeln.
          </p>
          <p xml:id="i-AFo7kYMYdWsmVKUhmuwePX">
            På korta transportsträckor (vilket gäller merparten av alla förflyttningar)
            i större städer har gång och cykel stor potential. I glesare bygder
            kan anropsstyrd kollektivtrafik minska bilresorna på kortare sträckor.
            Genom ökad och förbättrad kollektivtrafik och järnväg ges stora
            möjligheter att minska vägtransporterna och miljöbelastningen,
            men effekten blir även att behovet av nya väginvesteringar minskar.
            Med en förbättrad samverkan mellan trafikslagen kan även godstransporter
            bli mer effektiva. Därför är s.k. kombiterminaler väsentliga för
            ett transportsnålt samhälle. Även sjöfarten kan bidra till att
            minska miljöpåverkan.
          </p>
          <p xml:id="i-LLYBVbM6F5LTDueNR41pn2">
            Även om det viktigaste är att skapa en transportsnål samhällsplanering,
            kommer det dock alltid finnas behov av transporter på väg. Dessa
            transporter måste då utföras av fordon som inte försvårar en ekologisk
            hållbarhet. Därför ska bensin- och dieselbilar successivt fasas
            ut. Det måste till ett paket av åtgärder inom vägtransportsektorn
            för att nå detta. Utvecklingen av nya miljöbilar får inte bara
            kopplas till själva drivmedlet, utan i högre grad relateras till
            energieffektivitet. Statens ekonomiska styrmedel måste inriktas
            mot att även främja en ökad energieffektivitet av fordon.
          </p>
          <p xml:id="i-LvGvMPUtn2SLUUWygdwAK1">
            Vissa anser att det går att lösa bilismens problem med hjälp
            av teknisk utveckling, dvs. att bilarna blir mer och mer rena.
            Men detta är inte en sann eller trolig utveckling, empirisk erfarenhet
            visar på det. Förvisso har bilar blivit mer energieffektiva och
            släpper ut mindre avgaser. Men samtidigt har bilarna blivit allt
            mer sofistikerade och innehåller allt mer teknik som i sin tur
            äter upp energieffektiviseringen. Det hjälper inte heller att
            varje enskild bil blir mer miljövänlig om antalet bilar samtidigt
            ökar. Varken natur eller människa är behjälpta av att utsläppen
            per bil minskar om det totala utsläppet i absoluta termer ökar,
            vilket t.ex. varit fallet med koldioxid. Men det är inte bara
            vi som inte delar uppfattningen att reduktion av trafikens utsläpp
            till stor del ska kunna ske genom ny teknik. VTI (Statens väg-
            och transportforskningsinstitut) bedömer att det inte är rimligt
            att förvänta sig stora konsekvenser av teknikutvecklingen inom
            den 10-årsperiod som är relevant i det här sammanhanget.
          </p>
          <head xml:id="i-XwdEFqWfYVbMGioJLyMgib" type="h2">
            6.9 Stoppa tågkaoset och öka tågkapaciteten
          </head>
          <p xml:id="i-DzSSqMLg9KdibXmZsdrDeq">
            Järnvägstrafiken i Sverige styrs idag utifrån företagsekonomiska
            villkor och inte utifrån vad som är bäst för samhället. Resultat
            av privatisering och konkurrensutsättningar är att t.ex. SJ tvingats
            minska antalet anställda, höja biljettpriserna och dra in på underhåll
            till tågen. Det medför att många resenärer, t.ex. studenter, pensionärer
            och andra med låga inkomster, väljer bort tåget. Dessutom har
            förseningar och inställda tåg inte förbättrat situationen. Då
            kvinnor använder sig av tåg i högre utsträckning än män, har deras
            transportbehov försämrats i högre grad. Regeringens politik har
            gått ut på att höja banavgifterna, satsa på vägar istället för
            nya järnvägar, ge lågt anslag till banunderhåll, behålla avkastningskravet
            på SJ, låta tågstationer skötas som isolerade öar utanför järnvägssystemet
            samt låta avreglering, bolagisering och konkurrensutsättning försämra
            järnvägen. Vänsterpartiet vill ompröva avre­glering och bolagiseringen
            inom järnvägen.
          </p>
          <p xml:id="i-PwHucSAaLbpV6ocNdnTrEp">
            Vi vill utveckla SJ som bolag genom att ta bort avkastningskravet
            samtidigt som SJ:s trafikeringsrätt kombineras med en trafikeringsplikt.
            Det är även viktigt att utveckla ett helhetsansvar som ställer
            tydligare krav på samordning mellan den interregionala och regionala
            tågtrafiken. Tågstationerna måste flyttas till Trafikverkets ansvar
            och ses som en del i en helhet inom järnvägen. Vi vill rusta upp
            de lågtrafikerade järnvägsbanorna och bevara och utveckla industrispår/kapillärspår.
            Underhållet till järnvägen måste ökas.
          </p>
          <p xml:id="i-7YAqQntSneuUyqoURVLNhr">
            Vi anser att staten ska införa en investeringsbudget för att
            möjliggöra ökade investeringar i järnväg, men även för att fördela
            kostnaderna bättre mellan olika generationer. Vi vill bygga fler
            nya järnvägar och överföra Arlandabanan till samhällets regi.
            Nya höghastighetsbanor ger snabba moderna och högkvalitativa persontransporter,
            samtidigt som de nya banorna frigör kapacitet för gods- och regionaltrafiken.
            Den samhällsekonomiska kalkylmodellen behöver ses över så att
            den bättre speglar miljöpåverkan och inte motverkar jämställdheten
            mellan könen.
          </p>
          <p xml:id="i-XGaoYD5kjAKYGXptPMFCTS">
            Vänsterpartiets förslag på åtgärder finns utförligt presenterade
            i motion 2012/13:T320 Sammanhållen järnväg och kollektivtrafik.
          </p>
          <head xml:id="i-Ki2kvEUqEzjBuxANzzv8iY" type="h2">
            6.10 Sammanhållen kollektivtrafik
          </head>
          <p xml:id="i-Pf8D1bZRKZpqpenZbd2vEA">
            För att få ett ekologiskt hållbart transportsystem måste andelen
            resor med kollektivtrafik öka. För att lyckas öka vårt resande
            med kollektiva färdmedel krävs bl.a. en utbyggd, tillgänglig,
            prisvärd och väl fungerande kollektivtrafik för alla. Vi vill
            därför understryka behovet av att sätta resenären i centrum för
            att få ett socialt och ekologiskt hållbart transportsystem.
          </p>
          <p xml:id="i-AXUFgtjYE79qcepTyp1rFZ">
            Regeringen har tyvärr valt en annan väg. Inom både järnväg och
            regional kollektivtrafik har regeringen valt att avreglera och
            stycka upp sammanhållna system. På järnvägssidan har regeringen
            tagit bort SJ:s ensamrätt att trafikera stambanorna. Inom den
            lokala och regionala trafiken ger regeringen privata operatörer
            obegränsad tillgång att trafikera vilka rutter som helst. Regeringen
            väljer därmed att fokusera på företags rätt att etablera sig på
            marknaden. Vänsterpartiet talar hellre om individens frihet att
            få ett sammanhållet system med god överblickbarhet och där det
            är lätt och smidigt att byta mellan linjer och få information
            från en och samma källa. Järnväg och regional kollektivtrafik
            är klimatsmarta samhälleliga nyttigheter som kräver stabilitet
            och pålitlighet för att vara effektiv och resenärstillvänd. Vi
            anser därför att det är den enskilda resenären som ska vara i
            fokus när man funderar på hur man ska lösa ett transportbehov
            inom persontrafiken. Till exempel är tillgängligheten till stationer,
            bytespunkter och hållplatser av stor betydelse för att öka intresset
            för att resa kollektivt.
          </p>
          <p xml:id="i-EuZVwyf4iFgtCu2Def3hH3">
            Resenären är i första hand inte intresserad av vem som utför
            en tjänst, utan att trafiken fungerar, är prisvärd och av god
            kvalitet. Men detta kan försvåras genom användandet av företagsekonomiska
            principer på samhällspolitiskt viktiga områden. Individer vill
            kunna beställa en resa som en helhet, inte uppdelat på olika operatörer.
            Resenären blir knappast lyckligare av att veta att det är ett
            annat företag som har hand om delar av en enhet när det är snökaos
            eller när tåg/bussar ställs in. Kvinnor och män måste kunna lita
            på att kollektivtrafiken fungerar och är tillförlitlig när de
            vill ta sig till jobbet/utbildningen eller vid fritidsresor, annars
            blir det svårt att få fler att resa kollektivt och på så sätt
            minska miljö- och klimatbelastningen. Staten har ett ansvar att
            stärka individens rättigheter inom järnvägstrafiken, samtidigt
            som miljö- och klimatmål uppnås.
          </p>
          <p xml:id="i-UZzqQ43oYLYKxsCvm7Xdba">
            Vänsterpartiets förslag på åtgärder för en sammanhållen kollektivtrafik
            finns presenterade i motion 2012/13:T320 Sammanhållen järnväg
            och kollektivtrafik.
          </p>
          <head xml:id="i-8XWmNmFUzNq4nNcDqWkVgP" type="h2">
            6.11 Klimatskatt på inrikesflyget
          </head>
          <p xml:id="i-V7ud6JDgEAaMRCrCEuUFZc">
            För att komma tillrätta med skattebefrielsen för inrikesflyget
            vill vi införa en klimatskatt. Klimatbeskattningen sker genom
            en schabloniserad start/land­nings­avgift. En sådan konstruktion
            skulle öka incitamentet att fylla planen med resenärer och därmed
            minska påverkan på miljön. För oberoende omfattning av antal flygtransporter
            i Sverige är det viktigt att de flygplan som lyfter verkligen
            utnyttjas så effektivt som möjligt. Vårt förslag till klimatskatt
            på inrikesflyget är inte en lika träffsäker konstruktion som en
            bränsleskatt, men i väntan på ändrade internationella regelverk
            är det ändå ett tydligt ekonomiskt styrmedel mot en minskad miljöpåverkan.
          </p>
          <p xml:id="i-8SFHjFW3ZJgMmoyN6NcFJP">
            Vår utgångspunkt är att nivån på koldioxid- och energiskatt på
            flygfotogen ska motsvara den nivån som gäller för bensin för bilar
            multiplicerad med faktor 2. Det är rimligt att räkna upp det med
            åtminstone en faktor på 2, eftersom utsläpp från flygplan på hög
            höjd leder till en klimatpåverkan som är mellan 2 och 6 gånger
            högre än om utsläppet hade gjorts vid marknivå.
          </p>
          <p xml:id="i-BCWwv82hA8wjP5Lhmht8vh">
            År 2010 gjordes ca 125 000 landningar inrikes. Med en tänkt intäkt
            från inrikesflyget på 2 600 miljoner kronor motsvarar det 20 800
            kronor i avgift varje gång ett plan landar/startar (2 600 000
            000/125 000). För ett plan med 100 passagerare är merkostnaden
            alltså ca 210 kr per passagerare. Skatten ger ett tydligt incitament
            att fylla planen så mycket det går och på sätt minska kostnaden
            per passagerare. Sverige bör därför införa en klimatskatt på inrikesflyg,
            motsvarande en kostnad på 21 000 kr per start/landning från 1
            juli 2013. Detta bör riksdagen som sin mening ge regeringen till
            känna.
          </p>
          <head xml:id="i-ERRMacTpGtubYi8bpcZ9X8" type="h2">
            6.12 Annullera Sveriges överskott av utsläppsrätter
          </head>
          <p xml:id="i-QGDqmuYRM2Ap8nn7vVUeke">
            Kyotoavtalet omfattar tyvärr kryphål som riskerar att sabotera
            klimatarbetet. Ett av dessa kryphål kallas i klimatförhandlingarna
            för hot air och innebär att ett land kan köpa utsläppsrätter (Assigned
            Amount Units, AAU) från länder med överskott av utsläppsrätter.
          </p>
          <p xml:id="i-3265EutsdNcF6x24gcKaHS">
            Några länder, bland andra Ryssland och Ukraina, har gigantiska
            överskott av utsläppsrätter sedan deras ekonomier och därmed även
            utsläpp sjönk kraftigt i början av 1990-talet. Nu vill de sälja
            utsläppsrätterna till andra länder, vilket kan undergräva möjligheten
            att minska de globala utsläppen så snabbt som det krävs.
          </p>
          <p xml:id="i-PdMS6YeeQN6Yx5wXZW1P3X">
            Men även Sverige har ett betydande överskott av utsläppsrätter
            som den borgerliga regeringen nu överväger att sälja. Det beror
            på att Sverige enligt Kyotoavtalet fick tillstånd att öka utsläppen
            med 4 procent till 2012 jämfört med 1990 års nivå. Sveriges riksdag
            bestämde att vi istället ska minska utsläppen med 4 procent. Detta
            mål har sedan slagits med råge och de svenska utsläppen har nu
            minskat med hela 17 procent, inte minst som en följd av de klimatåtgärder
            som tidigt initierades och genomfördes när de rödgröna var i majoritet
            i riksdagen.
          </p>
          <p xml:id="i-3DuLp5QpiC24ZfBd13vzTA">
            Överskottet av utsläppsrätter, jämfört med Sveriges åtagande
            enligt Kyotoavtalet, väntas uppgå till drygt 70 miljoner ton koldioxidekvivalenter.
            Det är mer än Sveriges totala utsläpp av växthusgaser under 2009
            (60 miljoner ton). Det ekonomiska värdet på överskottet bedöms
            vara över 7 miljarder kronor.
          </p>
          <p xml:id="i-UWmadySKMQpTPWLhHRpq6">
            Enligt Kyotoavtalet kan överskottet annulleras, sparas eller
            säljas. Om Sverige annullerar, alltså upphäver, överskottet skulle
            svenskarnas klimatansträngningar för minskade utsläpp bli bestående.
            Det skulle innebära en global utsläppsminskning som motsvarar
            att mer än 11 miljoner människor cyklar istället för att åka bil
            till arbetet under fem år. Om Sverige istället väljer att sälja
            hela överskottet innebär det att mer än 11 miljoner personer i
            andra länder får tillåtelse att ställa cykeln och istället ta
            bilen till arbetet (Riksrevisionen, Vad är Sveriges utsläppsrätter
            värda?, 2009). Då kommer riksdagens beslutade klimatmål inte att
            nås och de globala utsläppen öka. En betydande del av de ansträngningar
            som gjorts av svenska medborgare skulle därmed bli effektlösa.
            De koldioxidutsläpp svenskarna sparat under 20 år kan då ske i
            ett annat land. Att spara överskottet för att eventuellt använda
            det i framtiden skulle innebära att dessa ökade utsläpp sker längre
            fram.
          </p>
          <p xml:id="i-NMWEUoZRp58nsdx1Qx7oJ2">
            Det råder alltså ingen tvekan om vad som är bäst för klimatet.
            Storbritannien har redan fattat beslut om annullering. Sverige
            bör med omedelbar verkan besluta att överskottet av utsläppsrätter
            ska annulleras. Detta bör riksdagen som sin mening ge regeringen
            till känna.
          </p>
          <head xml:id="i-RpmRnXKCiQhEf1FEwJVr24" type="h2">
            6.13 Minska köttkonsumtionen
          </head>
          <p xml:id="i-Ay8LnaiHHRutGuS6KtMXDN">
            Sedan 1950-talet har världens köttkonsumtion mer än femfaldigats.
            Om inget görs kommer världens konsumtion av kött att fördubblas
            till 2050 jämfört med 1999 års nivåer. Enligt FAO-rapporten Livestocks
            Long Shadow står den globala animalieindustrin för 18 procent
            av världens totala utsläpp av växthusgaser. I Sverige står animalieindustrin
            för utsläpp på närmare 10 miljoner ton växthusgaser, nästan lika
            mycket som utsläppen från alla personbilar i Sverige (Greenhouse
            gas emissions from Swedish consumption of meat, milk and eggs
            1990 and 2005, SIK Rapport 794 2009, s. 26). Forskarnas slutsats
            är att om vi vill ha en hållbar klimatutveckling måste vi äta
            mindre kött.
          </p>
          <p xml:id="i-Nj9RB7BqoT1ScvpHKwyc38">
            Enligt FAO:s rapport kan boskapssektorn vara en av de största
            orsakerna till förlusten av biologisk mångfald då den nyttjar
            30 procent av jordens landyta och 70 procent av all jordbruksmark
            i världen. Boskapssektorn är dessutom en av de främsta orsakerna
            till skövlingen av tropisk skog. Hela 70 procent av den tidigare
            skogsmarken i Latinamerika har omvandlats till betesmark. Regnskog
            skövlas även för odling av djurfoder som sedan exporteras till
            exempelvis EU:s köttproduktion, inte minst soja.
          </p>
          <p xml:id="i-teV9robHP6us5AdhhTTLj">
            Stora delar av världen lider av vattenbrist. Enligt FAO står
            boskapssektorn bakom en stor del av det ökade användandet av vatten
            och nyttjar över 8 procent av världens vattenresurser. Köttproduktion
            förbrukar mycket mer vatten än produktion av vegetabilier. För
            att producera ett kilo vegetabilier krävs mellan 400 och 3 000
            liter vatten, medan kycklingkött kräver 6 000 liter och nötkött
            15 000 liter eller mer (Stockholm International Water Institute,
            More Nutrition Per Drop, 2004). För att hushålla med vattnet borde
            vi alltså äta mer vegetabilier och mindre kött.
          </p>
          <p xml:id="i-MXL9V6pMq48wmJ7TCpxdKS">
            Med internationella mått mätt är Sverige en storkonsument av
            animaliska produkter. Vår påverkan på klimatet är långt större
            än vad som är hållbart. Enligt Naturvårdsverkets rapport Genusperspektiv
            på allmänhetens kunskaper och attityder till klimatförändringen
            (2009) är mer än hälften av svenskarna beredda att minska sin
            köttkonsumtion för klimatets skull. Bland kvinnor är siffran så
            hög som 69 procent och en betydande andel har redan minskat sin
            konsumtion. Riksdag och regering har en helt avgörande roll för
            att underlätta för svenskarna att fortsätta att minska sin klimatpåverkan
            genom ett klimatsmart ätande.
          </p>
          <p xml:id="i-DRWhyzW1dKfbnYypPTpDpB">
            Den svenska köttkonsumtionen ökade med mer än 50 procent 19902005.
            Denna kraftiga konsumtionsökning medförde ökade växthusgasutsläpp
            på mer än 2,3 miljoner ton koldioxidekvivalenter, men detta syns
            inte i svensk utsläppsstatistik p.g.a. att ökningen helt baseras
            på import av kött. Per person ökade utsläppen också med mer än
            50 procent under samma period.
          </p>
          <p xml:id="i-XtFjY4RhSR9PVAK8FchTbE">
            Precis som Klimatberedningen (SOU 2008:24) har konstaterat saknas
            det styrmedel inom jordbrukssektorn som är direkt riktade mot
            att minska utsläppen av växthusgaser. En ansvarsfull hållning
            vore därför att anta ett nationellt mål om en minskad köttkonsumtion.
            Detta bör riksdagen som sin mening ge regeringen till känna.
          </p>
          <p xml:id="i-V1eUx9pysqd7r3Wd7SYR6r">
            För att minska köttkonsumtion i Sverige bör det tas fram en handlingsplan
            för hur klimatpåverkan av livsmedelskedjan, inklusive animalieproduktionen,
            ska minskas. Detta bör riksdagen som sin mening ge regeringen
            till känna.
          </p>
          <head xml:id="i-VqKe2KLsD44XLcCV6fUtD5" type="h2">
            6.14 Inför kommunalt veto mot fossilutvinning
          </head>
          <p xml:id="i-CpGCoW2rLCC3v3M9SxQXt5">
            För att Sverige ska vara ett föregångsland i klimatomställningen
            krävs politisk handlingskraft. Det finns varken energi- eller
            klimatpolitiska skäl till att kommunalt veto är möjligt mot vindkraftsetablering
            men att kommuners självbestämmande är åsidosatt när det gäller
            utvinning av fossil gas eller olja. I Sverige hade vi länge utvinning
            av olja ur skiffer vid Kvarntorp i Närke och utvinning ur skiffergas
            kan på olika håll i landet vara av intresse för exploatörer.
          </p>
          <p xml:id="i-DdYJXYPtFb5Cywzh4JsvPK">
            Kommunal vetorätt mot utvinning av fossil energi bör införas.
            Detta bör riksdagen som sin mening ge regeringen till känna.
          </p>
          <head xml:id="i-3tpX2ZtW1PCSQJS7Lunv2q" type="h2">
            6.15 Tydliggör konsumtionens påverkan på klimatet
          </head>
          <p xml:id="i-GERKcPwPXNEgxVimBqyrMM">
            En studie av globala energisystem vid Uppsala universitet presenterade
            i september 2011 Sveriges konsumtionsbaserade utsläpp av växthusgaser.
            I studien ingår alla de utsläpp som svenska medborgare orsakar,
            dels genom konsumtion av inhemska och importerade produkter, dels
            genom de direkta utsläppen i offentlig sektor och i hushåll. Även
            utsläpp som svenskar orsakar på grund av flygresor och övriga
            internationella transporter är medtagna.
          </p>
          <p xml:id="i-WiiqyiG2D3XukqpawxeXNU">
            Resultatet från studien visar att de totala utsläppen har ökat
            med cirka 20 procent under perioden 19932005. I den officiella
            statistiken för Sverige under samma period uppvisas istället en
            minskning med 10 procent.
          </p>
          <p xml:id="i-WTgT6r5QEgd3ZoCAeA9NPF">
            Vänsterpartiet anser att detta belyser två viktiga insikter:
          </p>
          <list xml:id="i-Efz6D8Skb542DztRfvbfmo" style="ol">
            <item xml:id="i-4SQo9uScxLx9Ckj8pKhqne">
              Sambandet mellan ekonomisk tillväxt och klimatpåverkan är inte
              brutet i Sverige som regeringen hävdar.
            </item>
            <item xml:id="i-87t1Zachott62zU61tb6Re">
              För att upprätta rättvisa globala klimatavtal och nationella
              målsättningar måste konsumtionsbaserad bokföring bli central.
            </item>
          </list>
          <p xml:id="i-HmLeSuVPhuXYNSAX1EeNAB">
            I nuläget rapporterar Naturvårdsverket sin officiella statistik
            av växthusgasutsläpp till UNFCCC, FN:s klimatkonvention. I denna
            statistik ingår endast de utsläpp som sker inom Sverige. Naturvårdsverket
            bör ges i uppdrag att till sin årliga officiella statistik av
            växthusgasutsläpp i Sverige som rapporteras till FN:s klimatkonvention
            även rapportera de konsumtionsbaserade utsläppen. Detta bör riksdagen
            som sin mening ge regeringen till känna.
          </p>
          <p xml:id="i-JriRyfdSfg3uuZaYinrzB9">
            Naturvårdsverket började under hösten 2011 att utarbeta en färdplan
            för ett Sverige utan klimatutsläpp 2050. Konsumtionsperspektivet
            på den svenska klimatpåverkan i detta arbete bör få en central
            betydelse. Detta bör riksdagen som sin mening ge regeringen till
            känna.
          </p>
          <head xml:id="i-TsKEv9CNnjTmNVbtY5ZnXz" type="h2">
            6.16 Fri programvara för bättre klimat
          </head>
          <p xml:id="i-TtEuh6vhgvGbtx8qS4gGdS">
            Användningen av fri programvara och öppna standarder skulle kunna
            betyda mycket för omställningen till ett hållbart samhälle. Bland
            annat kan den typiska användningstiden för hårdvara bli längre,
            vilket skulle bidra till att minska problemet med elektronikskrot.
            Framförallt har det stor betydelse för takten i utvecklandet av
            den mjukvaruberoende miljötekniken och möjligheterna att använda
            den fritt världen över. Precis som med forskning utvecklas programvara
            vanligtvis betydligt effektivare i fria och transparenta samarbetsformer.
          </p>
          <p xml:id="i-DdBA2vaqEAdo7MkDYprtbu">
            Programvara som tagits fram med skattemedel ska som grundregel
            alltid släppas fri. Vi vill att staten aktivt ska stödja fria
            programvaruprojekt som har särskild betydelse för klimatomställningen.
            Det är viktigt att så mycket som möjligt av den miljörelaterade
            programvaran kan användas fritt, i Sverige och i världen. Vi vill
            också utreda vilka slutsatser Sverige kan dra av föregångsexempel,
            som t.ex. Nederländerna, som beslutat och genomfört en bred övergång
            till fri programvara och öppna standarder i det offentliga. Se
            även vår motion 2012/13:N205 Fri programvara .
          </p>
          <head xml:id="i-3pKC1F91BfvCfdV5nv6Rvs" type="h2">
            6.17 Köns­uppdelad statistik och analyser om klimatpåverkan
          </head>
          <p xml:id="i-CghmwsMWzkC5fkYiP6hkyW">
            Vi behöver uppmärksamma hur män får en oproportionerligt stor
            andel av samhälleliga resurser. Utredningar och indikatorer som
            inte belyser könsspecifika skillnader bör ifrågasättas. Det måste
            tas fram mer könsuppdelad statistik och analys om vilka som påverkar
            klimatet mest, t.ex. i form av index, som baseras på en könsanalys,
            bl.a. genom uppdrag till SCB. Kunskapen på området och hur ojämlikheter
            och bristande hållbarhet kan åtgärdas måste också fördjupas. Mer
            resurser till forskning och utredning inom detta område måste
            tillföras Naturvårdsverket. För detta ändamål anslår vi 25 miljoner
            per år i ökat anslag. Detta ska riksdagen som sin mening ge regeringen
            till känna.
          </p>
          <head xml:id="i-4Mjsfw4ruqUTsfoFqpiZ4T" type="h2">
            6.18 Utred koldioxidransonering
          </head>
          <p xml:id="i-8uH3Db2d5a8LjK8XoMTYrG">
            Koldioxidransonering innebär att ett tak sätts upp för utsläpp
            av koldioxid och att utsläppen fördelas lika inom befolkningen
            genom ransoner. Ett antal olika modeller för detta har utvecklats
            i Storbritannien. Förutom att ett tak sätts för utsläppen kan
            många andra fördelar finnas. Vi vet att höginkomsttagare, och
            män generellt, orsakar högre utsläpp av växthusgaser än låginkomsttagare
            och kvinnor. I motsats till dagens förhållande skulle ett ransoneringssystem
            innebära att höginkomsttagare måste betala till låginkomsttagare
            om de vill göra större utsläpp än de tilldelats.
          </p>
          <p xml:id="i-XvsQb8jXb7MTJkfmTk1DKV">
            Vänsterpartiet menar att det är för tidigt att fastställa att
            koldioxidransonering skulle vara ett effektivt sätt att hejda
            klimathotet. Förutom kostnadsberäkningar för att införa ransonering
            behövs underlag för bland annat hur det påverkar andra styrmedel
            och de offentliga investeringarna för att minska utsläppen av
            koldioxid. En utredning bör tillsättas för att belysa effekterna
            av att införa koldioxidransonering i Sverige. Detta bör riksdagen
            som sin mening ge regeringen till känna.
          </p>
          <head xml:id="i-NViwEm4vpy9mkTVCu9wWDt" type="h2">
            6.19 Minskat resursslöseri
          </head>
          <p xml:id="i-D1C2o5jepQvZob9LdpXYDV">
            Den 22 augusti 2012 var det datum som markerade att mänskligheten
            hade använt alla de resurser som jorden producerar under ett år.
            År 2011 inträffade denna s.k. Overshoot day först den 27:e september.
            Sedan mitten av 70-talet har vi gått över den gräns då vi använder
            mer resurser än vad jorden klarar av att producera och trenden
            går stadigt åt fel håll genom ohållbart konsumtionsmönster.
          </p>
          <p xml:id="i-D2bAydjLnA9zc3FMX8Lzko">
            Självfallet krävs en mängd styrmedel för att ändra konsumtionsmönster
            och inte minst begränsa avfallsmängderna för minskad miljö- och
            klimatpåverkan. En fråga som i detta sammanhang sällan uppmärksammas
            är livslängden på produkter. Många elektroniska produkter är konstruerade
            för att bara hålla en viss tid, vilket kan resultera i att resursbelastningen
            och avfallsmängden blir onödigt stor.
          </p>
          <p xml:id="i-XQdFmRLpsEajtJjvbFZyEk">
            Vänsterpartiet bedömer att det finns risk att vissa resurskrävande
            elektronikvaror begränsas i livslängd i allt för hög grad för
            att det ska vara långsiktigt hållbart. Regeringen bör tillsätta
            en utredning som har till uppgift att föreslå lämpliga styrmedel
            för garanterad livslängd på varor inom produktområden som är resurskrävande.
            Detta bör riksdagen som sin mening ge regeringen till känna.
          </p>
          <p xml:id="i-EK2YAksmFUqeiZh6N7UHsr">
            I dag förekommer ingen materialåtervinning av textila material
            och cirka 8 kilotextilier per person och år slängs i soporna.
            Det finns inget producentansvar för textilier men Avfallsutredningen
            föreslår att regeringen bör se över möjligheterna att på sikt
            införa ett producentansvar för textilier. Vänsterpartiet ser ingen
            orsak att vänta med detta av resursskäl. Ett införande av producentansvar
            för textilier bör införas. Detta bör riksdagen som sin mening
            ge regeringen till känna.
          </p>
          <head xml:id="i-R5tCMoZyJYsUdxU2XLuHMa" type="h2">
            6.20 Förenkla möjligheter till klimatvänlig lokal upphandling
            av varor
          </head>
          <p xml:id="i-ULEn9gjLCVzxeQzecGK5T9">
            Miljöanpassad offentlig upphandling är ett kraftfullt verktyg
            för att uppnå en långsiktigt hållbar konsumtion och produktion.
            Oavsett produkt bör livscykelperspektiv (från råvara till utfasning)
            ingå för att bedöma total miljö- och klimatpåverkan. För många
            livsmedel är produktionssättet avgörande för miljö- och klimatpåverkan
            och inte transportavståndet. Men om produktionssättet är lika
            kan transportavståndet vara avgörande ur miljö- och klimathänseende.
            För att i dessa fall möjliggöra för kommunerna att i ökad utsträckning
            kunna göra lokala upphandlingar av närproducerade varor behövs
            ett förenklat regelverk i den offentliga upphandlingen genom utredning
            av nödvändiga förändringar i lagen om offentlig upphandling, LOU.
          </p>
          <p xml:id="i-C7gkJJGaYNPk2MzcAoxkqB">
            Den offentliga upphandlingen styrs även av EU:s regelverk. Den
            svenska regeringen bör verka för att EU:s regelverk kring offentlig
            upphandling förenklas så att miljö- och klimateffekter kan få
            större genomslag. Vänsterpartiet förväntar sig att Upphandlingsutredningen
            verkar för en sådan inriktning.
          </p>
        </div>
        <div xml:id="i-Ui7jG3cmvr5Xt6MjPafyit" type="signatureBlock">
          <list xml:id="i-3sHMkhW7WKKUpvrP8eYdGn">
            <item xml:id="i-HxsFX5uPfqtmegM3NHYM2m" type="signature">
              Jonas Sjöstedt (V)
            </item>
            <item xml:id="i-8ExwSqhfbm5Z12FWze41ia" type="signature">
              Ulla Andersson (V)
            </item>
            <item xml:id="i-VLksMAMLWaqUiLoAU8WVRB" type="signature">
              Hans Linde (V)
            </item>
            <item xml:id="i-9GLStH5KnM8zMUwCs1bSgJ" type="signature">
              Eva Olofsson (V)
            </item>
            <item xml:id="i-GQFaxTZDLyHo4xWsWJ2jrv" type="signature">
              Mia Sydow Mölleby (V)
            </item>
            <item xml:id="i-BmaeMyHVyp8f8rXmDxWvoR" type="signature">
              Jens Holm (V)
            </item>
          </list>
        </div>
      </div>
    </body>
  </text>
</TEI>
