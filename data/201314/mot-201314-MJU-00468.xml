<?xml version="1.0" encoding="utf-8"?>
<TEI xmlns="http://www.tei-c.org/ns/1.0" xmlns:xi="http://www.w3.org/2001/XInclude" xml:id="mot-201314-MJU-00468">
  <teiHeader>
    <fileDesc>
      <titleStmt>
        <title>Klimaträttvisa inför Warszawa och dess efterföljare</title>
        <author corresp="i-PPZKpwNr5kqkWArvESGC5X">av Jonas Sjöstedt m.fl. (V)</author>
      </titleStmt>
      <publicationStmt>
        <authority>SWERIK PROJECT</authority>
      </publicationStmt>
      <sourceDesc>
        <bibl>
          <title>Klimaträttvisa inför Warszawa och dess efterföljare</title>
          <idno type="rdwebb">H102MJ468</idno>
          <rs type="number">MJ468</rs>
          <orgName type="comitteeAbbreviation">MJU</orgName>
          <ref type="dokument_url_text">http://data.riksdagen.se/dokument/H102MJ468/text</ref>
          <ref type="dokument_url_html">http://data.riksdagen.se/dokument/H102MJ468</ref>
          <ref type="dokumentstatus_url_xml">http://data.riksdagen.se/dokumentstatus/H102MJ468</ref>
          <ref type="doc">http://data.riksdagen.se/fil/FC5B02DB-17F0-41F8-B561-51DE6B5F4C59</ref>
        </bibl>
      </sourceDesc>
    </fileDesc>
    <profileDesc>
      <particDesc>
        <listPerson>
          <person gender="man">
            <idno>i-PPZKpwNr5kqkWArvESGC5X</idno>
            <name>Jonas Sjöstedt</name>
            <state type="partyAffiliation" ref="Q110837">
              <desc>V</desc>
            </state>
          </person>
          <person gender="man">
            <idno>i-Beux79YM43dDCxrVuBqfWw</idno>
            <name>Torbjörn Björlund</name>
            <state type="partyAffiliation" ref="Q110837">
              <desc>V</desc>
            </state>
          </person>
          <person gender="woman">
            <idno>i-5CH7vHLGXLfDB5Tn7xx95V</idno>
            <name>Siv Holma</name>
            <state type="partyAffiliation" ref="Q110837">
              <desc>V</desc>
            </state>
          </person>
          <person gender="man">
            <idno>i-K3yJ7rruozYUK99nj91ffc</idno>
            <name>Hans Linde</name>
            <state type="partyAffiliation" ref="Q110837">
              <desc>V</desc>
            </state>
          </person>
          <person gender="man">
            <idno>i-FAhoYDeAxVXRZmnF5LnHgv</idno>
            <name>Kent Persson</name>
            <state type="partyAffiliation" ref="Q110837">
              <desc>V</desc>
            </state>
          </person>
          <person gender="woman">
            <idno>i-du5LHNwBWrCH1am94GCk1</idno>
            <name>Eva Olofsson</name>
            <state type="partyAffiliation" ref="Q110837">
              <desc>V</desc>
            </state>
          </person>
          <person gender="woman">
            <idno>i-B4hV7rgBZqLtXzSvZhQHbo</idno>
            <name>Mia Sydow Mölleby</name>
            <state type="partyAffiliation" ref="Q110837">
              <desc>V</desc>
            </state>
          </person>
          <person gender="man">
            <idno>i-HNw1w34Sd2tGfFnWtdrzZb</idno>
            <name>Jens Holm</name>
            <state type="partyAffiliation" ref="Q110837">
              <desc>V</desc>
            </state>
          </person>
        </listPerson>
      </particDesc>
      <correspDesc>
        <correspAction xml:id="i-44B8e7Epyf565Drw331cbT" type="signed"/>
        <correspContext corresp="i-44B8e7Epyf565Drw331cbT">
          <note type="signatory" corresp="i-PPZKpwNr5kqkWArvESGC5X"/>
          <note type="signatory" corresp="i-Beux79YM43dDCxrVuBqfWw"/>
          <note type="signatory" corresp="i-5CH7vHLGXLfDB5Tn7xx95V"/>
          <note type="signatory" corresp="i-K3yJ7rruozYUK99nj91ffc"/>
          <note type="signatory" corresp="i-FAhoYDeAxVXRZmnF5LnHgv"/>
          <note type="signatory" corresp="i-du5LHNwBWrCH1am94GCk1"/>
          <note type="signatory" corresp="i-B4hV7rgBZqLtXzSvZhQHbo"/>
          <note type="signatory" corresp="i-HNw1w34Sd2tGfFnWtdrzZb"/>
        </correspContext>
        <correspAction xml:id="i-BvBMimJCB4wKHdg3fTF5pd" type="numbering">
          <date when="2013-10-07"/>
        </correspAction>
        <correspAction xml:id="i-FJQ8Wt32wQqBExnzfu9Nhb" type="submission">
          <date when="2013-10-04"/>
        </correspAction>
        <correspAction xml:id="i-TYoJGhwyuYB5bhRNfPzKjW" type="transfer">
          <date when="2013-10-04"/>
        </correspAction>
        <correspAction xml:id="i-A3Z6fNoJ7ao9XmAzoM5oYu" type="assigned"/>
        <correspContext corresp="i-A3Z6fNoJ7ao9XmAzoM5oYu">
          <ref type="assignedTo">Miljö- och jordbruksutskottet</ref>
        </correspContext>
      </correspDesc>
      <textClass>
        <catRef scheme="#docType" target="#mot"/>
        <catRef scheme="#motionType" target="#parti"/>
        <catRef scheme="#motionType" target="#fristående"/>
      </textClass>
    </profileDesc>
  </teiHeader>
  <text>
    <body>
      <div xml:id="i-V2YKZDRzWnGQowSqGLZr3D" type="motHeader"/>
      <div xml:id="i-DZhmq5cZhr9HiHi7KcyQYU" type="motBody">
        <div xml:id="i-Sq9dZ54PkDnmeVVmWZ6KMd" type="TOC">
          <head xml:id="i-3xMfsa38r7tAHoxcBNykFy">
            1 Innehållsförteckning
          </head>
          <list xml:id="i-KvKvod33NHupP9UjhKPXRy">
            <item xml:id="i-YDy9oia1oRFg26q5Pr3tLW">
              2 Förslag till riksdagsbeslut 3
            </item>
            <item xml:id="i-HFVkRCKRckEq9awgfMnxXQ">
              3 Inledning 6
            </item>
            <item xml:id="i-3yZ4YmSfTxjA3TJDmtUu98">
              4 Vänsterpartiets utgångspunkter i klimatpolitiken 6
            </item>
            <item xml:id="i-QCHQU6K65rcPx7uTEb2TLE">
              4.1 Rättvist miljöutrymme 6
            </item>
            <item xml:id="i-6ifYwdBMTp9WG5EC9n82t5">
              4.2 Klimaträttvisa 7
            </item>
            <item xml:id="i-YUCBA2G9vb9paMhreh2M48">
              4.3 Klimat, klass och kön 7
            </item>
            <item xml:id="i-SZrs1tyMnGuVQwhusVtFCr">
              4.4 Rika påverkar klimatet mer 7
            </item>
            <item xml:id="i-vJDYvr3KJqFLxSk5bM61W">
              4.5 Fattiga drabbas hårdast 8
            </item>
            <item xml:id="i-MgEvERGvrYashiVB4twxhR">
              4.6 Män har större klimatpåverkan än kvinnor 9
            </item>
            <item xml:id="i-F2fbte3aS1PqSXPEtzr3Ao">
              4.6.1 Fakta om mäns större klimatpåverkan 9
            </item>
            <item xml:id="i-Ev6zNT3mVzLtDoQX37KnG3">
              4.7 Kvinnor mest utsatta 10
            </item>
            <item xml:id="i-R3KA76Pbk2JrRfqrwc5uDi">
              4.7.1 Fakta om kvinnors utsatthet 10
            </item>
            <item xml:id="i-K5qpQ8cCFnum7MHJTKAMcg">
              5 Sveriges strategi inför Warszawa 11
            </item>
            <item xml:id="i-DBt5WW2uCX1Mm8i6hp6oNq">
              5.1 Klimatförändringarna – det vetenskapliga underlaget inför
              Warszawa 11
            </item>
            <item xml:id="i-M43jZgzA5CjPaQYkpwUvwE">
              5.1.1 Räcker tvågradersmålet? 12
            </item>
            <item xml:id="i-PpHpKHwa4aPmy7HUvMfZzw">
              5.2 Nya klimatmål inför Warszawa 13
            </item>
            <item xml:id="i-BEfHhN9VAfisWnYAdbzt7e">
              5.3 Sverige måste ta eget ansvar 14
            </item>
            <item xml:id="i-DiEaMZDxwJVswLnu9NbwBL">
              5.4 EU måste höja klimatmålet 15
            </item>
            <item xml:id="i-Whpr56ggrzr47JYrkXbtrk">
              5.5 Bindande och rättvisa klimatavtal 15
            </item>
            <item xml:id="i-NaKEwvJkpitt6UqgrHTimW">
              5.6 Klimatfinansiering 16
            </item>
            <item xml:id="i-8gkPnZMJd2JWWcR4DcZF5k">
              5.7 Översyn av CDM 18
            </item>
            <item xml:id="i-PmJ4Ufy6L4MCrEKqvqs1wH">
              5.8 Tekniköverföring 19
            </item>
            <item xml:id="i-VG14diwFYNSpPAmtXQKVDY">
              5.9 Genusperspektiv på klimatåtgärder 19
            </item>
            <item xml:id="i-LP2iSSBXqx8tmn7MvS4xeS">
              5.10 Inga subventioner till fossil energi 20
            </item>
            <item xml:id="i-GzZpGkLXqdApRLkPDfbSwM">
              5.11 REDD 20
            </item>
            <item xml:id="i-NWsKZQtkFWhzgArdwKYJRo">
              6 Klimatpolitik i Sverige 20
            </item>
            <item xml:id="i-QYzPFksYY3WWvarqrRFvfU">
              6.1 Klimatbistånd 20
            </item>
            <item xml:id="i-8VwtpPHiuLJ1z2WdzWaVQi">
              6.2 Klimatprogram för minskade utsläpp och nya jobb 21
            </item>
            <item xml:id="i-PVGDmkfg6Qr3LofBjR3cBe">
              6.3 Klimatminister och klimatdepartement 22
            </item>
            <item xml:id="i-MX6BXmnCKiNvEgMKJdH9yU">
              6.4 Klimatbudget 22
            </item>
            <item xml:id="i-FsBSTqYZrw2nqrU6xV5GKm">
              6.5 Miljömässig hänsyn i AP-fonderna 23
            </item>
            <item xml:id="i-LDrNUPTca82sXhL238JDAq">
              6.6 Förnybar energi 23
            </item>
            <item xml:id="i-WHnAhjNLySds3DBQknxsLc">
              6.7 Miljöteknikfond för kommersialisering av forskningsresultat
              24
            </item>
            <item xml:id="i-KJWjspHWoagVX6jM9EsdHP">
              6.8 Klimatlyft bostäderna 25
            </item>
            <item xml:id="i-JDJdjfp4fUpLBXdFd15DJG">
              6.9 Hållbar samhällsplanering och miljöanpassad vägtrafik 26
            </item>
            <item xml:id="i-XuPwAtHQHCizxqNf7wMTuJ">
              6.10 Stoppa tågkaoset och öka tågkapaciteten 27
            </item>
            <item xml:id="i-9ebAcmunQiupPqEtDLtS8H">
              6.11 Sammanhållen kollektivtrafik 28
            </item>
            <item xml:id="i-8DdWTzeNG4PxffjTCoXW57">
              6.12 Klimatskatt på inrikesflyget 28
            </item>
            <item xml:id="i-YEmMgkAqENUCtW6EXEiy3P">
              6.13 Annullera Sveriges överskott av utsläppsrätter 29
            </item>
            <item xml:id="i-MEUWazw4PpUds2txo1Hg3e">
              6.14 Minska köttkonsumtionen 30
            </item>
            <item xml:id="i-BH1t8UegqaRFcsivej5VmU">
              6.15 Inför nationellt förbud mot fossilutvinning 31
            </item>
            <item xml:id="i-9uTNCiYsf4cNZF7fCuUF83">
              6.16 Tydliggör konsumtionens påverkan på klimatet 31
            </item>
            <item xml:id="i-RJGqep5g6YqTYkyyhBLgBC">
              6.17 Fri programvara för bättre klimat 32
            </item>
            <item xml:id="i-L3AGqGrAUY4fcqCF2gegDJ">
              6.18 Könsuppdelad statistik och analyser om klimatpåverkan 32
            </item>
            <item xml:id="i-6U6svo6QFGfYHNzLAeerWJ">
              6.19 Utred koldioxidransonering 33
            </item>
            <item xml:id="i-RR13Wb1jGAPBon9KhmYZLH">
              6.20 Minskat resursslöseri 33
            </item>
            <item xml:id="i-Xd8oJKSTLcS3PzKFhQro5y">
              6.21 Förenkla möjligheter till klimatvänlig lokal upphandling
              av varor 34
            </item>
          </list>
        </div>
        <div xml:id="i-15Bhyqxjn4dFBn5718oJaA" type="motProposal" subtype="förslag">
          <head xml:id="i-XfxD7dBQvDeQyK4sUE4WTx">
            2 Förslag till riksdagsbeslut
          </head>
          <list xml:id="i-XimvLdprTGUgHox34K1WZa" style="ol">
            <item xml:id="i-BKhg2xHnSFjWZQj1KmjYVH">
              Riksdagen tillkännager för regeringen som sin mening vad som
              anförs i motionen om att Sverige inför klimatmötet i Warszawa,
              COP 19/CMP9, och dess efterföljare bör kräva ett nytt globalt
              klimatmål.
            </item>
            <item xml:id="i-EHfvrtYGYavKDBtNX175K4">
              Riksdagen tillkännager för regeringen som sin mening vad som
              anförs i motionen om att Sverige bör verka för att metoden Greenhouse
              Development Rights (GDR) får genomslag i kommande klimatavtal.
            </item>
            <item xml:id="i-FW5SDTQTL1rwiccWbvJJQr">
              Riksdagen tillkännager för regeringen som sin mening vad som
              anförs i motionen om klimatmål för Sverige till 2020.
            </item>
            <item xml:id="i-FVRSNr5mrge55KQ88dxNnj">
              Riksdagen tillkännager för regeringen som sin mening vad som
              anförs i motionen om klimatmål för Sverige till 2050.
            </item>
            <item xml:id="i-W1DanabA7fkbbP5XVPmGTi">
              Riksdagen tillkännager för regeringen som sin mening vad som
              anförs i motionen om att Sveriges köp av utsläppskrediter via
              CDM (Clean Development Mechanism) för att uppnå det nationella
              klimatmålet ska upphöra.
            </item>
            <item xml:id="i-HDz4xkxJFTmY4Utgr7m4Xn">
              Riksdagen tillkännager för regeringen som sin mening vad som
              anförs i motionen om att Sverige ska driva kravet att EU höjer
              sitt klimatmål till 30 procent till 2020.
            </item>
            <item xml:id="i-2DZ2t39Na3acVcyQa1hZBf">
              Riksdagen tillkännager för regeringen som sin mening vad som
              anförts i motionen om att Sverige ska verka för att det internationella
              avtal som sluts efter Kyotoprotokollet ska vara legalt bindande
              och rättvist ansvarsfördelat.
            </item>
            <item xml:id="i-NigZio4VsBBJ518EJVAtAY">
              Riksdagen tillkännager för regeringen som sin mening vad som
              anförs i motionen om att Sverige ska verka för att en konsumtionsbaserad
              bokföring blir central i de internationella klimatförhandlingarna.
            </item>
            <item xml:id="i-X3mhBHk5741BMZJcWmmNri">
              Riksdagen tillkännager för regeringen som sin mening vad som
              anförs i motionen om att Sverige i internationella klimatförhandlingar
              ska verka för klimatfinansiering utanför det ordinarie biståndet
              med nya additionella medel.
            </item>
            <item xml:id="i-Vn7WyD7CXV49t74pFzpPZM">
              Riksdagen tillkännager för regeringen som sin mening vad som
              anförs i motionen om att Sverige i internationella förhandlingar
              ska verka för att institutioner för klimatfinansiering ska underställas
              FN och inte Världsbanken för att säkerställa demokratisk styrning.
              1
            </item>
            <item xml:id="i-8ydAWAgwtxzY4i6ZzYbCgU">
              Riksdagen tillkännager för regeringen som sin mening vad som
              anförs i motionen om att Sverige i internationella klimatförhandlingar
              ska verka för nya finansieringsmekanismer med tillräckliga, stabila
              och förutsägbara summor till klimatåtgärder i utvecklingsländerna.
            </item>
            <item xml:id="i-3ngzzTwEGpuvX281QzCPbM">
              Riksdagen tillkännager för regeringen som sin mening vad som
              anförs i motionen om att regeringen bör leva upp till EU-direktivet
              om utsläppshandeln och öronmärka auktioneringsintäkterna till
              klimatåtgärder i enlighet med direktivet.
            </item>
            <item xml:id="i-PFpnvWrwqSv9XjXyv9EZXR">
              Riksdagen tillkännager för regeringen som sin mening vad som
              anförs i motionen om att Sverige bör verka för en internationell
              översyn som gör en noggrann utvärdering av CDM.
            </item>
            <item xml:id="i-HD8HhLvRB1oUZUJwd1Eyk9">
              Riksdagen tillkännager för regeringen som sin mening vad som
              anförs i motionen om att Sverige bör verka för att grön teknik
              som bekämpar klimatförändringarna ges samma undantag inom TRIPS-avtalet
              som livsbesparande mediciner. 2
            </item>
            <item xml:id="i-53nizmQpMct8KHqNdNVqvY">
              Riksdagen tillkännager för regeringen som sin mening vad som
              anförs i motionen om att Sverige bör vara drivande för att jämställdhetsperspektivet
              och vikten av kvinnors delaktighet särskilt lyfts fram i alla
              klimatpolitiska sammanhang internationellt.
            </item>
            <item xml:id="i-X5g5Tct9eUWSnfqCKeYEiw">
              Riksdagen tillkännager för regeringen som sin mening vad som
              anförs i motionen om att Sverige i klimatförhandlingar bör verka
              för att ett fondbaserat system för REDD (Reducing Emissions from
              Deforestation and Forest Degradation) utvecklas.
            </item>
            <item xml:id="i-9LNsaDBWG5Z1CWckaF4QPt">
              Riksdagen tillkännager för regeringen som sin mening vad som
              anförs i motionen om att Sverige i klimatförhandlingar bör verka
              för att det inrättas en enskild budgetpost för klimatbistånd i
              EU:s budget för att garantera att klimatinsatser inte sker på
              bekostnad av gjorda åtaganden rörande utvecklingsbistånd. 1
            </item>
            <item xml:id="i-LQVBfk844RrGcwJjBXLxBW">
              Riksdagen tillkännager för regeringen som sin mening vad som
              anförs i motionen om att införa ett nytt klimatprogram.
            </item>
            <item xml:id="i-3iTC549TpTwqoLUCLB8vGs">
              Riksdagen tillkännager för regeringen som sin mening vad som
              anförs i motionen om att införa en bindande klimatbudget utifrån
              de klimatpolitiska målen.
            </item>
            <item xml:id="i-6HHjYwgNFTgbZcm3VpiiKY">
              Riksdagen tillkännager för regeringen som sin mening vad som
              anförs i motionen om att införa klimatskatt på inrikesflyget.
              3
            </item>
            <item xml:id="i-TDaD222xsaD7eY9ipzCue1">
              Riksdagen tillkännager för regeringen som sin mening vad som
              anförs i motionen om att Sverige med omedelbar verkan bör besluta
              att överskottet av utsläppsrätter ska annulleras.
            </item>
            <item xml:id="i-B4TUujKp8hbWFfPcZ8Lby8">
              Riksdagen tillkännager för regeringen som sin mening vad som
              anförs i motionen om att ett nationellt förbud mot utvinning av
              fossil energi bör införas. 2
            </item>
            <item xml:id="i-Rjh2CUwwbLmTWqX3NwPSaP">
              Riksdagen tillkännager för regeringen som sin mening vad som
              anförs i motionen om att kommunal vetorätt mot utvinning av fossil
              energi bör införas. 2
            </item>
            <item xml:id="i-B9vVn918ydoPYwvVgk6v9J">
              Riksdagen tillkännager för regeringen som sin mening vad som
              anförs i motionen om att Naturvårdsverket bör ges i uppdrag att
              till sin årliga officiella statistik om växthusgasutsläpp i Sverige
              som rapporteras till FN:s klimatkonvention även rapportera de
              konsumtionsbaserade utsläppen.
            </item>
            <item xml:id="i-Qg1qwwqZYa4urYXiRSDfNJ">
              Riksdagen tillkännager för regeringen som sin mening vad som
              anförs i motionen om att en utredning bör tillsättas för att belysa
              effekterna av att införa koldioxidransonering i Sverige.
            </item>
            <item xml:id="i-MKuBWnLMfPxPeJ2sEgWtq9">
              Riksdagen tillkännager för regeringen som sin mening vad som
              anförs i motionen om att regeringen bör tillsätta en utredning
              som har till uppgift att föreslå lämpliga styrmedel för garanterad
              livslängd på varor inom produktområden som är resurskrävande.
            </item>
            <item xml:id="i-GPdAWs4JFkfg8HfMSTvfr6">
              Riksdagen tillkännager för regeringen som sin mening vad som
              anförs i motionen om att producentansvar för textilier bör införas.
            </item>
            <item xml:id="i-3KzmHMQYbhRbHTpgnPS1Q2">
              Riksdagen tillkännager för regeringen som sin mening vad som
              anförs i motionen om att regeringen bör verka för att EU:s regelverk
              för offentlig upphandling förenklas så att miljö- och klimateffekter
              kan få större genomslag. 4
            </item>
          </list>
          <p xml:id="i-KPSomMQzWkpxuvNGHdKd44">
            1 Yrkandena 10 och 17 hänvisade till UU.
          </p>
          <p xml:id="i-RHHL5TruMLZLonx2DB3HwH">
            2 Yrkandena 14, 22 och 23 hänvisade till NU.
          </p>
          <p xml:id="i-NpcTW5eszBcRJcBNU4j7P1">
            3 Yrkande 20 hänvisat till SkU.
          </p>
          <p xml:id="i-6tUEVcHbEJYpyte3RD8Dsz">
            4 Yrkande 28 hänvisat till FiU.
          </p>
        </div>
        <div xml:id="i-GKJLuLpPUG85W6NgbGU9aa" type="motContent">
          <head xml:id="i-JAoReWYftoW3sdzMcCcoTu" type="h1">
            3 Inledning
          </head>
          <p xml:id="i-L6Uezgpxg6YJoxFpRsvddc">
            Vänsterpartiet är ett socialistiskt och feministiskt parti på
            ekologisk grund. Vårt mål är att förverkliga ett samhälle grundat
            på demokrati, jämlikhet och solidaritet, ett samhälle befriat
            från klass- och könsförtryck samt etniskt förtryck, ett rättvist
            och ekologiskt hållbart samhälle där kvinnor och män bygger sin
            egen framtid i frihet och samverkan.
          </p>
          <p xml:id="i-7awegJLEx9VooYvLq3QkmX">
            Jorden vi bor på förser oss människor med många naturresurser.
            Men naturresurserna är inte oändliga. Jorden har en ekologisk
            bärkraft som vi inte kan överskrida. Det gör att miljöfrågan i
            grunden är en fråga om fördelning av knappa resurser. Miljöpolitik
            handlar därför också om rättvisa och om solidaritet. Vi anser
            att länder, regioner och individer måste hålla sig inom ett rättvist
            miljöutrymme, dvs. den mängd resurser som vi kan använda utan
            att tvinga andra människor att använda sig av en mindre mängd
            resurser, nu eller i framtiden.
          </p>
          <p xml:id="i-LzBfX2ULZbNEVNwBw1fa4D">
            Politik för klimaträttvisa handlar om att verka för goda och
            rättvisa levnadsförhållanden lokalt och samtidigt ta ansvar för
            klimatkonsekvenser som drabbar andra regioner eller länder. Individuella
            beslut kan i viss mån påverka i vilken grad man lever miljövänligt
            eller inte, men för en enskild individ kan det vara svårt att
            påverka sin miljö i någon större utsträckning. Därför krävs det
            politiska lösningar på klimatproblemen.
          </p>
          <head xml:id="i-8yGiojssjFtAzd724JP4sx" type="h1">
            4 Vänsterpartiets utgångspunkter i klimatpolitiken
          </head>
          <head xml:id="i-7JNU3dpKKrgLk8cGNQfm7t" type="h2">
            4.1 Rättvist miljöutrymme
          </head>
          <p xml:id="i-GanhoQp7aGn8d5PbFtyNND">
            Vänsterpartiet har fastslagit kopplingen mellan miljö och rättvisa
            i partiprogramet där vi anger att länder, regioner och individer
            måste hålla sig inom ett rättvist miljöutrymme, dvs. den mängd
            resurser som vi kan använda utan att tvinga andra människor att
            använda sig av en mindre mängd resurser, nu eller i framtiden.
          </p>
          <p xml:id="i-UuNCKhtjSyVPbLJurkKFBW">
            Tanken om ett rättvist miljöutrymme har två beståndsdelar. Den
            första delen är den grundläggande utgångspunkten att det finns
            ett givet miljöutrymme som vi människor har att röra oss inom.
            Vi har bara en jord med vissa givna ekologiska ramar. De ramarna
            kan inte tänjas hur som helst, utan vi måste se till att leva
            inom dem. Lever vi över ett givet miljöutrymme, över ett ekosystems
            bärkraft, drabbar det oss själva men även andra länders invånare
            eller kommande generationer. På samma sätt drabbar tidigare generationers
            överskridande av ramarna oss i dag. Vi kan inte alltid helt objektivt
            slå fast hur stort miljöutrymmet är, men vi kan göra kvalificerade
            bedömningar, exempelvis gällande nivåer av klimatpåverkande växthusgaser.
          </p>
          <p xml:id="i-9s6wnewU2UzBM15NgPQdvp">
            Den andra delen av det rättvisa miljöutrymmet är frågan om rättvisa.
            Miljöfrågan är i grund och botten en fråga om fördelning av resurser.
            Om man tror på alla människors lika värde borde tillgången till
            pengar inte vara grunden för en fördelning av världens resurser.
            Jorden är vårt gemensamma arv och borde då också förvaltas på
            det sättet. Men i dag är det de individer, företag och länder
            med mycket pengar som lägger beslag på en långt mycket större
            andel av det totala miljöutrymmet än vad fattiga länder eller
            individer gör. Det är inte rättvist. Det behövs politiska beslut
            för att rika länder ska minska sin miljöpåverkan och för att fattiga
            länder ska få möjligheten att utvecklas.
          </p>
          <head xml:id="i-DC42UaKgd3xAgcKJ9EWvZx" type="h2">
            4.2 Klimaträttvisa
          </head>
          <p xml:id="i-Db36Gd1YzJzuL5uVN7SUU1">
            Vänsterpartiet strävar efter klimaträttvisa. Med det menar vi
            att vi tittar specifikt på klimatförändringarna utifrån ett rättviseperspektiv
            och på vem som påverkar respektive drabbas av klimatförändringarna.
            Situationen i världen i dag kan betecknas som djupt orättvis utifrån
            ett klimaträttviseperspektiv. Världens rika människor har orsakat
            klimatförändringarna och har fortfarande störst påverkan på klimatet.
            De som drabbas är däremot världens fattiga människor. Utifrån
            ett klimaträttviseperspektiv är det de rika länderna som har det
            historiska ansvaret för klimatförändringarna och som nu även har
            det största ansvaret för att minska sina utsläpp. Dessutom måste
            de rika länderna ge stöd till de fattiga som drabbas av klimatförändringarna.
          </p>
          <head xml:id="i-EW7JdzkGWD3GCiYav1H4Bz" type="h2">
            4.3 Klimat, klass och kön
          </head>
          <p xml:id="i-NZVAmEfrYonXzf8gYZhvGz">
            Det finns stora skillnader mellan fattiga och rika även inom
            länder. Vi anser att det behöver synliggöras vilka som överskrider
            sitt miljöutrymme och med hur mycket, såväl nationellt som globalt.
            Att synliggöra ojämlikheterna är att visa hur det globala klassamhället
            ser ut i praktiken.
          </p>
          <p xml:id="i-TwdtA2968WrTtxx1oCY5xk">
            Debatten som förs om klimatet fäster knappt någon uppmärksamhet
            alls på kön, trots att det är kvinnor som drabbas hårdast av miljöförändringarna
            samtidigt som det är män som belastar miljön mest, i såväl rika
            som fattiga länder. Det handlar om makt och resurser och världens
            kvinnor har alltjämt inte jämställda levnadsvillkor i förhållande
            till män. Vi anser att det är nödvändigt att lyfta klimatfrågorna
            ur ett genusperspektiv.
          </p>
          <head xml:id="i-5K3pYMR71z4HPNhJSPkeG3" type="h2">
            4.4 Rika påverkar klimatet mer
          </head>
          <p xml:id="i-E39SD3Ti1hkhf6oJ7jHRcp">
            Både fattiga och rika människor är en del av problemen när det
            gäller dagens konsumtion; fattiga för att de har tillgång till
            för lite resurser och rika för att de använder för mycket resurser.
            Fattiga människors låga konsumtion och påverkan på miljön utgör
            på ett sätt en räddning för rika människor eftersom de fattiga
            i så begränsad utsträckning tär på mänsklighetens gemensamma resurser.
          </p>
          <p xml:id="i-Gh9nRExJv3MtBKYaVERmj">
            I hela världen beräknas 1,2 miljarder människor leva i extrem
            fattigdom och 850 miljoner är kroniskt undernärda. I länderna
            i Afrika söder om Sahara dör ett av nio barn innan de fyller fem.
            Det innebär att barnadödligheten i detta område är nästan 16 gånger
            så hög som i den rikare delen av världen. Ungefär en fjärdedel
            av världens befolkning har inte tillgång till elektricitet. I
            denna situation är utveckling det överordnade målet för dessa
            utvecklingsländer.
          </p>
          <p xml:id="i-JzzPEaZFgdBjGj2Mz9aTGd">
            Dagens i-länder har under de senaste 200 åren gynnats av en koldioxidintensiv
            produktion och har stått för uppemot 80 procent av de utsläpp
            av växthusgaser som människan gett upphov till. Och skillnaderna
            i utsläppen består än i dag. Höginkomstländer släpper ut stora
            mängder koldioxidekvivalenter (CO 2 e) per person och år: Australien
            26,6 ton, USA 22,2 ton, Kanada 21,3 ton, Tyskland 11,3 ton, Japan
            10,2 ton och Sverige 7,9 ton. Det ska jämföras med utvecklingsländernas
            utsläpp: Kina 7,8 ton, Indien 1,9 ton och Bangladesh 0,9 ton (World
            Resource Institute, 2010).
          </p>
          <p xml:id="i-FShA3SY4STQBtYyiQrP83m">
            Även inom länder finns stora skillnader i miljöpåverkan. Enligt
            en KTH-avhandling har låginkomsttagare ofta mindre miljöpåverkan
            än de med högre inkomster (Karin Bradley, Institutionen för samhällsplanering
            och miljö på KTH). Ensamstående kvinnor med barn, boende i hyresrätt
            och personer med låg inkomst tillhör de grupper som bidrar minst
            till klimatförändringarna. Oavsett om de sopsorterar och handlar
            ekologiskt eller ej har låginkomsttagare en mindre miljöpåverkan
            än höginkomsttagare. Det beror på att låginkomsttagare har mindre
            bostäder, åker mer kollektivt och konsumerar mindre.
          </p>
          <head xml:id="i-79hmtasug5aqcJAWsEFqyA" type="h2">
            4.5 Fattiga drabbas hårdast
          </head>
          <p xml:id="i-HzcFKgf35Ec25GbbK8nfbh">
            De länder som släpper ut mest växthusgaser är de som drabbas
            lindrigast av växthuseffekten. I stället är det utvecklingsländer
            som kommer att få bära 75–80 procent av klimatförändringarnas
            skador och kostnader, enligt Världsbanken (World Development Report,
            2010). FN:s klimatpanel bedömer att effekterna av klimatförändringarna
            kommer att slå hårt mot världens fattiga regioner (Klimateffekter,
            anpassning och sårbarhet, 2007):
          </p>
          <list xml:id="i-NKTrT94wUAaiF92whXTrcr" style="ul">
            <item xml:id="i-183KEcJFot6VxvbJugPqaq">
              I Afrika kommer ytterligare 75–250 miljoner människor att drabbas
              av ökad vattenbrist. Mindre nederbörd leder till att vissa delar
              av Afrikas matproduktion minskar med uppemot 50 procent.
            </item>
            <item xml:id="i-6KFhjhsMJ1sQgpAnBw4FGy">
              I Asien kommer tillgången till färskvatten att minska, kustnära
              områden drabbas av översvämningar och klimatförändringarna utgöra
              ett hot mot naturresurser och människors hälsa.
            </item>
            <item xml:id="i-HF3gfBkfPwAAmN4HxFd6t7">
              I Latinamerika hotar klimatförändringarna att leda till stora
              förluster av biologisk mångfald. Vatten för konsumtion, jordbruk
              och energiproduktion påverkas signifikant. Livsmedelssäkerheten
              försämras och antalet hungriga människor ökar.
            </item>
            <item xml:id="i-XBJZiRB3nSKiXyNgzFLeHE">
              Små önationer förväntas drabbas hårt av bl.a. höjd havsnivå,
              minskad tillgång till vatten och korallblekning.
            </item>
          </list>
          <head xml:id="i-Dg5oNFDn7de2rX3JmoGPkT" type="h2">
            4.6 Män har större klimatpåverkan än kvinnor
          </head>
          <p xml:id="i-NHsTp8nxcX94snkpYm2GWn">
            Klimat och kön har starka kopplingar. Våra möjligheter och livsvillkor
            påverkas starkt av kön eftersom inkomst, förmögenhet och konsumtion
            är påtagligt könsrelaterad. Kvinnor står för en mindre del av
            det samlade konsumtionsutrymmet, inte minst i fråga om transporter,
            både för att de har mindre resurser än män och av sociala skäl.
            Detta gäller både bland rika och fattiga människor i Sverige.
          </p>
          <p xml:id="i-VieAyyxLRCybAAKEbSBf4K">
            Konsumtionsmönstren i fattiga länder skiljer sig markant med
            avseende på kön, t.ex. genom att pojkars och mäns behov av sjukvård
            och utbildning prioriteras framför flickors och kvinnors (Gerd
            Johnsson-Latham, En studie om jämställdhet som förutsättning för
            hållbar utveckling, Rapport till Miljövårdsberedningen, MVB 2007:02).
            Samtidigt är kvinnor genomgående mer engagerade i klimatfrågan
            än vad män är. Kvinnor anser också i större utsträckning att klimatfrågan
            är viktig och är mer villiga att genomföra åtgärder än vad män
            är (ARS research, 2007 i Annika Carlsson-Kanyama m.fl., Kvinnor,
            män och energi: makt, produktion och användning, FOI 2008).
          </p>
          <head xml:id="i-2f7JpDQgkaKHEqGpbSUuAE" type="h3">
            4.6.1 Fakta om mäns större klimatpåverkan
          </head>
          <list xml:id="i-Fo1atAURBuiHvSNzXcpMTV" style="ul">
            <item xml:id="i-CJRUgvMn6ne4ogmzE47bav">
              Män förbrukar mer energi. Ensamstående män utan barn gör av med
              20 procent mer energi än kvinnor i samma situation (FOI 2008).
            </item>
            <item xml:id="i-EbcADsfkJWSuuo1WVKVpXs">
              Män tar bilen oftare. En mycket liten grupp, 10 procent av alla
              bilförare, primärt män, står för 60 procent av allt bilkörande
              (MVB 2007:02). Jämfört med kvinnors transportsätt är mäns transporter
              avsevärt mer energikrävande. Hela 40 procent av männens totala
              energianvändning går till transporter, medan motsvarande andel
              för kvinnor bara är 25 procent. Det har visat sig vara betydligt
              svårare att förändra mäns transportsätt för att minska klimatpåverkan.
              Också skillnaderna mellan unga kvinnor och män är tydliga när
              det gäller energianvändningen för transporter, vilket betyder
              att könsskillnaderna sannolikt kommer att bestå i framtiden (FOI
              2008).
            </item>
            <item xml:id="i-XknEBg8qYHRtG3FcMSghD2">
              Män har större klimatpåverkan i alla inkomstgrupper. Skillnaderna
              i totala nivåer av energiförbrukning beror mycket på utgifternas
              storlek och det gäller både kvinnor och män. Men kvinnors och
              mäns energiintensitet skiljer sig i alla inkomstgrupper enligt
              studien. Män har en högre energiintensitet (MJ per krona) för
              sina inköp relativt kvinnor i alla inkomstgrupper (FOI 2008).
            </item>
            <item xml:id="i-HNBE968euVEiRPDiXakHWP">
              Män har makten i energibolagen. Män är kraftigt överrepresenterade
              i energiföretagens styrelser. Det motsvarar ungefär mäns genomsnittliga
              överrepresentation i svenska börsbolags styrelser: 77,7 procent.
            </item>
            <item xml:id="i-8FaG4bH1d4DGFkGpgZ4bqu">
              Män äter mer kött. Män äter också generellt betydligt mer rött
              kött än kvinnor.
            </item>
          </list>
          <head xml:id="i-SzLsYUkp5jGbFQoAGcF3MM" type="h2">
            4.7 Kvinnor mest utsatta
          </head>
          <p xml:id="i-38x7ZLBwr7VBrFrWtny21v">
            Kvinnor och män påverkas olika av klimatförändringarna. Därför
            är politiska åtgärder mot klimatförändringarna inte könsneutrala.
            Kvinnor och män, särskilt i fattiga länder, har olika ansvar,
            sårbarhet och skilda förutsättningar att minska utsläppen samt
            anpassa sig till klimatförändringarna.
          </p>
          <head xml:id="i-UqAHSkWUa7qM7ADAR7spyv" type="h3">
            4.7.1 Fakta om kvinnors utsatthet
          </head>
          <list xml:id="i-WS9DdQhpRnjW2TMBkDWqC3" style="ul">
            <item xml:id="i-5PEnNPBNDonvvhJqXkC1kk">
              Kvinnor är fattigare. Kvinnor tillhör en stor del av världens
              fattiga människor och är därför, liksom barnen som oftast är kvinnors
              ansvar, mer sårbara än män för miljöförändringars negativa effekter.
              Kvinnors sårbarhet för klimatförändringarna påverkas av utbildningsnivå,
              sociala nätverk, delaktighet i lokala organisationer, tillgång
              till finansiella tjänster och hur stora tillgångar de äger i övrigt
              (Världsbanken, World Development Report, 2010).
            </item>
            <item xml:id="i-AatJoFmJH6UBDt4aeWWcRD">
              Kvinnor utsätts för risker. Kvinnor är utsatta för större risker
              under och efter miljökatastrofer. UN University har räknat fram
              att 50 miljoner människor behövde flytta p.g.a. miljöförändringar
              redan år 2010 och att av dessa är de flesta kvinnor och barn (Sida,
              Civil Society and Climate Justice Overview, 2008).
            </item>
            <item xml:id="i-QvwF2fKgwtXG69F2idgs5e">
              Kvinnor påverkas mer av förändringar i naturresurser. Fattiga
              är generellt sett mycket beroende av naturresurser i sin omgivning.
              När exempelvis avskogning sker påverkar den kvinnors tillvaro
              starkt då tillgången till skogens frukter, ved, byggmaterial och
              medicinska växter förloras. Dessa är oftast avgörande för inte
              minst kvinnors möjlighet att överleva och generera inkomst till
              hushållet (Sida, Civil Society and Climate Justice Overview, 2008).
            </item>
            <item xml:id="i-LXgDT2a7wmy54fEd2pZUfC">
              Kvinnor är mindre sårbara om de har samma rättigheter som män.
              På platser där kvinnor och män har likvärdiga ekonomiska och sociala
              rättigheter påverkar klimatförändringarna kvinnor och män på liknande
              sätt. Eftersom mäns och kvinnors miljöpåverkan skiljer sig åt
              och män och kvinnor drabbas på olika sätt och i olika grad av
              klimatförändringarna är det viktigt att kvinnor inkluderas i beslutsfattandet
              om klimatfrågor och inkluderas i arbete som berör miljö och livsvillkor
              (Världsbanken, World Development Report, 2010).
            </item>
          </list>
          <p xml:id="i-BaHx8Z1F9YGUiDtBxgchvW">
            Även beträffande kvinnors delaktighet i klimatarbetet finns stora
            skillnader. Världsbankens World Development Report 2010 konstaterar
            bl.a. följande om kvinnors delaktighet:
          </p>
          <list xml:id="i-J7BeptFCuBGCs6mELpov5P" style="ul">
            <item xml:id="i-4W5MYPTwsKhGyGkS3G8M28">
              Kvinnor är nödvändiga i klimatarbetet. Kvinnor representerar
              åtminstone hälften av världens jordbrukare och kvinnor och flickor
              är samtidigt huvudansvariga för att samla in vatten och ved. Utsläppsminskningar
              och anpassningsåtgärder, speciellt inom skogsbruket och jordbruket,
              går inte att förverkliga utan att använda kvinnors kunskaper och
              delaktighet.
            </item>
            <item xml:id="i-XVsBNyLptxaqWNMyFz5nRv">
              Kvinnor räddar liv. Välfärden före, under och efter extrema naturkatastrofer
              kan förbättras genom att inkludera kvinnor i katastrofhanteringen
              och rehabiliteringen. I motsats till andra ställen som råkade
              ut för många dödsfall i samband med orkanen Mitch 1998, drabbades
              staden La Masica, Honduras, inte av några dödsfall. En bidragande
              orsak var att kvinnor i förväg hade fått utbildning i att tolka
              tidiga varningstecken och i riskhantering. Detta projekts slutsats
              var även att efter katastrofen utsattes man för mindre korruption
              vid distributionen av mat och för en mer rättvis fördelning av
              maten när kvinnor ansvarade för hanteringen.
            </item>
            <item xml:id="i-EdqbrUBm9megDot9L64P8M">
              Kvinnor kan förbättra den biologiska mångfalden och vattenhanteringen.
              Ett program mot ökenspridning i Tunisien, som pågick mellan 2001
              och 2006, bjöd in kvinnor för att bl.a. dela med sig av sina kunskaper
              om vattenhanteringen. Projektet resulterade i att kvinnor genomförde
              ett effektivt vatteninsamlings- och förvaringssystem. Den förbättrade
              vattenhanteringen ledde bl.a. till att växtligheten ökade och
              den biologiska mångfalden skyddades.
            </item>
            <item xml:id="i-NXqiFmkYQsKqoFsVNuR2AR">
              Kvinnor stärker livsmedelssäkerhet och skyddar skogar. I Nicaragua,
              El Salvador och Honduras har kvinnor planterat 400 000 träd sedan
              2001. Detta har förbättrat livsmedelssäkerheten och projektet
              ingår i ett internationellt klimatsamarbete.
            </item>
          </list>
          <head xml:id="i-EgNiX7J1Vg4GqqSwkrjCS3" type="h1">
            5 Sveriges strategi inför Warszawa
          </head>
          <head xml:id="i-7z69nMAw4b1UgdvFdPTbmu" type="h2">
            5.1 Klimatförändringarna – det vetenskapliga underlaget inför
            Warszawa
          </head>
          <p xml:id="i-6yYrYh8izToNcxrXTXZjeD">
            FN:s klimatpanels (IPCC) fjärde utvärderingsrapport 2007 hade
            stor betydelse för att tydliggöra och underbygga det hot som den
            globala uppvärmningen utgör. Klimatpanelen kom i rapporten fram
            till att utsläppen till år 2050 måste minska med 50–85 procent
            (jämfört med år 2000) om temperaturökningen ska begränsas till
            2–2,4 grader (jämfört med förindustriell nivå). Utsläppen måste
            dessutom nå sin topp senast 2015. Det innebär att koldioxid i
            atmosfären ska ligga mellan 350–400 ppm. I rapporten finns inget
            scenario för att den globala temperaturökningen ska hållas under
            2 grader. Arbetet med IPCC:s femte utvärderingsrapport pågår och
            beräknas vara klart 2014. Sedan IPCC:s rapport 2007 har kunskapsläget
            modifierat bilden av klimatsystemet och enligt underhandsinformation
            kommer den rapporten i allt väsentligt stärka resultaten från
            tidigare rapporter.
          </p>
          <p xml:id="i-9vxbsmB2hV28dUwoUmZkGy">
            Vid sidan om IPCC har mängder av andra vetenskapligt baserade
            rapporter presenterats som stärker bilden av att läget är akut.
            Följande slutsatser har bland annat kommit fram (Rapport från
            Regeringskansliet: Ny klimatvetenskap av Erland Källén och Markku
            Rummukainen, 2009):
          </p>
          <list xml:id="i-YPVWdqjaNq8pnb7UzkzYww" style="ul">
            <item xml:id="i-VraXBbsN6fAGGGtNjaai4e">
              Ökningstakten av växthusgashalter i atmosfären är högre än tidigare.
            </item>
            <item xml:id="i-V5BnPJ5vmG7uJrPh3DQQnG">
              Den dramatiska havsisminskningen i Arktis kan vara det första
              exemplet på observerad tröskeleffekt.
            </item>
            <item xml:id="i-3ZPgS7jriipWZuNeSjqDrj">
              Det kan bli svårare än vad som hittills bedömts att begränsa
              den totala uppvärmningen till maximalt 2 grader. Ny forskning
              stödjer farhågor om att kolsänkor blir mindre effektiva.
            </item>
          </list>
          <p xml:id="i-F3qtr94VB9SXpJh6N7eubf">
            I maj 2011 presenterades i Köpenhamn rapporten Impacts of climate
            change on snow, water, ice and permafrost in the Arctic om klimatet
            i Arktis som har sammanställts av närmare 200 polarforskare från
            hela världen. Rapporten kommer att fungera som underlag när FN:s
            klimatpanel presenterar sina nästa rapporter om klimatet 2013–2014.
            I rapporten konstaterar forskarna att klimatförändringarna i Arktis
            är betydligt mer omfattande och sker långt snabbare än vad man
            hittills trott. De nya modellerna visar att temperaturerna i Arktis
            till 2100 kan stiga med ytterligare 3 till 7 grader. Hittills
            har här redan en höjning på 2 grader skett. En sådan kraftig höjning
            till 2100 skulle innebära en kraftig isavsmältning och betydligt
            snabbare snösmältning under våren. Det skulle innebära att tundrornas
            permafrost kommer att tina över mycket stora områden. Avsmältningen
            av inlandsisen på Grönland tros bli så omfattande att den globala
            havsnivån höjs med 0,9–1,6 meter till 2100, vilket är dubbelt
            så mycket som IPCC förutspådde i sin senaste rapport från 2007.
            Sommaren 2012 var den isfattigaste som någonsin uppmätts i Arktis
            när det gäller havsisen.
          </p>
          <p xml:id="i-NDvR2Wt6swgfzhBwRtdKij">
            I slutet av 2012 presenterade Världsbanken tillsammans med Potsdam
            Institute rapporten Turn Down the Heat - Why a 4°C World Must
            Be Avoided. I den varnade de för att om inte kraftfulla åtgärder
            vidtas för att få ned utsläppen så kan temperaturen höjas med
            4 grader Celsius redan till 2060. I rapporten lägger de stort
            fokus på att beskriva en värld som är 4 grader varmare. I synnerhet
            utvecklingsländerna skulle drabbas extremt allvarligt av fortsatt
            ökenutbredning, havsnivåhöjning, extrema väder och konflikter
            som en följd av sinande naturresurser. En sådan kraftig temperaturhöjning
            som 4 grader Celsius har inte jorden upplevt de senaste 20 miljoner
            åren. I förordet hoppas världsbankschefen Jim Young Kim att vi
            med denna rapport ska chockas till handling.
          </p>
          <head xml:id="i-6NijVhH4xvNvnt7pk6XESG" type="h3">
            5.1.1 Räcker tvågradersmålet?
          </head>
          <p xml:id="i-4gP2Pz6hBeqFMPo6jqxrAE">
            Klimatforskaren James Hansen m.fl. har kraftigt ifrågasatt tvågradersmålet
            och menar att det kan få förödande effekter. Man har bl.a. lyft
            fram riskerna för ett albedo-omslag (kraftig minskning av snö-
            och istäckta ytor med resultatet att mindre solinstrålning reflekteras
            tillbaka ut i atmosfären och istället absorberas med resultatet
            att det blir ännu varmare), vilket ytterligare skulle förstärka
            temperaturhöjningen vid polerna med isavsmältning som följd och
            med en mycket kraftigare havshöjning än beräknat. Dessutom uppmärksammas
            att IPCC:s klimatmodeller för havshöjning inte inbegriper isavsmältningen
            eller metanutsläppen från en tinande tundra. James Hansen identifierar
            350 ppm som ett vetenskapligt utsläppsmål och får även stöd i
            detta genom en annan studie av professor Johan Rockström, tidigare
            vid Stockholm Environment Institute (SEI), som klassificerar det
            som ett planetärt gränsvärde.
          </p>
          <p xml:id="i-BvrbXSqQQnsa6KPgW3P1bz">
            I samband med de vetenskapliga rönen för att stabilisera koldioxidkoncentrationen
            på 350 ppm (jämfört med dagens 400 ppm) och en global uppvärmning
            på högst 1,5 grader startades en global opinion för denna målsättning.
            Bakom kravet står ett hundratal utvecklingsländer och önationer
            som drabbas hårdast av klimatförändringarna.
          </p>
          <p xml:id="i-2onsSeAJt1t9c9kXuJukKu">
            SMHI överlämnade i september 2011 rapporten Uppdatering av den
            vetenskapliga grunden för klimatarbetet (SMHI, september 2011)
            till regeringen om vad som hänt inom den senaste forskningen sedan
            IPCC:s sammanställning 2007. Även denna rapport visar att forskningen
            nu ser större och värre konsekvenser än 2007. Havsnivåhöjningen
            bedöms kunna bli än större detta århundrade och våra ekosystem,
            inte minst de marina, är under ett större hot än vad som befarades
            för fem år sedan. SMHI har studerat ett antal simuleringar för
            att se vilka utsläppsmål som krävs för att nå olika temperaturmål.
            För att med en sannolikhet på 70 procent nå ett globalt 1,5 graders
            mål krävs sannolikt globala nollutsläpp redan runt 2050.
          </p>
          <head xml:id="i-Unsv2TvSMHTVsqJ1dgAvZz" type="h2">
            5.2 Nya klimatmål inför Warszawa
          </head>
          <p xml:id="i-7PwExXzqX3pTuTXjyHqmER">
            Det vetenskapliga underlaget har sedan 2007 stärkt bilden av
            att klimatförändringarna är mer omfattande och sker i en snabbare
            takt än beräknat. Att hålla fast vid ett mål om högst 2 graders
            global uppvärmning innebär stor osäkerhet och ökar riskerna för
            en katastrofal klimatförändring.
          </p>
          <p xml:id="i-JzgFBQqyr8NxRqDv5XiAiZ">
            Förhandlingarna på FN:s klimatmöte i Cancún, COP 16, i december
            2010 resulterade i tillsättandet av en utredning om att bekämpa
            temperaturökningen till högst 1,5 grader. Problemet med en sådan
            inriktning är att det ytterligare fördröjer antagandet av ett
            globalt klimatmål som minimerar riskerna på en acceptabel nivå.
            Vetenskaplig solid grund finns redan för målsättning om att begränsa
            temperaturhöjningen till maximalt 1,5 grader och att stabilisera
            koldioxidhalten vid 350 ppm. Sverige bör inför förhandlingarna
            på klimatmötet i Warszawa COP 19/CMP9 ansluta sig till de forskare,
            nationer och organisationer som kräver detta klimatmål. Detta
            bör riksdagen som sin mening ge regeringen till känna.
          </p>
          <p xml:id="i-JgKHgvmk1JbXwWGvkig7Aq">
            I likhet med andra industrialiserade länder har Sverige ett stort
            historiskt ansvar för sina utsläpp som starkt bidragit till klimatkrisen.
            I-länderna har fyllt en mycket stor del av det totala utsläppsutrymmet
            och därmed begränsat andra länders utveckling. Man kan därför
            på goda grunder hävda att Sverige har en klimatskuld. I en strävan
            efter att utsläppen per capita ska jämnas ut mellan länder är
            det därför rimligt att även hänsyn tas till det historiska ansvaret.
            I metoden Greenhouse Development Rights (GDR) etableras en global
            utsläppsbudget och krav på att utsläppsminskning och finansiering
            fördelas mellan länder efter historiskt ansvar och ekonomisk förmåga.
            Sverige bör inför förhandlingarna på FN:s klimatmöte, COP 19 i
            Warszawa, verka för att metoden får genomslag i kommande avtal.
            Detta bör riksdagen som sin mening ge regeringen till känna.
          </p>
          <p xml:id="i-KtmsMPyFJ1gbFJLPyYbGfX">
            För att uppnå ett globalt 1,5-gradersmål anser Vänsterpartiet
            att Sverige måste skärpa sina nationella utsläppsminskningsmål
            till år 2020 och 2050.
          </p>
          <p xml:id="i-9GMqjgk55tgZh46X5Ha48x">
            Till år 2020 ska de totala utsläppen av växthusgaser i Sverige
            minska med minst 45 procent (jämfört med 1990) genom åtgärder
            inom landet. För den icke handlande sektorn, blir vårt klimatmål
            minskningar med 52 procent i Sverige jämfört med 1990. I ton räknat
            handlar Vänsterpartiets klimatmål om att minska utsläppen med
            32,5 miljoner ton koldioxidekvivalenter (CO 2 e) i Sverige. Vi
            vill gå från 72,3 miljoner ton CO 2 e 1990 till 39,8 miljoner
            ton CO 2 e 2020. Dessutom ska Sverige hjälpa andra länder att
            kraftigt minska sina utsläpp genom klimatbistånd och ny klimatfinansiering
            inom främst FN:s regi. Detta bör riksdagen som sin mening ge regeringen
            till känna. Till år 2050 ska de totala utsläppen av växthusgaser
            i Sverige minska med 100 procent, dvs. vara noll. Detta bör riksdagen
            som sin mening ge regeringen till känna.
          </p>
          <head xml:id="i-NXB3wozunYauReFpp3zu1w" type="h2">
            5.3 Sverige måste ta eget ansvar
          </head>
          <p xml:id="i-JrLG36QUS9nQf5sUjxhWDL">
            Vänsterpartiet vill att Sverige ska tillhöra de ledande länderna
            i världen i klimatomställningen. Idag gör vi inte det. Många av
            de progressiva förslagen om att skärpa utsläppsmålen, öka klimatfinansieringen
            och ta ett större ansvar på hemmaplan kommer från andra länder.
            Vänsterpartiet tycker därför att det är dags att ställa om Sverige
            på allvar samt att Sverige ska inta tätpositionen för klimatet
            och planetens överlevnad.
          </p>
          <p xml:id="i-BUSTzfRFxC1FLRk4wZgdup">
            Mer än en tredjedel av regeringens klimatåtgärder görs genom
            uppköp av billiga utsläppskrediter i andra länder. Dessutom har
            den borgerliga regeringen drivit denna politik på EU-nivå och
            underminerat EU:s klimat- och energipaket genom att tillåta stora
            uppköp av utsläppskrediter istället för investeringar på hemmaplan.
            Mekanismen för ren utveckling (Clean Development Mechanism, CDM)
            är en av Kyotoprotokollets två projektbaserade mekanismer. Dess
            uttalade mål är att bidra till en hållbar utveckling i utvecklingsländer
            och samtidigt hjälpa industriländer att nå sina klimatmål. CDM
            tillkom emellertid inte för att i första hand öka takten i utsläppsminskningarna
            utan istället för att flytta genomförandet av redan beslutade
            åtgärder från industriländerna till platser där de är billigare
            att genomföra. Det innebär att rika länder genom investeringar
            i CDM-projekt kan köpa utsläppskrediter från fattiga länder och
            sedan tillgodoräkna sig dessa som sina egna utsläppsminskningar.
          </p>
          <p xml:id="i-WJYSf784UHsp8ADTTRDdeY">
            I sin argumentation brukar den borgerliga regeringen hävda att
            dess köp av utsläppskrediter är stöd till utvecklingsländer, vilket
            är missvisande då syftet inte är att stödja utvecklingsländer
            utan att köpa sig fri från att vidta klimatåtgärder på hemmaplan.
            Vänsterpartiet anser att det är mycket anmärkningsvärt att den
            borgerliga regeringen gjort köp av utsläppskrediter till en bärande
            del av sin klimatpolitik. Metoden är ny och har uppenbarligen
            allvarliga brister. CDM innebär att nödvändiga investeringar på
            hemmaplan uteblir och risken är stor att klimatmål inte nås. Riksrevisionen
            har granskat den svenska stora användningen av CDM och fört fram
            befogad kritik i rapporten Klimatinsatser utomlands – statens
            köp av utsläppskrediter, RiR 2011:8. Det är bra, men en större
            granskning krävs. Vi menar att internationella klimatinvesteringar
            är nödvändiga men att dessa inte bör användas för att nå det nationella
            klimatmålet. Istället för köp av utsläppskrediter med tveksam
            miljöeffekt vill Vänsterpartiet driva en politik för kraftfulla
            klimatinvesteringar i utvecklingsländerna. Det ska vara investeringar
            som bidrar till nya minskningar av utsläppen och som inte ska
            användas för att nå vårt nationella klimatmål. Mot bakgrund av
            det anförda anser Vänsterpartiet att Sveriges köp av utsläppskrediter
            via CDM för att uppnå det nationella klimatmålet ska upphöra.
            Detta bör riksdagen som sin mening ge regeringen till känna.
          </p>
          <head xml:id="i-LaowsQrkjQvtEoYzTKQii5" type="h2">
            5.4 EU måste höja klimatmålet
          </head>
          <p xml:id="i-2Rcpn2zWwUrQSscdsT6iuJ">
            EU:s målsättning är att minska utsläppen med 20 procent till
            2020, men att detta kan höjas till 30 procent om andra länder
            höjer sina åtaganden. Vänsterpartiet menar att detta defensiva
            ställningstagande bygger på en felaktig föreställning att det
            är samhällsekonomiskt olönsamt att gå före i en nödvändig omställning.
            Dessutom har EU på Balitoppmötet anslutit sig till IPCC:s forskningsrapport
            som kräver minskningar på 25–40 procent i den utvecklade delen
            av världen till 2020. Ska de rika länderna nå detta mål måste
            Sverige och EU gå före. Det görs bäst genom att vi själva tar
            ansvar och gör de kraftigaste minskningarna bland i-länderna.
            Vänsterpartiet anser därför att EU bör ha som mål att minska utsläppen
            med minst 40 procent till 2020.
          </p>
          <p xml:id="i-TtcDpd9wv7dWGoLsWNHU7S">
            Ett antal länder i EU, dock ej Sverige, har under det senaste
            året verkat för att EU bör höja sin målsättning till 30 procent.
            Vänsterpartiet anser att en höjning till 30 procent vore ett bra
            steg mot vår målsättning om att minska utsläppen med 40 procent.
            Därför bör Sverige inför klimattoppmötet i Warszawa driva kravet
            att EU höjer sitt klimatmål till 30 procent till 2020. Detta bör
            riksdagen som sin mening ge regeringen till känna.
          </p>
          <head xml:id="i-X8pVuMidkrid5KJ3oKPcrd" type="h2">
            5.5 Bindande och rättvisa klimatavtal
          </head>
          <p xml:id="i-Gn8Dvc51MVLJMQBjf2BBGc">
            Kyotoprotokollet är det internationellt bindande avtal som finns.
            På klimattoppmötet i Doha, COP 18, beslutades om en förlängning
            till 2020. Samtidigt fortsätter förhandlingarna om ett helt nytt
            rättsligt bindande globalt avtal. Det ska vara färdigt 2015 och
            träda i kraft 2020, då det ska ersätta Kyotoprotokollet. Kyotoprotokollet
            har bristande ambitioner samt en svaghet i att stora utsläppsländer
            som USA, Kanada och Japan inte är med. Men i protokollet finns
            en rättvis ansvarsfördelning mellan industri- och utvecklingsländer
            och principer om ansvarsfördelning mellan nord och syd som är
            viktigt att stå fast vid. Sverige bör verka för att det internationella
            klimatavtal som sluts efter Kyotoprotokollet ska vara legalt bindande
            och att avtalet ska vara rättvist i så måtto att industriländer
            ska ta ett större ansvar än utvecklingsländer. Detta bör riksdagen
            som sin mening ge regeringen till känna.
          </p>
          <p xml:id="i-HhAAdRWCBGpFPS8nsHB41d">
            I en forskningsrapport från norska klimatforskningsinstitutet
            Cicero 2011 konstateras att inte mindre än 26 procent av de globala
            koldioxidutsläppen kommer från produktion av varor som konsumeras
            i ett annat land. Flödet av varor från u-länderna till konsumenter
            i rika länder tenderar att bli allt större. Totalt har de fattiga
            ländernas utsläpp från varor som skickas till i-länderna fyrdubblats
            sedan 1990. Den totala mängden är större än vad i-länderna har
            lyckats minska sina utsläpp med genom Kyotoprotokollet. Ett flertal
            andra internationella studier pekar även de på att en stor andel
            av den utsläppsökning som skett globalt de senaste decennierna
            beror på den rika världens ökande konsumtion.
          </p>
          <p xml:id="i-D5Std8vdTQ6i8k8CVTnxVc">
            För att uppnå rättvisa klimatavtal måste hänsyn tas till den
            rika världens ökade konsumtion. Sverige bör inför klimattoppmötet
            i Warszawa verka för att en konsumtionsbaserad bokföring blir
            central i de internationella klimatförhandlingarna. Detta bör
            riksdagen som sin mening ge regeringen till känna.
          </p>
          <head xml:id="i-HCWDDm7MZPke8WGJTUFrXc" type="h2">
            5.6 Klimatfinansiering
          </head>
          <p xml:id="i-UXSGrLd5MsfZBWYPSkaSAC">
            I FN:s klimatkonvention (UNFCCC) från 1992 är principerna för
            hur framtida klimatöverenskommelser ska göras klara. Det är de
            industrialiserade länderna som historiskt sett smutsat ned och
            därför måste ta ledningen för utsläppsminskningarna (Art 3.1).
            Vid klimatkonventionens toppmöte i Bali 2007 enades länderna om
            en handlingsplan för hur den rika världen ska stödja de som drabbas
            värst av klimatförändringarna. En av knäckfrågorna är hur teknik
            och resurser ska kunna föras över till syd. Handlingsplanen slår
            fast att de rika länderna måste hjälpa de fattiga med finansiellt
            stöd och ny teknik, och man konstaterar att resurserna måste vara
            tillräckliga, förutsägbara och beständiga. Sverige bör även verka
            för att klimatfinansiering inte ska ske på bekostnad av gjorda
            åtaganden rörande utvecklingsbistånd, det vill säga finansieras
            utanför det ordinarie biståndet med nya additionella medel. Detta
            bör riksdagen som sin mening ge regeringen till känna.
          </p>
          <p xml:id="i-PX2F2Z3o85Eut8Bpw71Pz7">
            Det har gjorts många uppskattningar kring kostnaderna för att
            bekämpa klimatförändringarna i den fattiga världen. Totalsummorna
            varierar mellan 28 och 200 miljarder dollar per år beroende på
            om det är Världsbanken, frivilligorganisationer, EU-kommissionen
            eller klimatkonventionen som gör uppskattningen. Nicholas Stern,
            författare till den omtalade Sternrapporten från 2006, landar
            i sin bok The Global Deal på 100 miljarder dollar per år. Det
            är mycket pengar, lika mycket som världens samlade bistånd, men
            fortfarande bara en bråkdel av de räddningspaket som avsattes
            för att rädda världens banker när finanskrisen bröt ut 2008.
          </p>
          <p xml:id="i-FiqyWfGjMNyWAG3RYPEZnP">
            På klimattoppmötet i Bali lanserade den norska regeringen förslaget
            om att auktionera ut en del av utsläppsrätterna i den framtida
            globala handeln med utsläppsrätter. Om i-länderna måste betala
            för 2 procent av utsläppsrätterna skulle det generera kring 20
            miljarder dollar/år hade den norska regeringen räknat ut. För
            närvarande pågår endast en begränsad handel med utsläppsrätter
            på global nivå, men efter 2012 väntas handeln ta fart när de rika
            länderna måste sänka sina utsläpp eller köpa utsläppsrätter. Fördelen
            med det norska förslaget är att det snarast är att se som en finansieringsmekanism.
            När det väl är på plats genererar det pengar oavsett vilka regeringar
            som styr i de olika rika länderna. Auktioneringsandelen kan också
            justeras uppåt, vilket på sikt är ett troligt scenario, om behoven
            visar sig vara större än de intäkter som genereras.
          </p>
          <p xml:id="i-6kbqWjQkfbxDLjHzktxTp4">
            Schweiz har presenterat ett finansieringsförslag baserat på en
            global koldioxidskatt på förbränning av fossila bränslen. Förslaget
            innebär också att länder med låga utsläpp ska befrias helt från
            skatten. G77 och Kina har föreslagit inrättandet av en ny fond
            för klimatinsatser i syd. Fonden ska helt vara underställd UNFCCC:s
            ledning. Fonden ska finansieras med bidrag från de rika ländernas
            budgetar på 0,5–1 procent av respektive BNP. Avgifter på den globala
            flygtrafiken, sjöfarten och oljehandeln har också förts fram som
            tänkbara finansieringskällor. EU:s 27 ledare föreslog 2009 en
            skatt på valutatransaktioner, en så kallad Tobinskatt, som intäktskälla
            för klimatåtgärder.
          </p>
          <p xml:id="i-Sws9eCD5xfqhYRAKVk5PSb">
            Kanske kan en framtida lösning vara en kombination av flera olika
            finansieringsförslag. Det europeiska kyrkliga nätverket Aprodev
            har lagt fram ett förslag som binder ihop ett flertal förslag
            till en ny klimatfond i UNFCCC:s regi. Det utesluter inte andra
            intäktskällor vid sidan av utsläppshandeln.
          </p>
          <p xml:id="i-AFLWq3trTjZ61gtz617rb7">
            Tyvärr har IMF och Världsbankens engagemang när det gäller klimatfrågorna
            hitintills lämnat mycket att önska. Trots det har regeringen valt
            att låta stora delar av Sveriges internationella klimatarbete
            kanaliseras via Världsbanken. I april 2012 krävde 115 organisationer
            runtom i världen i ett öppet brev till ansvariga ministrar, i
            Sveriges fall Anders Borg, att ge ökat stöd till FN:s klimatfond,
            UN Green Climate Fund (GCF), som saknar tillräckliga resurser.
            Grupperna uppmanar också till att fullborda den utfasning av Världsbankens
            klimatfonder, Climate Investment Funds (CIF:s), som utlovats i
            och med att FN:s fond träder ikraft. FN:s klimatfond anses bättre
            kunna möta utvecklingsländers behov av att hantera klimatkrisen
            än Världsbanken givet dess fortsatta finansiering av fossila bränslen,
            bristande MR-perspektiv och bristande inflytande för fattiga länder.
            Vänsterpartiet stödjer detta krav. Sverige bör i internationella
            förhandlingar verka för att institutioner för klimatfinansiering
            ska underställas FN och inte Världsbanken för att säkerställa
            demokratisk styrning. Detta bör riksdagen som sin mening ge regeringen
            till känna.
          </p>
          <p xml:id="i-YWYKENM58xTGWYXyzLnPga">
            På FN:s klimatmöte i Cancún enades man om en klimatfond som innebär
            att 100 miljarder dollar per år från 2020 avsätts för klimatåtgärder
            i fattigare länder. Ett första styrelsemöte ägde rum i augusti
            i år – behoven är nu stora för att snabbt få fram tillräckliga
            medel till utvecklingsländerna.
          </p>
          <p xml:id="i-3qgMTzK39Z9pgXMhT84U9F">
            Hittills har dock mycket litet skett för att realisera nya förslag
            på finansieringskällor, trots att forskare pekar på växande kostnader
            för anpassning och skador i fattiga länder som följd av industriländernas
            historiska utsläpp. Sverige ska i internationella klimatförhandlingar
            vara pådrivande för att skapa nya finansieringsmekanismer med
            tillräckliga, stabila och förutsägbara summor till klimatåtgärder
            i utvecklingsländerna. Detta bör riksdagen som sin mening ge regeringen
            till känna.
          </p>
          <p xml:id="i-79ah5kgQgNe7xLbL15EDik">
            Vi är även oroade över den svenska regeringens hantering av intäkterna
            från EU:s handel med utsläppsrätter. Enligt EU:s direktiv om handel
            med utsläppsrätter (2009/29/EG) ska minst 50 procent av intäkterna
            från auktioneringen av utsläppsrätterna gå till klimatåtgärder.
            Regeringen öronmärker inte dessa intäkter, utan man tillför dem
            endast till statsbudgeten. Vänsterpartiet kräver att regeringen
            lever upp till EU-direktivet och öronmärker auktioneringsintäkterna
            till klimatåtgärder i enlighet med direktivet. Detta bör riksdagen
            som sin mening ge regeringen till känna.
          </p>
          <head xml:id="i-4hwRp611rmad3CaL8avABy" type="h2">
            5.7 Översyn av CDM
          </head>
          <p xml:id="i-RA9qtR3S7Mbi8qLeTZdafL">
            Mekanismen för ren utveckling (Clean Development Mechanism, CDM)
            är en av Kyotoprotokollets två projektbaserade mekanismer. Dess
            uttalade mål är att bidra till en hållbar utveckling i utvecklingsländer
            och samtidigt hjälpa industriländer att nå sina klimatmål. CDM
            tillkom emellertid inte för att i första hand öka takten i utsläppsminskningarna
            utan för att flytta genomförandet av redan beslutade åtgärder
            från industriländerna till platser där de är billigare att genomföra.
            Det innebär att rika länder genom investeringar i CDM-projekt
            kan köpa utsläppskrediter från fattiga länder och sedan tillgodoräkna
            sig dessa som sina egna utsläppsminskningar.
          </p>
          <p xml:id="i-TCmNaJYutbkoTys65ZAifS">
            För att CDM ska fungera som det är tänkt förutsätter det att
            systemet verkligen leder till utsläppsminskningar. För att uppnå
            utsläppsminskningar måste CDM-projekten vara additionella, dvs.
            de skulle inte ha kommit till stånd i mottagarländerna utan de
            rika ländernas finansiering. Om rika länder investerar i CDM-projekt
            som skulle ha blivit av även utan de rika ländernas finansiering
            kommer mängden växthusgaser i världen att öka. Det beror på att
            det land som köper utsläppsminskningarna gör en CDM-investering
            istället för att minska utsläppen inom sitt eget land.
          </p>
          <p xml:id="i-7YpdkwQdmzBEP24kc8KDWa">
            Flera internationella granskningar pekar på stora brister i CDM:s
            miljöeffekter. Enligt Öko-institutet i Tyskland kan man ifrågasätta
            om 40 procent av projekten verkligen är additionella (Is the CDM
            fulfilling it's environmental and sustainable development objectives?
            An evaluation of the CDM and options for improvement. Öko-Institut,
            2007).
          </p>
          <p xml:id="i-XDcvcnQhtpo52xnMvaY8BL">
            Forskning från Stanford University i USA anger att hälften av
            de klimatprojekt som Sverige och många andra rika länder satsar
            på i utvecklingsländer inte ger några minskningar av utsläppen
            av växthusgaser (Michael Wara, Measuring the Clean Development
            Mechanisms performance and potential, 2009).
          </p>
          <p xml:id="i-7Y8wpk4MqCDr67TuQhs3yK">
            EU-parlamentet kräver i sin klimatresolution från 2009 att de
            flexibla mekanismerna måste ses över och att CDM ska begränsas
            till endast högkvalitativa projekt som ger dokumenterade minskningar
            (2050: Framtiden börjar idag: rekommendationer för EU:s framtida
            integrerade politik i klimatfrågan, resolution antagen av EU-parlamentet
            den 4 februari 2009). Många studier visar dessutom att CDM-projekten
            inte uppnår målet om att bidra till en hållbar utveckling.
          </p>
          <p xml:id="i-64MygbJDxjMJVN7YhA8QtT">
            Själva idén med CDM är att det ska vara billigare och mer kostnadseffektivt
            att klimatinvestera i fattiga länder jämfört med att endast genomföra
            nationella klimatåtgärder. Men CDM:s kostnadseffektivitet ifrågasätts.
            Scocco &amp; Alfredsson menar i rapporten Konsten att nå både
            klimatmål och tillväxt (Institutet för tillväxtpolitiska studier
            [ITPS], nuvarande Tillväxtanalys, 2008) att kostnadseffektiviteten
            för åtgärder på hemmaplan kraftigt underskattas. Rapporten menar
            att föreställningen att det är billigt att minska utsläppen i
            länder som är fattiga inte stämmer och att regeringens klimatpolitik
            till stora delar vilar på en felaktig verklighetsbeskrivning.
          </p>
          <p xml:id="i-7Hye55CNn2md532RHwBpke">
            Även den liberala tankesmedjan Fores ifrågasätter CDM:s kostnadseffektivitet.
            De menar att det är en överdrift att kalla CDM för kostnadseffektiv.
            Det mest effektiva sättet att minska utsläppen är att alla minskar
            sina egna utsläpp på hemmaplan. Att köpa utsläppsminskningar utomlands
            kommer alltid att vara sämre än det, enligt Fores (Gabriella Larsson,
            Köp av utsläppsminskningar utomlands, Fores 2008).
          </p>
          <p xml:id="i-SmvQZXPn7EKDYbqrKykJeg">
            Vänsterpartiet menar att CDM-systemet måste utvärderas i grunden.
            Innan en sådan utvärdering har gjorts borde den svenska regeringen
            avstå från att använda CDM. Sverige bör verka för en internationell
            översyn som gör en noggrann utvärdering av CDM. Detta bör riksdagen
            som sin mening ge regeringen till känna.
          </p>
          <head xml:id="i-CuPtacx9JWqv2SeJp1SEPy" type="h2">
            5.8 Tekniköverföring
          </head>
          <p xml:id="i-HX8Xg72YxPahUqhiLo2hwh">
            För att utvecklingsländer ska ha några möjligheter att bromsa
            sina egna utsläpp och samtidigt utvecklas behöver de få tillgång
            till modern miljöteknik. Genom att förändra patentlagstiftningen
            skulle tekniköverföring gynnas. Innovationerna inom förnybar teknik,
            jordbruk och datamodullering i syfte att förutsäga väder osv.
            finns ofta koncentrerade hos företag inom den rika världen. När
            utvecklingsländer vill utveckla tekniker för förnybar energi och
            hållbar livsstil, till exempel genom att bygga ut vindkraften,
            måste de antingen betala dyra patentlicenser eller använda gammal
            teknik där patenträtten gått ut. De har helt enkelt inte råd med
            den modernaste och miljövänligaste tekniken. Grön teknik som bekämpar
            klimatförändringarna bör ges samma undantag inom TRIPS-avtalet
            som livsbesparande mediciner har fått. Sverige bör i internationella
            klimatförhandlingar verka för detta. Detta bör riksdagen som sin
            mening ge regeringen till känna.
          </p>
          <head xml:id="i-YGYBurcT9m3iJf5RQcUNTG" type="h2">
            5.9 Genusperspektiv på klimatåtgärder
          </head>
          <p xml:id="i-n5RoHE7NWh9s1MdTbAtsP">
            Globalt har genusinriktade projekt som syftat till att antingen
            minska utsläppen eller anpassa sig till klimatförändringarna visat
            att kvinnors fulla delaktighet i beslut räddar liv, skyddar känsliga
            naturresurser och minskar utsläppen av växthusgaser. I många utvecklingsländer
            har kvinnor och män haft olika roller när det gäller hantering
            av naturresurser. Med ett förändrat klimat kan kvinnor, som ofta
            ansvarar för vatten- och matförsörjning, bli särskilt drabbade.
            Alla mekanismer eller finansieringar för katastrofhantering, utsläppsminskning
            eller anpassning kommer att vara otillräckliga ifall kvinnor inte
            deltar fullt ut i utformning, beslutsfattande och genomförande.
            För att klimatanpassningen ska vara effektiv måste bakomliggande
            underlag innehålla genusanalyser av de åtgärder som görs. Sverige
            bör vara drivande för att jämställdhetsperspektivet och vikten
            av kvinnors delaktighet särskilt lyfts fram i alla klimatpolitiska
            sammanhang internationellt. Detta bör riksdagen som sin mening
            ge regeringen till känna.
          </p>
          <head xml:id="i-JoqWJmEaSjc2K4DL5tyCAb" type="h2">
            5.10 Inga subventioner till fossil energi
          </head>
          <p xml:id="i-XqGpGd1MNw3Fpne9WZ7VHj">
            Regeringar världen över ger subventioner åt olje- och gasbranschen
            som omfattar 150–250 miljarder dollar årligen (Sternrapporten,
            2006). Därutöver kan de hundratals eller rent av tusentals miljarder
            dollar som satsas på militära operationer i syfte att skydda oljeutvinning
            läggas till. Världsbanken är den största multilaterala bidragsgivaren
            och har gett ungefär 8 miljarder dollar i oljesubventioner sedan
            år 2000. Och detta stöd växer. År 2006 ökade Världsbankens krediter
            till energisektorn med över 50 procent och av dessa går 77 procent
            till olja och gas medan endast 5 procent satsas på förnybar energi
            (Utsläpp och Rättvisa, Rikard Warlenius, 2008).
          </p>
          <p xml:id="i-KfQT7VBfiX6b1DTLZRCjMz">
            På FN:s stora möte om biologisk mångfald i Nagoya 2010 fattades
            beslut om att åtgärder ska tas fram för att miljöskadliga subventioner
            ska fasas ut. Den svenska regeringen har i styrdokument slagit
            fast att de svenska miljöskadliga subventionerna ska kartläggas
            och fasas ut. Men ännu har vi inte sett någon sådan plan. Sverige
            bör anta en handlingsplan för utfasning av de svenska miljöskadliga
            subventionerna. Se även Vänsterpartiets motion 2013/14:MJ302 Biologisk
            mångfald.
          </p>
          <head xml:id="i-MokGPzC7ms6YdPkJeyv5wx" type="h2">
            5.11 REDD
          </head>
          <p xml:id="i-KeHkiiN81KegXqEQjfwNu1">
            Avverkning och utarmning av skog står för ungefär en femtedel
            av utsläppen av växthusgaser. REDD (Reducing Emissions from Deforestation
            and Forest Degradation) är ett program inom FN:s klimatarbete
            för att minska utsläppen av växthusgaser genom att minska avskogningen.
            I utvecklandet av mekanismer för skogsskydd i syd måste biologisk
            mångfald och lokal- och urfolks rättigheter respekteras. För att
            finansiera framtida skydd av regnskogarna ska åtgärder inte kopplas
            till en utsläppsmarknad där minskningar kvittas mot fortsatta
            utsläpp från verksamheter i i-länder. Sverige ska istället i klimatförhandlingar
            verka för att ett fondbaserat system för REDD utvecklas. Detta
            ska riksdagen som sin mening ge regeringen till känna.
          </p>
          <head xml:id="i-QecmqFMvqUrb2LL8AD4Fyj" type="h1">
            6 Klimatpolitik i Sverige
          </head>
          <head xml:id="i-Fvc4oUibWRs6unWp6SUzYT" type="h2">
            6.1 Klimatbistånd
          </head>
          <p xml:id="i-5qeq3PEb4kUEgnMM6k3JR9">
            Trots att det är den rika världen som står för den största delen
            av utsläppen, är det de fattiga som drabbas hårdast. Vänsterpartiet
            vill därför ha ett separat klimatbistånd. Det ska bestå av nya
            additionella medel. Arbetet med att möta och förebygga klimatförändringarna
            får aldrig ske på bekostnad av viktiga insatser för minskad fattigdom,
            jämställdhet osv. Tvärtemot regeringen vill vi genomföra en stor
            satsning på ett klimatbistånd som ligger utöver enprocentsmålet.
            På så vis undandrar vi inte resurser från andra viktiga områden.
            Vi föreslår därför att ett bilateralt klimatbistånd införs där
            0,5 miljarder avsätts 2014, utöver den föreslagna biståndsramen.
            Pengarna ska användas till förebyggande klimatåtgärder som motverkar
            konsekvenserna av de klimatförändringar vi redan ser. Detta klimatbistånd
            bör öka till 1 miljard 2015 och 2016.
          </p>
          <p xml:id="i-NRET8etXbJyPdHCuyZ8kJy">
            Det behövs dessutom en klimatfinansiering inom ramen för FN:s
            klimatförhandlingar om en efterföljare till Kyotoprotokollet.
            Vi avsätter därför 500 miljoner kronor per år i nya klimatpengar
            som ska användas till multilateralt klimatbistånd inom ramen för
            FN:s klimatarbete. Genom att avsätta sammanlagt 4 miljarder kronor
            de kommande tre åren i klimatbistånd och klimatfinansiering kan
            Sverige återupprätta sin trovärdighet i de internationella klimatförhandlingarna.
            På så sätt hoppas vi att Sverige kan bli ett av de ledande länderna
            i världen för att en hållbar överenskommelse snart kommer till
            stånd.
          </p>
          <p xml:id="i-WG7C9HiYYkt4AEDQ2MDRBu">
            EU behöver också ta ett större ekonomiskt ansvar för att stödja
            dem som drabbas värst av klimatförändringarna. Men EU har ingen
            enskild budgetpost för klimatbistånd. Sverige bör i klimatförhandlingar
            verka för att det inrättas en enskild budgetpost för klimatbistånd
            i EU:s budget för att garantera att klimatinsatser inte sker på
            bekostnad av gjorda åtaganden rörande utvecklingsbistånd. Detta
            bör riksdagen som sin mening ge regeringen till känna.
          </p>
          <p xml:id="i-Bx7nDdGEFXrV59UY7SCU23">
            Se även Vänsterpartiets motion om bistånd, 2013/14:U264 En svensk
            utvecklingspolitik för rättvisa, jämställdhet och hållbar utveckling.
          </p>
          <head xml:id="i-CVPKXnGmWUdVDqCbYqY6sf" type="h2">
            6.2 Klimatprogram för minskade utsläpp och nya jobb
          </head>
          <p xml:id="i-Qz7HkoWJZPXZj6jA7nawXh">
            Ett nytt klimatprogram bör inrättas med syfte att minska utsläppen
            av växthusgaser och energianvändningen samt skapa nya jobb – klimatjobb.
            Mellan 2014–2016 satsar vi 3 miljarder kronor på att minska utsläppen
            och skapa nya jobb. Stödet ska kunna sökas av kommuner, landsting
            och företag. Stödet ska bland annat gå till utbyggnad av biogas,
            installation av fjärrvärme, övergång till biobränslen och övrig
            förnybar energi, energieffektivisering, klimatanpassningsåtgärder
            och klimatinformation för en hållbarare livsstil. Programmet utvidgas
            till att också innefatta klimatanpassningsåtgärder inom byggande
            och samhällsplanering. Klimatprogrammet väntas minska utsläppen
            med cirka en miljon ton koldioxidekvivalenter per år.
          </p>
          <p xml:id="i-2EhBs4ZWtjMvfeT3ERqmXM">
            Klimatprogrammen ska
          </p>
          <list xml:id="i-31Hz1z73Js11bbJnr5GXp3" style="ul">
            <item xml:id="i-HCpexNV8tBxhGvaGJk17Jc">
              bidra till minskade utsläpp av växthusgaser,
            </item>
            <item xml:id="i-DafFqKP5H2c5pAU4XaY7aY">
              gå till de samhällsekonomiskt mest lönsamma projekten,
            </item>
            <item xml:id="i-6HVcRvCNBKiVDgdGstyQRv">
              bidra till utveckling av ny, grön teknik,
            </item>
            <item xml:id="i-78M79GWqhbFvmQioTRHhwa">
              skapa nya jobb,
            </item>
            <item xml:id="i-42iLv6EVX67C7QfWyfdK59">
              ge ökad information för hållbar livsstil och
            </item>
            <item xml:id="i-6GaFoqDxsV8wb7ubpkQSdy">
              stärka klimatanpassningen.
            </item>
          </list>
          <p xml:id="i-DPwrJ6v8qKwjnYKJCtqK8W">
            Tidigare erfarenheter visar att satsningar på miljö och klimat
            kan minska utsläppen kraftigt. Sveriges Kommuner och Landsting
            (SKL) har efterfrågat nya klimatinvesteringssatsningar. Det tidigare
            klimatinvesteringsprogrammet, Klimp, infördes av den rödgröna
            majoriteten 2003 och var en vidareutveckling av de lokala investeringsprogram
            (LIP) som infördes 1998.
          </p>
          <p xml:id="i-6LgXrV77brMrzavik2RTHF">
            Klimatnyttan per bidragskrona ökade med tiden. Trots att Klimp
            var framgångsrikt och en enig Klimatberedning föreslog ett utvecklat
            investeringsprogram, valde regeringen att avveckla Klimp och verksamheten
            löpte ut 2012. Under perioden 2003–2012 användes 1 175 miljoner
            i statliga bidrag för stöd till klimatinvesteringar, vilket resulterade
            i att kommuner och företag investerade närmare 6 miljarder i klimatförbättrande
            åtgärder. Totalt beviljades 751 åtgärder stöd som ledde till en
            minskad användning av fossil energi med 2,2 TWh per år och ökning
            av förnybar energi med 1,6 TWh per år. Dessutom har LIP och Klimp
            skapat tusentals nya jobb i Sverige i offentlig sektor och i företag
            trots att sysselsättningseffekter aldrig var en uttalad målsättning
            med Klimp. Vad som ovan anförs om att införa ett nytt klimatprogram
            bör riksdagen som sin mening ge regeringen till känna.
          </p>
          <head xml:id="i-FnqrmZqEDLoHzF3kVN113W" type="h2">
            6.3 Klimatminister och klimatdepartement
          </head>
          <p xml:id="i-Jz1nTDiVZAvz4RKz8gnumD">
            Genom inrättande av en renodlad klimatminister, som inte ska
            ersätta miljöministern, skapas unika möjligheter att klimatmålsättningarna
            förverkligas snabbast möjligt. En klimatminister ska ha det övergripande
            ansvaret för hela klimatfrågan från internationella förhandlingar
            på området till investeringar i kollektivtrafik och stöd till
            att energisanera bostäder. På så vis kan klassiska revirstrider
            som hindrar åtgärder för klimatet undvikas.
          </p>
          <p xml:id="i-JDuGu9xm2STjCwoCdwatas">
            Det är också till gagn för det konventionella miljöarbetet om
            det inrättas en renodlad klimatminister. Det finns stor risk att
            en miljöminister blir så upptagen av klimatarbetet att andra miljöfrågor
            hamnar på efterkälken. Enligt Naturvårdsverket beräknas i nuläget
            att endast 2 av 16 miljömål uppnås till 2020 med nuvarande styrmedel.
            Det handlar om den biologiska mångfalden, övergödningen, utarmningen
            av skogen och kemikaliesamhället, för att nämna några exempel.
            Genom att lägga klimatfrågorna på en separat minister kan miljöministern
            lägga större fokus på detta viktiga arbete.
          </p>
          <p xml:id="i-A4YmVMEQhrK7yJsHnkL1cZ">
            Sverige bör ansluta sig till de länder som har en klimatminister
            som enbart ansvarar för klimatfrågor. För att samla alla klimatpolitiska
            frågor och skapa helhetsgrepp bör även ett klimatdepartement inrättas.
          </p>
          <head xml:id="i-3Q7xEBZbGBrLDR9KSr7iFK" type="h2">
            6.4 Klimatbudget
          </head>
          <p xml:id="i-9JZLADQ8J1561MptUybCHv">
            Världen riskerar att gå mot en global temperaturhöjning med stora
            ekonomiska och sociala effekter som följd. För att undvika stora
            mänskliga lidanden och betydande ekonomiska förluster krävs ökade
            åtgärder i form av investeringar och styrmedel för att minska
            utsläppen av växthusgaser. En sådan omställning kräver att det
            ekonomiska ramverket utformas i enlighet med nödvändiga klimatåtgärder.
            I likhet med Storbritanniens Climate Change Act bör Sverige anta
            en klimatbudget. Även den danska regeringen har för avsikt att
            under hösten 2013 lägga fram en proposition om en klimatlag för
            att utforma en plan för 40-procentig minskning av utsläppen genom
            åtgärder i alla samhällssektorer.
          </p>
          <p xml:id="i-4zM9Joxo6MVJJx5ern8M9k">
            Klimatbudgeten ska innehålla utsläppstak för fossila växthusgaser
            i perioder om fem år med kraftigt minskade nivåer. Klimatmålen
            ska endast nås genom utsläppsminskningar inom landet och omfatta
            utsläpp inom såväl den handlande som den icke-handlande sektorn.
          </p>
          <p xml:id="i-8MgE9KkuFvUDMrLxSQ5why">
            Med ett införande av en klimatbudget ges drivkraft för kostnadseffektivitet
            och en ekonomi inom ramarna för vad som är hållbart. För näringslivet
            ges förutsättningar för långsiktighet och stabilitet då statens
            budget kopplas samman med en koldioxidplan. Genom att lämpliga
            styrmedel, med noggrant förväntade effekter, tydligt kopplas till
            klimatbudgeten skapas en transparent och tydligt ansvarsfördelande
            process för samtliga sektorer och departement. Vad som ovan anförs
            om att införa en klimatbudget utifrån de klimatpolitiska målen
            bör riksdagen som sin mening ge regeringen till känna.
          </p>
          <head xml:id="i-SdqxGyrcPecpuD1Z7LNhAy" type="h2">
            6.5 Miljömässig hänsyn i AP-fonderna
          </head>
          <p xml:id="i-M2Kf8pb8r8cSMCrSvQcqtF">
            De nuvarande bestämmelserna säger att AP-fondernas placeringar
            ska vägledas av miljömässiga och etiska hänsynstaganden. Samtidigt
            slås det fast att dessa hänsynstaganden inte får innebära att
            AP-fonderna gör avkall på det övergripande målet om hög avkastning.
            Dessa mål kan ofta stå i konflikt med varandra och får konsekvenser
            eftersom det är tydligt att miljömässiga och etiska aspekter är
            underordnade avkastningskravet.
          </p>
          <p xml:id="i-NgVB8Mx7WFUic44UUXXysA">
            Vänsterpartiet har tidigare låtit riksdagens utredningstjänst
            (RUT) gå igenom AP-fondernas olika investeringar utifrån ett miljöperspektiv.
            AP-fonderna har olika sätt att redovisa sina investeringar, vilket
            innebär att det är svårt att få en heltäckande bild. Men den bild
            som framträdde var att alla AP-fonder hade placeringar i de fem
            stora oljebolagen och ingen hade någon större placering i förnybar
            energi.
          </p>
          <p xml:id="i-ENjqgHwt4kX2yJbrD2u8Br">
            Vid utgången av 2010 hade Första, Andra, Tredje och Fjärde AP-fonderna
            sammantaget investerat ca 9 525 miljoner kronor i Big Oil företagen.
            Vi menar att det inte är en hållbar utveckling när ingen av AP-fonderna
            har förnybar energi bland sina största investeringar. Investeringar
            i förnybar energi behövs för att vi ska kunna ställa om samhället
            i en mer hållbar riktning. Mot denna bakgrund bör en av AP-fonderna
            ges ett särskilt uppdrag att investera i förnybar energi. Se även
            vår motion 2013/14:Fi202 AP-fonderna.
          </p>
          <head xml:id="i-QgPmhvoofKeavPeiLPpgXb" type="h2">
            6.6 Förnybar energi
          </head>
          <p xml:id="i-SscsDrExFfPomKEfPKPFGR">
            Vänsterpartiet vill att investeringar i det svenska energisystemet
            ska bidra till miljö- och klimatomställningen. Mot den bakgrunden
            är en fortsatt satsning på förnybar energiproduktion nödvändig
            för att nå ett ekologiskt hållbart samhälle.
          </p>
          <p xml:id="i-GNpZziCANA945BvtLsBo5i">
            Vi vill höja ambitionsnivån i elcertifikatssystemet till 30 TWh
            till år 2020 för att främja utbyggnaden av förnybar elproduktion.
            Vårt långsiktiga mål är 100 procent förnybart till 2040. Vindkraften
            ökar kraftigt både i Sverige och globalt. Vi vill skapa förutsättningar
            för svensk vindkraft genom satsning på forskning och utveckling.
            Särskilt den havsbaserade vindkraften har stora utvecklingsmöjligheter
            men behöver pilotstöd, forskning och utveckling samt marknadsintroduktion.
          </p>
          <p xml:id="i-2ABumgTX8R6BNaXkgQ5yqH">
            Vi menar att den nuvarande modellen för uttagsbeskattning av
            vindkraftskooperativ är ologisk och orättvis. Vi menar att vindkraftskooperativ
            ska uttagsbeskattas med utgångspunkt från den verkliga kostnaden
            för att producera el och inte från dess marknadspris.
          </p>
          <p xml:id="i-14yALWW5BbeA3Gpp7xz3Qy">
            Stödet för solvärme och solceller måste förlängas och utökas.
            I dag finns det stora risker att Sverige tappar kompetens och
            fart i utvecklingsarbetet på området. Vänsterpartiet menar att
            ett planeringsmål på 9 TWh för solenergi bör införas.
          </p>
          <p xml:id="i-L9i54NMqGNR7R92Zx98GuK">
            Vi anser att Sverige, i likhet med vad som sker i många andra
            europeiska länder, ska underlätta för alla som vill producera
            egen el. Nettodebitering med halvårs avräkning bör därför införas
            för andelsägda och småskaliga anläggningar av förnybar energi.
            För att hela Sverige ska kunna ta del av den gröna el som produceras
            i norra Sverige måste nätkapaciteten byggas ut. Då kan elen överföras
            till södra Sverige där elförbrukningen är större. I ett läge när
            Svenska Kraftnät står inför stora investeringsbehov är det inte
            rimligt att de varje år ska ge hundratals miljoner i utdelning
            till staten.
          </p>
          <p xml:id="i-WpXF2z7vg98vAN8rjabGdn">
            Vattenfalls ägardirektiv måste utvecklas och bli tydligare för
            att bolaget ska vara det ledande energiföretaget i omställningen
            till en ekologisk och ekonomiskt affärsmässigt uthållig energiförsörjning
            inom samtliga de geografiska områden där bolaget är verksamt.
            Vattenfall ska genomföra en övergång till hållbar energiproduktion
            baserad på förnybara energikällor. Bolaget ska öka andelen forskning
            för förnybart utifrån hela Vattenfalls forskningsbudget. Dessutom
            ska vinster öronmärkas till miljöfonder med konkreta mål beträffande
            forskning, utveckling och utbyggnad av förnybar kraftproduktion
            samt utveckling av miljöteknik.
          </p>
          <p xml:id="i-693msmR732tKro52JjXzUW">
            Vänsterpartiets förslag för energiomställning finns ytterligare
            beskrivet i motionen 2013/14:N222 100 procent förnybart.
          </p>
          <head xml:id="i-KTnaMHts4QSwg1nxozM5Ws" type="h2">
            6.7 Miljöteknikfond för kommersialisering av forskningsresultat
          </head>
          <p xml:id="i-77WXTHKBAjnMJJYETMtMbT">
            Svensk export av miljöteknik skapar jobb i Sverige och bidrar
            till att de globala klimatutmaningarna minskar. Men miljöteknikföretagens
            brist på kapital är ett hinder för utveckling av nya varor och
            tjänster. Energimyndigheten visar på stora brister framförallt
            i de tidiga skedena av en produkts eller ett företags utveckling,
            när de första kunderna ska sökas och modifieringar göras.
          </p>
          <p xml:id="i-Nq4hoGdjzNGa6QN9FUjAjE">
            När marknaden inte fungerar måste staten träda in och ta sitt
            ansvar. Vänsterpartiet avsätter därför 500 miljoner kronor per
            år under en sexårsperiod till en miljöteknikfond, sammanlagt 3
            miljarder kronor under perioden 2014–2020. Inriktningen ska vara
            hållbar industriell utveckling med inriktning mot minskad resursanvändning
            och energiförbrukning. Fokus ska ligga på kommersialisering av
            forskningsresultat. Vi utvecklar detta förslag vidare i motion
            2013/14:N224 Miljöteknikfond.
          </p>
          <head xml:id="i-4o8L6FVwvVvaPtm4UFS6WH" type="h2">
            6.8 Klimatlyft bostäderna
          </head>
          <p xml:id="i-5hKyLkkB895Q6ui4GRsJrS">
            Vänsterpartiet föreslår att det införs ett statligt investeringsstöd
            för att stimulera ökat bostadsbyggande med inriktning mot miljövänliga
            hyresrätter. Med vårt förslag möjliggörs för en fördubbling av
            antalet nyproducerade hyresrätter jämfört med i dag. Som villkor
            för att ta del av stöden ställs krav på att boendekostnaderna
            blir rimliga enligt samma ordning som tillämpades inom det tidigare
            investeringsstöd som funnits. Målet ska vara ett i förväg fastställt
            produktionskostnadstak.
          </p>
          <p xml:id="i-5XiSWv5FzAkExAF3iDD1VF">
            Investeringsstödet till nyproduktion ska bidra till klimatomställningen.
            Miljökraven bör vara högt ställda. För att få ta del av stödet
            ska fastigheterna därför vara energieffektiva och klara energiförbrukningskrav
            på 75, 65 och 55 kWh per kvadratmeter och år som är differentierade
            beroende på geografisk zon. Investeringsstödet ska riktas mot
            orter där bristen på ändamålsenliga och efterfrågade bostäder
            är särskilt stor. Även kooperativa hyresrätter liksom studentbostäder
            med hyresrätt omfattas av stödet. Bidraget kan uppgå till högst
            300 000 kronor per lägenhet och med en stimulans på 25 procent.
          </p>
          <p xml:id="i-CK7YUBYeA5nmm6u3ffZF3H">
            Under de s.k. rekordåren 1961–1975 byggdes det över en miljon
            bostäder. I dag finns 850 000 lägenheter i flerbostadshus från
            denna period. Renoveringsbehovet är stort i en stor del av miljonprogrammen.
          </p>
          <p xml:id="i-EERCKx2nddooaDFZXseNSs">
            Vänsterpartiet vill skapa förutsättningar för att landets hyresgäster
            ska kunna bo i moderna, funktionella lägenheter med ökad tillgänglighet
            och med låg energiförbrukning samt låga koldioxidutsläpp. Befintligt
            bostadsbestånd bör upprustas för dagens och framtidens behov.
          </p>
          <p xml:id="i-3TvRv4UURJKh4Yg2Mj6yvs">
            Därför föreslår vi att det införs ett upprustningsstöd för boende
            i flerbostadshus. Stödet riktas till hyresrätter eller bostadsrättsföreningar
            som genomför genomgripande renovering förutsatt att den leder
            till minst 30 procent minskad energianvändning. I dag utgör användningen
            av energi i bostäder och lokaler uppemot 40 procent av den totala
            energianvändningen. Upprustningsstödet bör utgå till 50 procent
            av arbetskostnaden upp till ett tak om 100 000 kronor per lägenhet
            (dvs. 50 000 kronor i stöd per lägenhet). Med vårt stöd skulle
            60 000 hyreslägenheter kunna totalrenoveras per år. I Vänsterpartiets
            budgetmotion avsätter vi årligen 3 miljarder kronor för detta
            ändamål.
          </p>
          <p xml:id="i-Kd9PUrHFQ1So8jvNSYHiML">
            ROT-avdraget för villor och bostadsrätter vill vi tidsbestämma
            så att det finns kvar t.o.m. utgången av 2016. Vi avser att återkomma
            med krav på energieffektiviseringar så att ROT-stödet används
            till klimatanpassningsåtgärder. Av fördelningspolitiska skäl föreslår
            vi att den maximala skattereduktionen sänks till 15 000 kronor
            2015 och 2016. Det är dags att styra om subventionerna till att
            bygga bort bostadsbristen och renovera miljonprogrammen.
          </p>
          <p xml:id="i-8hn2om417KQvniAwgczXdX">
            Vi presenterar våra förslag ytterligare i vår motion 2013/14:Sk201
            Bostadspolitiken, och i vår budgetmotion 2013/14:Fi254.
          </p>
          <head xml:id="i-JDk4oJRK6b9vY3gXs12ErF" type="h2">
            6.9 Hållbar samhällsplanering och miljöanpassad vägtrafik
          </head>
          <p xml:id="i-VxahfuGCjN3jESQEikZjvL">
            Strukturellt och långsiktigt handlar det om att få till stånd
            en samhällsplanering och ett byggande som minskar behovet av långväga
            fysiska transporter och en planering som bygger på energisnåla
            och miljövänliga transporter, t.ex. kollektiva transporter med
            järnväg och buss. Men det handlar även om användning av it och
            bredband för att möjliggöra e-handel, virtuella möten och till
            och med virtuella resor.
          </p>
          <p xml:id="i-B9GdweA3fA54LHXVdWxzib">
            Inom samhällsplaneringen finns stora möjligheter att minska transportsektorns
            miljö- och energipåverkan. Om bebyggelse förtätas, redan exploaterad
            mark tas i anspråk och infartsparkeringar byggs osv., kan samhällsplaneringen
            vara ett av flera verktyg för ett mer transporteffektivt och därmed
            energisnålare samhälle. Det leder till att fler människor kan
            gå mellan olika punkter eller ta cykeln.
          </p>
          <p xml:id="i-WUPqf51nn2LJRKEZXQ2qLC">
            På korta transportsträckor (vilket gäller merparten av alla förflyttningar)
            i större städer har gång och cykel stor potential. I glesare bygder
            kan anropsstyrd kollektivtrafik minska bilresorna på kortare sträckor.
            Genom ökad och förbättrad kollektivtrafik och järnväg ges stora
            möjligheter att minska vägtransporterna och miljöbelastningen,
            men effekten blir även att behovet av nya väginvesteringar minskar.
            Med en förbättrad samverkan mellan trafikslagen kan även godstransporter
            bli mer effektiva. Därför är s.k. kombiterminaler väsentliga för
            ett transportssnålt samhälle. Även sjöfarten kan bidra till att
            minska miljöpåverkan.
          </p>
          <p xml:id="i-zeq2s6uvMfQNXrsBy3D3G">
            Även om det viktigaste är att skapa en transportsnål samhällsplanering,
            kommer det dock finnas behov av transporter på väg. Dessa transporter
            måste då utföras av fordon som inte försvårar en ekologisk hållbarhet.
            Därför ska bensin- och dieselbilar successivt fasas ut. Det måste
            till ett paket av åtgärder inom vägtransportsektorn för att nå
            detta. Utvecklingen av nya miljöbilar får inte bara kopplas till
            själva drivmedlet, utan i högre grad relateras till energieffektivitet.
            Statens ekonomiska styrmedel måste inriktas mot att även främja
            en ökad energieffektivitet av fordon.
          </p>
          <p xml:id="i-71kRa9GTaPS7cUYKP3TU75">
            Vissa anser att det går att lösa bilismens problem med hjälp
            av teknisk utveckling, dvs. att bilarna blir mer och mer rena.
            Men detta är inte en sann eller trolig utveckling – empirisk erfarenhet
            visar på det. Förvisso har bilar blivit mer energieffektiva och
            släpper ut mindre avgaser. Men samtidigt har bilarna blivit allt
            mer sofistikerade och innehåller allt mer teknik som i sin tur
            äter upp energieffektiviseringen. Det hjälper inte heller att
            varje enskild bil blir mer miljövänlig om antalet bilar samtidigt
            ökar. Inte vare sig natur eller människa är behjälpta av att utsläppen
            per bil minskar om det totala utsläppet i absoluta termer ökar,
            vilket t.ex. varit fallet med koldioxid. Men det är inte bara
            vi som inte delar uppfattningen att reduktion av trafikens utsläpp
            till stor del ska kunna ske genom ny teknik. VTI (Statens Väg-
            och Transportforskningsinstitut) bedömer att det inte är rimligt
            att förvänta sig stora konsekvenser av teknikutvecklingen inom
            en tioårsperiod som är relevant i det här sammanhanget.
          </p>
          <p xml:id="i-JmvK7Cb7gEEq4PYCmCKo2H">
            I stora delar av västvärlden tyder dessutom mycket på att bilåkandet
            nått kulmen. Peak car är inte bara ett resultat av lågkonjunkturen
            utan beror på en lång rad faktorer. Inte minst påverkar faktorer
            som trafiksnål samhällsplanering med tätare städer, dyrare parkeringsplatser,
            ändrade attityder till resandet samt ökad tillgänglighet till
            kollektivtrafik. Denna utveckling ger ytterligare stöd för att
            samhällsplaneringen inte längre kan utgå från en ökande biltrafik.
          </p>
          <head xml:id="i-5BZUUyEs66gR2R9K74AUf7" type="h2">
            6.10 Stoppa tågkaoset och öka tågkapaciteten
          </head>
          <p xml:id="i-RK4UwzoSMPVRLm5iDstD4N">
            Järnvägstrafiken i Sverige styrs idag utifrån företagsekonomiska
            villkor och inte utifrån vad som är bäst för samhället. Resultat
            av privatisering och konkurrensutsättningar är att t.ex. SJ tvingats
            minska antalet anställda, höja biljettpriserna och dra in på underhåll
            till tågen. Det medför att många resenärer, t.ex. studenter, pensionärer
            och andra med låga inkomster, väljer bort tåget. Dessutom har
            förseningar och inställda tåg inte förbättrat situationen. Eftersom
            kvinnor åker mer tåg än män har problemen med tågtrafiken drabbat
            kvinnor i högre utsträckning än män. Regeringens politik har gått
            ut på att höja banavgifterna, satsa på vägar istället för nya
            järnvägar, ge lågt anslag till banunderhåll, behålla avkastningskravet
            på SJ, låta tågstationer skötas som isolerade öar utanför järnvägssystemet
            samt låta avreglering, bolagisering och konkurrensutsättning försämra
            järnvägen. Vänsterpartiet vill ompröva avreglering och bolagiseringen
            inom järnvägen. Vi vill utveckla SJ som bolag genom att ta bort
            avkastningskravet samtidigt som SJ:s trafikeringsrätt kombineras
            med en trafikeringsplikt. Det är även viktigt att utveckla ett
            helhetsansvar som ställer tydligare krav på samordning mellan
            den interregionala och regionala tågtrafiken. Tågstationerna måste
            flyttas till Trafikverkets ansvar och ses som en del i en helhet
            inom järnvägen.
          </p>
          <p xml:id="i-TpgPBLzEgqLZdwkz6hYQcU">
            Vänsterpartiet vill rusta upp de lågtrafikerade järnvägsbanorna
            och bevara och utveckla industrispår/kapillärspår. Underhållet
            till järnvägen måste ökas. Vi anser att staten ska införa en investeringsbudget
            för att möjliggöra ökade investeringar i järnväg, men även för
            att fördela kostnaderna bättre mellan olika generationer. Sverige
            behöver fler nya järnvägar och Arlandabanan bör överföras till
            samhällets regi. Nya höghastighetsbanor ger snabba moderna och
            högkvalitativa persontransporter, samtidigt som de nya banorna
            frigör kapacitet för gods- och regionaltrafiken. Den samhällsekonomiska
            kalkylmodellen behöver ses över så att den bättre speglar miljöpåverkan
            och inte motverkar jämställdheten mellan könen.
          </p>
          <head xml:id="i-JK8a3Y5ikVhTinhqFc1Wcz" type="h2">
            6.11 Sammanhållen kollektivtrafik
          </head>
          <p xml:id="i-V5dYA9rFVNE1CNkGwUJExL">
            För att få ett ekologiskt hållbart transportsystem måste andelen
            resor med kollektivtrafik öka. För att lyckas öka vårt resande
            med kollektiva färdmedel krävs bl.a. en utbyggd, tillgänglig,
            prisvärd och väl fungerande kollektivtrafik för alla. Vi vill
            därför understryka behovet av att sätta resenären i centrum för
            att få ett socialt och ekologiskt hållbart transportsystem.
          </p>
          <p xml:id="i-89ZSsBuFScp3zu4grCbJKe">
            Regeringens har tyvärr valt en annan väg. Inom både järnväg och
            regional kollektivtrafik har regeringen valt att avreglera och
            stycka upp sammanhållna system. På järnvägssidan har regeringen
            tagit bort SJ:s ensamrätt att trafikera stambanorna. Inom den
            lokala och regionala trafiken ger regeringen privata operatörer
            obegränsad tillgång att trafikera vilka rutter som helst. Regeringen
            väljer därmed att fokusera på företagens rätt att etablera sig
            på marknaden. Vänsterpartiet talar hellre om individens frihet
            att få ett sammanhållet system med god överblickbarhet och där
            det är lätt och smidigt att byta mellan linjer och få information
            från en och samma källa. Järnväg och regional kollektivtrafik
            är klimatsmarta samhälleliga nyttigheter som kräver stabilitet
            och pålitlighet för att vara effektiv och resenärstillvänd. Vi
            anser därför att det är den enskilda resenären som ska vara i
            fokus när man funderar på hur man ska lösa ett transportbehov
            inom persontrafiken. Till exempel är tillgängligheten till stationer,
            bytespunkter och hållplatser av stor betydelse för att öka intresset
            för att resa kollektivt.
          </p>
          <p xml:id="i-Xkr8p4wfpVACvjMXDwwSrK">
            Resenären är i första hand inte intresserad av vem som utför
            en tjänst, utan att trafiken fungerar, är prisvärd och av god
            kvalitet. Men detta kan försvåras genom användandet av företagsekonomiska
            principer på samhällspolitiskt viktiga områden. Individer vill
            kunna beställa en resa som en helhet, inte uppdelat på olika operatörer.
            Resenären blir knappast lyckligare av att veta att det är ett
            annat företag som har hand om delar av en enhet när det är snökaos
            eller när tåg och bussar ställs in. Kvinnor och män måste kunna
            lita på att kollektivtrafiken fungerar och är tillförlitlig när
            de vill ta sig till jobbet eller utbildningen eller vid fritidsresor,
            annars blir det svårt att få fler att resa kollektivt och på så
            sätt minska miljö- och klimatbelastningen.
          </p>
          <p xml:id="i-TdehfAbgh54U4ay2m1ofiJ">
            Vänsterpartiets förslag på åtgärder för förbättrad och ökad kollektivtrafik
            finns presenterade i motion 2013/14:T338 Kollektivtrafik.
          </p>
          <head xml:id="i-u7oyX3kuy8qHpCVbGyUsy" type="h2">
            6.12 Klimatskatt på inrikesflyget
          </head>
          <p xml:id="i-EAk2dfS8WxEWaJabfD7bhJ">
            För att komma tillrätta med skattebefrielsen för inrikesflyget
            vill vi från 2015 införa en klimatskatt. Klimatbeskattningen sker
            genom en schabloniserad start och landningsavgift. En sådan konstruktion
            skulle öka incitamentet att fylla planen med resenärer och därmed
            minska påverkan på miljön. Ekonomisk kompensation för ska ske
            till flygtrafik som har statligt stöd för regional utveckling.
            För oberoende omfattning av antal flygtransporter i Sverige är
            det viktigt att de flygplan som lyfter verkligen utnyttjas så
            effektivt som möjligt. Vårt förslag till klimatskatt på inrikesflyget
            är inte en lika träffsäker konstruktion som en bränsleskatt, men
            i väntan på ändrade internationella regelverk är det ändå ett
            tydligt ekonomiskt styrmedel mot en minskad miljöpåverkan.
          </p>
          <p xml:id="i-VJgk41fUsMASLgPjjLTPBJ">
            Vår utgångspunkt är att nivån på koldioxid- och energiskatt på
            flygfotogen ska motsvara den dubbla nivån som gäller för bensin
            för bilar. Detta med anledning av att utsläpp från flygplan på
            hög höjd leder till en klimatpåverkan som är mellan 2 och 6 gånger
            högre än om utsläppet hade gjorts vid marknivå.
          </p>
          <p xml:id="i-9QcQhZ4RjtAicDxpaWkNUN">
            År 2012 gjordes ca 130 000 landningar inrikes. Med en tänkt intäkt
            baserad på bränsleförbrukning från inrikesflyget på 2 600 miljoner
            kronor motsvarar det 20 000 kronor i avgift för varje enkel resa
            per plan. För ett plan med 100 passagerare är merkostnaden alltså
            ca 200 kronor per passagerare. Skatten ger ett tydligt incitament
            att fylla planen så mycket det går och på sätt minska kostnaden
            per passagerare. Sverige bör införa en klimatskatt på inrikes
            flyg. Detta bör riksdagen som sin mening ge regeringen till känna.
          </p>
          <head xml:id="i-XwrV4spuhF6Fe1WYrG7PG7" type="h2">
            6.13 Annullera Sveriges överskott av utsläppsrätter
          </head>
          <p xml:id="i-4a5kAtExJp3jgv5No4Kz59">
            Kyotoavtalet omfattar tyvärr kryphål som riskerar att sabotera
            klimatarbetet. Ett av dessa kryphål kallas i klimatförhandlingarna
            för hot air och innebär att ett land kan köpa utsläppsrätter (Assigned
            Amount Units, AAU) från länder med överskott av utsläppsrätter.
          </p>
          <p xml:id="i-SSie4ABXshfXf3kW2Jhu2S">
            Några länder, bland andra Ryssland och Ukraina, har gigantiska
            överskott av utsläppsrätter sedan deras ekonomier och därmed även
            utsläpp sjönk kraftigt i början av 1990-talet. Nu vill de sälja
            utsläppsrätterna till andra länder, vilket kan undergräva möjligheten
            att minska de globala utsläppen så snabbt som det krävs.
          </p>
          <p xml:id="i-TjiV6UM8eKzNWALVg2ZT1U">
            Men även Sverige har ett betydande överskott av utsläppsrätter
            som den borgerliga regeringen nu överväger att sälja. Det beror
            på att Sverige enligt Kyotoavtalet fick tillstånd att öka utsläppen
            med 4 procent till 2012 jämfört med 1990 års nivå. Sveriges riksdag
            bestämde att vi istället ska minska utsläppen med 4 procent. Detta
            mål har sedan slagits med råge och de svenska utsläppen har nu
            minskat med 20 procent, inte minst som en följd av de klimatåtgärder
            som tidigt initierades och genomfördes när de rödgröna var i majoritet
            i riksdagen.
          </p>
          <p xml:id="i-TA99Wd7DRJgiC34dGdXNAh">
            Överskottet av utsläppsrätter, jämfört med Sveriges åtagande
            enligt Kyotoavtalet, väntas uppgå till drygt 70 miljoner ton koldioxidekvivalenter.
            Det är mer än Sveriges totala utsläpp av växthusgaser under 2009
            (60 miljoner ton).
          </p>
          <p xml:id="i-JCqUv9UK9nqGDebGRce7yX">
            Enligt Kyotoavtalet kan överskottet annulleras, sparas eller
            säljas. Om Sverige annullerar, alltså upphäver, överskottet skulle
            svenskarnas klimatansträngningar för minskade utsläpp bli bestående.
            Det skulle innebära en global utsläppsminskning som motsvarar
            att mer än 11 miljoner människor cyklar istället för att åka bil
            till arbetet under fem år. Om Sverige istället väljer att sälja
            hela överskottet innebär det att mer än 11 miljoner personer i
            andra länder får tillåtelse att ställa cykeln och istället ta
            bilen till arbetet (Riksrevisionen, Vad är Sveriges utsläppsrätter
            värda?, 2009). Då kommer riksdagens beslutade klimatmål inte att
            nås och de globala utsläppen öka. En betydande del av de ansträngningar
            som gjorts av svenska medborgare skulle därmed bli effektlösa.
            De koldioxidutsläpp svenskarna sparat under 20 år kan då ske i
            ett annat land. Att spara överskottet för att eventuellt använda
            det i framtiden skulle innebära att dessa ökade utsläpp sker längre
            fram. Sverige och andra i-länder har förvisso utlovat på klimattoppmötet
            i Doha att inte använda sig av överskottet av utsläppsrätterna.
            Det bästa vore därför om Sverige agerade i linje med detta och
            annullerade överskottet.
          </p>
          <p xml:id="i-E39EAEAvXysoXMUWJgRZU8">
            Det råder alltså ingen tvekan om vad som är bäst för klimatet.
            Storbritannien har redan fattat beslut om annullering. Sverige
            bör med omedelbar verkan besluta att överskottet av utsläppsrätter
            ska annulleras. Detta bör riksdagen som sin mening ge regeringen
            till känna.
          </p>
          <head xml:id="i-G9kPfMNhDwT91qCktm7yre" type="h2">
            6.14 Minska köttkonsumtionen
          </head>
          <p xml:id="i-YXaoengKUT9Wjt96t5PCqw">
            Sedan 1950-talet har världens köttkonsumtion mer än femfaldigats.
            Om inget görs kommer världens konsumtion av kött att fördubblas
            till 2050 jämfört med 1999 års nivåer. Enligt FAO-rapporten Livestocks
            Long Shadow står den globala animalieindustrin för 18 procent
            av världens totala utsläpp av växthusgaser. I Sverige står animalieindustrin
            för utsläpp på närmare 10 miljoner ton växthusgaser, nästan lika
            mycket som utsläppen från alla personbilar i Sverige (Greenhouse
            gas emissions from Swedish consumption of meat, milk and eggs
            1990 and 2005, SIK Rapport 794 2009, s. 26). Forskarnas slutsats
            är att om vi vill ha en hållbar klimatutveckling måste vi äta
            mindre kött.
          </p>
          <p xml:id="i-9QbW8AhfbRvkN8USHJ35KH">
            Enligt FAO:s rapport kan boskapssektorn vara en av de största
            orsakerna till förlusten av biologisk mångfald då den nyttjar
            30 procent av jordens landyta och 70 procent av all jordbruksmark
            i världen. Boskapssektorn är dessutom en av de främsta orsakerna
            till skövlingen av tropisk skog. Hela 70 procent av den tidigare
            skogsmarken i Latinamerika har omvandlats till betesmark. Regnskog
            skövlas även för odling av djurfoder som sedan exporteras till
            exempelvis EU:s köttproduktion, inte minst soja.
          </p>
          <p xml:id="i-FWwmT2gucptSiHa6Yzu5WF">
            Stora delar av världen lider av vattenbrist. Enligt FAO står
            boskapssektorn bakom en stor del av det ökade användandet av vatten
            och nyttjar över 8 procent av världens vattenresurser. Köttproduktion
            förbrukar mycket mer vatten än produktion av vegetabilier. För
            att producera ett kilo vegetabilier krävs mellan 400 och 3 000
            liter vatten, medan kycklingkött kräver 6 000 liter och nötkött
            15 000 liter eller mer (Stockholm International Water Institute,
            More Nutrition Per Drop, 2004). För att hushålla med vattnet borde
            vi alltså äta mer vegetabilier och mindre kött.
          </p>
          <p xml:id="i-DCht3XCekySeB9RawU84N6">
            Med internationella mått mätt är Sverige en storkonsument av
            animaliska produkter. Vår påverkan på klimatet är långt större
            än vad som är hållbart. Enligt Naturvårdsverkets rapport Genusperspektiv
            på allmänhetens kunskaper och attityder till klimatförändringen
            (2009) är mer än hälften av svenskarna beredda att minska sin
            köttkonsumtion för klimatets skull. Bland kvinnor är siffran så
            hög som 69 procent och en betydande andel har redan minskat sin
            konsumtion. Riksdag och regering har en helt avgörande roll för
            att underlätta för svenskarna att fortsätta att minska sin klimatpåverkan
            genom ett klimatsmart ätande.
          </p>
          <p xml:id="i-HDxMr5LiB3NqqDcprn7a4n">
            Den svenska köttkonsumtionen ökade med mer än 50 procent 1990–2005.
            Denna kraftiga konsumtionsökning medförde ökade växthusgasutsläpp
            på mer än 2,3 miljoner ton koldioxidekvivalenter, men detta syns
            inte i svensk utsläppsstatistik p.g.a. att ökningen till stor
            del baseras på import av kött. Per person ökade utsläppen också
            med mer än 50 procent under samma period.
          </p>
          <p xml:id="i-TUji4K64fNUKzr6vKX6GbW">
            Precis som Klimatberedningen (SOU 2008:24) har konstaterat saknas
            det styrmedel inom jordbrukssektorn som är direkt riktade mot
            att minska utsläppen av växthusgaser. En ansvarsfull hållning
            vore därför att anta ett nationellt mål om en minskad köttkonsumtion.
          </p>
          <p xml:id="i-VSMsJA7GG78Tm7TTtkZGu9">
            För att minska köttkonsumtionen i Sverige bör det tas fram en
            handlingsplan för hur klimatpåverkan av livsmedelskedjan, inklusive
            animalieproduktionen, ska minskas.
          </p>
          <p xml:id="i-NmYh4GTk8FSu2kaDfjGY4V">
            Se även vår motion 2013/14:MJ298 Minskad köttkonsumtion.
          </p>
          <head xml:id="i-V7kTW7tKmudVhYK8KoyF2t" type="h2">
            6.15 Inför nationellt förbud mot fossilutvinning
          </head>
          <p xml:id="i-2d2AM8sLAV7aoCnFs4EYvN">
            För att Sverige ska vara ett föregångsland i klimatomställningen
            krävs politisk handlingskraft. Bolag söker efter både skiffergas
            och skifferolja på Öland, Gotland och i Östergötland. Utvinning
            av ännu mer fossil energi skulle motverka den nödvändiga energiomställningen
            vi står inför och dessutom riskera stora negativa miljöeffekter.
          </p>
          <p xml:id="i-AwqkZpAuokVwkx2MrySJa8">
            Ett nationellt förbud mot utvinning av fossil energi bör införas.
            Detta bör riksdagen som sin mening ge regeringen till känna.
          </p>
          <p xml:id="i-J1uXrdenbdRAQ2W58SC58g">
            I händelse av att riksdagen inte antar ovan nämnda förslag på
            nationellt förbud måste kommunernas självbestämmande värnas. Kommunal
            vetorätt mot utvinning av fossil energi bör införas. Detta bör
            riksdagen som sin mening ge regeringen till känna.
          </p>
          <head xml:id="i-51ixAHmFzewMncWv5SBwzP" type="h2">
            6.16 Tydliggör konsumtionens påverkan på klimatet
          </head>
          <p xml:id="i-WcxiWDx8KLDhDo9E31YNio">
            En studie av Globala energisystem vid Uppsala universitet presenterade
            i september 2011 Sveriges konsumtionsbaserade utsläpp av växthusgaser.
            I studien ingår alla de utsläpp som svenska medborgare orsakar,
            dels genom konsumtion av inhemska och importerade produkter, dels
            genom de direkta utsläppen i offentlig sektor och i hushåll. Även
            utsläpp som svenskar orsakar på grund av flygresor och övriga
            internationella transporter är medtagna.
          </p>
          <p xml:id="i-YN5WCepRLAWxPigNdXojbs">
            Resultatet från studien visar att de totala utsläppen har ökat
            med cirka 20 procent under perioden 1993–2005. I den officiella
            statistiken för Sverige under samma period uppvisas istället en
            minskning med 10 procent.
          </p>
          <p xml:id="i-36C3p1Wy1oGtfVHieY1GT8">
            Vänsterpartiet anser att detta belyser två viktiga insikter:
          </p>
          <list xml:id="i-8hykgpnkeKwwx1qbDie6N5" style="ol">
            <item xml:id="i-9kH9AmBEcxvVRCuyV7Hk7H">
              Sambandet mellan ekonomisk tillväxt och klimatpåverkan är inte
              brutet i Sverige som regeringen hävdar.
            </item>
            <item xml:id="i-ADvKS21ge4pNTmoKsbpzwm">
              För att upprätta rättvisa globala klimatavtal och nationella
              målsättningar måste konsumtionsbaserad bokföring bli central.
            </item>
          </list>
          <p xml:id="i-JBqGqNKZ1j6yrcH4t7TJ6Y">
            I nuläget rapporterar Naturvårdsverket sin officiella statistik
            av växthusgasutsläpp till UNFCCC, FN:s klimatkonvention. I denna
            statistik ingår endast de utsläpp som sker inom Sverige. Naturvårdsverket
            bör ges i uppdrag att till sin årliga officiella statistik av
            växthusgasutsläpp i Sverige som rapporteras till FN:s klimatkonvention
            även rapportera de konsumtionsbaserade utsläppen. Detta bör riksdagen
            som sin mening ge regeringen till känna.
          </p>
          <head xml:id="i-749R2ozuGYe7jsS9jc4iMp" type="h2">
            6.17 Fri programvara för bättre klimat
          </head>
          <p xml:id="i-UWxQM2tqopDWcdZwhFeBnM">
            Användningen av fri programvara och öppna standarder skulle kunna
            betyda mycket för omställningen till ett hållbart samhälle. Bland
            annat kan den typiska användningstiden för hårdvara bli längre,
            vilket skulle bidra till att minska problemet med elektronikskrot.
            Framförallt har det stor betydelse för takten i utvecklandet av
            den mjukvaruberoende miljötekniken och möjligheterna att använda
            den fritt världen över. Precis som med forskning utvecklas programvara
            vanligtvis betydligt effektivare i fria och transparenta samarbetsformer.
          </p>
          <p xml:id="i-KeF4TthacPxRHVqRCWWa4i">
            Programvara som tagits fram med skattemedel ska som grundregel
            alltid släppas fri. Vi vill att staten aktivt ska stödja fria
            programvaruprojekt som har särskild betydelse för klimatomställningen.
            Det är viktigt att så mycket som möjligt av den miljörelaterade
            programvaran kan användas fritt, i Sverige och i världen. Vi vill
            också utreda vilka slutsatser Sverige kan dra av föregångsexempel,
            som t.ex. Nederländerna, som beslutat och genomfört en bred övergång
            till fri programvara och öppna standarder i det offentliga. Se
            även motion 2013/14:T264 Trafiksnål samhällsplanering.
          </p>
          <head xml:id="i-TAsZD2gPv6DQXuJuKXeXXD" type="h2">
            6.18 Könsuppdelad statistik och analyser om klimatpåverkan
          </head>
          <p xml:id="i-hC8Q3L5s7P5WyQoAvRVjG">
            Vi behöver uppmärksamma hur män får en oproportionerligt stor
            andel av samhälleliga resurser. Utredningar och indikatorer som
            inte belyser könsspecifika skillnader bör ifrågasättas. Det måste
            tas fram mer könsuppdelad statistik och analys om vilka som påverkar
            klimatet mest, t.ex. i form av index, som baseras på en könsanalys,
            bl.a. genom uppdrag till SCB. Kunskapen på området om hur ojämlikheter
            och bristande hållbarhet kan åtgärdas måste också fördjupas. Mer
            resurser till forskning och utredning inom detta område måste
            tillföras Naturvårdsverket.
          </p>
          <head xml:id="i-WFre7NLnYLVarBSHrZKrJk" type="h2">
            6.19 Utred koldioxidransonering
          </head>
          <p xml:id="i-YRX9KNebrXTTJeBoYHvBv2">
            Koldioxidransonering innebär att ett tak sätts upp för utsläpp
            av koldioxid och att utsläppen fördelas lika inom befolkningen
            genom ransoner. Ett antal olika modeller för detta har utvecklats
            i Storbritannien. Förutom att ett tak sätts för utsläppen kan
            många andra fördelar finnas. Vi vet att höginkomsttagare, och
            män generellt, orsakar högre utsläpp av växthusgaser än låginkomsttagare
            och kvinnor. I motsats till dagens förhållande skulle ett ransoneringssystem
            innebära att höginkomsttagare måste betala till låginkomsttagare
            om de vill göra större utsläpp än de tilldelats.
          </p>
          <p xml:id="i-6PRYf4k8Le4N6WR27e7H8x">
            Vänsterpartiet menar att det är för tidigt att fastställa att
            koldioxidransonering skulle vara ett effektivt sätt att hejda
            klimathotet. Förutom kostnadsberäkningar för att införa ransonering
            behövs underlag för bland annat hur det påverkar andra styrmedel
            och de offentliga investeringarna för att minska utsläppen av
            koldioxid. En utredning bör tillsättas för att belysa effekterna
            av att införa koldioxidransonering i Sverige. Detta bör riksdagen
            som sin mening ge regeringen till känna.
          </p>
          <head xml:id="i-4iUhRXexjfwAcvj35KA9Rn" type="h2">
            6.20 Minskat resursslöseri
          </head>
          <p xml:id="i-D6rosY6yVzHNvpZToBbtGR">
            Den 20 augusti 2013 var det datum som markerade att mänskligheten
            hade använt alla de resurser som jorden producerar under ett år.
            År 2011 inträffade denna s.k. Overshoot day först den 27:e september.
            Sedan mitten av 1970-talet har vi gått över den gräns då vi använder
            mer resurser än vad jorden klarar av att producera och trenden
            går stadigt åt fel håll genom ett ohållbart konsumtionsmönster.
          </p>
          <p xml:id="i-Umw6nWEAqnRv7WaZVaNs1S">
            Självfallet krävs en mängd styrmedel för att ändra konsumtionsmönster
            och inte minst begränsa avfallsmängderna för minskad miljö- och
            klimatpåverkan. En fråga som i detta sammanhang sällan uppmärksammas
            är livslängden på produkter. Många elektroniska produkter är konstruerade
            för att bara hålla en viss tid, vilket kan resultera i att resursbelastningen
            och avfallsmängden blir onödigt stor.
          </p>
          <p xml:id="i-XfFKDqKEc8pfotxJqpv1Jp">
            Vänsterpartiet bedömer att det finns risk att vissa resurskrävande
            elektronikvaror begränsas i livslängd i allt för hög grad för
            att det ska vara långsiktigt hållbart. Regeringen bör tillsätta
            en utredning som har till uppgift att föreslå lämpliga styrmedel
            för garanterad livslängd på varor inom produktområden som är resurskrävande.
            Detta bör riksdagen som sin mening ge regeringen till känna.
          </p>
          <p xml:id="i-2KymBhZkTSXxPbojNtRHJy">
            I dag förekommer ingen materialåtervinning av textila material
            och cirka 8 kilo textilier per person och år slängs i soporna.
            Det finns inget producentansvar för textilier men Avfallsutredningen
            föreslår att regeringen bör se över möjligheterna att på sikt
            införa ett sådant . Vänsterpartiet ser ingen anledning att vänta
            med detta av resursbevarande skäl. Producentansvar för textilier
            bör införas. Detta bör riksdagen som sin mening ge regeringen
            till känna.
          </p>
          <head xml:id="i-R8nYxeCLRg4MimVugwESL5" type="h2">
            6.21 Förenkla möjligheter till klimatvänlig lokal upphandling
            av varor
          </head>
          <p xml:id="i-JiwWR72CaypFSHrvULaSWE">
            Miljöanpassad offentlig upphandling är ett kraftfullt verktyg
            för att uppnå en långsiktigt hållbar konsumtion och produktion.
            Oavsett produkt bör livscykelperspektiv (från råvara till utfasning)
            ingå för att bedöma total miljö- och klimatpåverkan. För många
            livsmedel är produktionssättet avgörande för miljö- och klimatpåverkan
            och inte transportavståndet. Men om produktionssättet är lika
            kan transportavståndet vara avgörande ur miljö- och klimathänseende.
            För att i dessa fall möjliggöra för kommunerna att i ökad utsträckning
            kunna göra lokala upphandlingar av närproducerade varor behövs
            ett förenklat regelverk i den offentliga upphandlingen genom utredning
            av nödvändiga förändringar i lagen om offentlig upphandling, LOU.
          </p>
          <p xml:id="i-C7V2wEytfnQnj963z9io2b">
            Den offentliga upphandlingen styrs även av EU:s regelverk. Den
            svenska regeringen bör verka för att EU:s regelverk kring offentlig
            upphandling förenklas så att miljö- och klimateffekter kan få
            större genomslag. Detta bör riksdagen som sin mening ge regeringen
            till känna.
          </p>
        </div>
        <div xml:id="i-YFSt17PnFg4MZ1DJSiq5v5" type="signatureBlock">
          <list xml:id="i-ChtAcjSg6FEY4Bv2ksBGgo">
            <item xml:id="i-JEDEPnX4ux72gAxMYdtkvY" who="i-PPZKpwNr5kqkWArvESGC5X" type="signature">
              Jonas Sjöstedt (V)
            </item>
            <item xml:id="i-9b7ohBt7zHFaiiWRmzRDzs" who="i-Beux79YM43dDCxrVuBqfWw" type="signature">
              Torbjörn Björlund (V)
            </item>
            <item xml:id="i-M38q9RJA2isv7vet7DzzZf" who="i-5CH7vHLGXLfDB5Tn7xx95V" type="signature">
              Siv Holma (V)
            </item>
            <item xml:id="i-HofqTNEaPr7BUM3SUi63gs" who="i-K3yJ7rruozYUK99nj91ffc" type="signature">
              Hans Linde (V)
            </item>
            <item xml:id="i-AtyePddSREQwSoyFqUTYR9" who="i-FAhoYDeAxVXRZmnF5LnHgv" type="signature">
              Kent Persson (V)
            </item>
            <item xml:id="i-JbfuPPUX6skEnnLsYyyzRd" who="i-du5LHNwBWrCH1am94GCk1" type="signature">
              Eva Olofsson (V)
            </item>
            <item xml:id="i-5D2fuQjrtvt9okVjneNbUq" who="i-B4hV7rgBZqLtXzSvZhQHbo" type="signature">
              Mia Sydow Mölleby (V)
            </item>
            <item xml:id="i-4K5Dmy5YtjmxHnk5Dbj3Xc" who="i-HNw1w34Sd2tGfFnWtdrzZb" type="signature">
              Jens Holm (V)
            </item>
          </list>
        </div>
      </div>
    </body>
  </text>
</TEI>
