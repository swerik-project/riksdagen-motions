<?xml version="1.0" encoding="utf-8"?>
<TEI xmlns="http://www.tei-c.org/ns/1.0" xmlns:xi="http://www.w3.org/2001/XInclude" xml:id="mot-200708-UU-00016">
  <teiHeader>
    <fileDesc>
      <titleStmt>
        <title>med anledning av skr. 2007/08:67 Sverige och Afrika – en politik för gemensamma utmaningar och möjligheter</title>
        <author corresp="i-34FRvyXQKUigF3Qr9AwKJe">av Bodil Ceballos m.fl. (mp)</author>
      </titleStmt>
      <publicationStmt>
        <authority>SWERIK PROJECT</authority>
      </publicationStmt>
      <sourceDesc>
        <bibl>
          <title>med anledning av skr. 2007/08:67 Sverige och Afrika – en politik för gemensamma utmaningar och möjligheter</title>
          <idno type="rdwebb">GV02U16</idno>
          <rs type="number">U16</rs>
          <orgName type="comitteeAbbreviation">UU</orgName>
          <ref type="dokument_url_text">http://data.riksdagen.se/dokument/GV02U16/text</ref>
          <ref type="dokument_url_html">http://data.riksdagen.se/dokument/GV02U16</ref>
          <ref type="dokumentstatus_url_xml">http://data.riksdagen.se/dokumentstatus/GV02U16</ref>
          <ref type="doc">http://data.riksdagen.se/fil/14825A80-2EFE-4C02-8728-22663F3E26BF</ref>
        </bibl>
      </sourceDesc>
    </fileDesc>
    <profileDesc>
      <particDesc>
        <listPerson>
          <person gender="woman">
            <idno>i-34FRvyXQKUigF3Qr9AwKJe</idno>
            <name>Bodil Ceballos</name>
            <state type="partyAffiliation" ref="Q213451">
              <desc>MP</desc>
            </state>
          </person>
          <person gender="man">
            <idno>i-9x2nw6aosA3pyEJfJTc1eD</idno>
            <name>Ulf Holm</name>
            <state type="partyAffiliation" ref="Q213451">
              <desc>MP</desc>
            </state>
          </person>
          <person gender="man">
            <idno>i-Q6UywURdDfH4kXfTm7hwEb</idno>
            <name>Max Andersson</name>
            <state type="partyAffiliation" ref="Q213451">
              <desc>MP</desc>
            </state>
          </person>
          <person gender="man">
            <idno>i-2EZPhWWR7yHztg3zN2aNvh</idno>
            <name>Peter Rådberg</name>
            <state type="partyAffiliation" ref="Q213451">
              <desc>MP</desc>
            </state>
          </person>
        </listPerson>
      </particDesc>
      <correspDesc>
        <correspAction xml:id="i-L2iWpwvMEjH9i8EuKcCP3w" type="basedOn"/>
        <correspContext corresp="i-L2iWpwvMEjH9i8EuKcCP3w">
          <ref>Regeringsskrivelse 2007/08:67</ref>
        </correspContext>
        <correspAction xml:id="i-LDqZGL6AxUT6QhnHEUAvKj" type="signed"/>
        <correspContext corresp="i-LDqZGL6AxUT6QhnHEUAvKj">
          <note type="signatory" corresp="i-34FRvyXQKUigF3Qr9AwKJe"/>
          <note type="signatory" corresp="i-9x2nw6aosA3pyEJfJTc1eD"/>
          <note type="signatory" corresp="i-Q6UywURdDfH4kXfTm7hwEb"/>
          <note type="signatory" corresp="i-2EZPhWWR7yHztg3zN2aNvh"/>
        </correspContext>
        <correspAction xml:id="i-TLbGbewYnknG9SpSrNUsZ5" type="referral">
          <date when="2008-04-02"/>
        </correspAction>
        <correspAction xml:id="i-28sohXD5Cp7CajBBfzk8YF" type="dismissal">
          <date when="2008-04-01"/>
        </correspAction>
        <correspAction xml:id="i-N5GKVMZM9EXVuTRfWYMa1L" type="dismissal">
          <date when="2008-04-01"/>
        </correspAction>
        <correspAction xml:id="i-2T7xtdvxyjNxg9RAEQdMfr" type="transfer">
          <date when="2008-03-31"/>
        </correspAction>
        <correspAction xml:id="i-4BwXbuqB5TBN4q7PoUTnVT" type="submission">
          <date when="2008-03-31"/>
        </correspAction>
        <correspAction xml:id="i-3Uyjzhpsmp3Jx8j5pBGjdf" type="assigned"/>
        <correspContext corresp="i-3Uyjzhpsmp3Jx8j5pBGjdf">
          <ref type="assignedTo">Utrikesutskottet</ref>
        </correspContext>
      </correspDesc>
      <textClass>
        <catRef scheme="#docType" target="#mot"/>
        <catRef scheme="#motionType" target="#kommitte"/>
        <catRef scheme="#motionType" target="#följd"/>
      </textClass>
    </profileDesc>
  </teiHeader>
  <text>
    <body>
      <div xml:id="i-AQCVTUP43qDDHyByrtW6Zy" type="motBody">
        <div xml:id="i-Q1vVifRtHMNGGvufp2GmEE" type="motProposal" subtype="förslag">
          <head xml:id="i-XQAhhmJYfP9hL3oKAMQsB6">
            Förslag till riksdagsbeslut
          </head>
          <list xml:id="i-H2uytEdGPBkRdm55JtdxZP" style="ol">
            <item xml:id="i-XSDJ7PGxFnwirSbR3RAAe7">
              Riksdagen tillkännager för regeringen som sin mening vad som
              anförs i motionen om nollsvält och mänskliga rättigheter.
            </item>
            <item xml:id="i-WYarqos1HB3Am1jSuRGkiJ">
              Riksdagen tillkännager för regeringen som sin mening vad som
              anförs i motionen om demokrati och det civila samhällets roll.
            </item>
            <item xml:id="i-Xabp58viAvyckmFrZzqaSS">
              Riksdagen tillkännager för regeringen som sin mening vad som
              anförs i motionen om jordbruks- och landsbygdsutveckling.
            </item>
            <item xml:id="i-7dPL8XyPSREjGjSrHX42kK">
              Riksdagen tillkännager för regeringen som sin mening vad som
              anförs i motionen om handel för utveckling och fattigdomsbekämpning.
            </item>
            <item xml:id="i-NCmjMhEo7ASAL9WfzuBY24">
              Riksdagen tillkännager för regeringen som sin mening vad som
              anförs i motionen om stöd till demokrati och fattigdomsbekämpning
              vid långivning till Afrika.
            </item>
            <item xml:id="i-PFJYJTJADBspQtHQ6euCWq">
              Riksdagen tillkännager för regeringen som sin mening vad som
              anförs i motionen om kampen mot korruptionen.
            </item>
            <item xml:id="i-Dwha6MJMpjA9ypnHUw5AhD">
              Riksdagen tillkännager för regeringen som sin mening vad som
              anförs i motionen om de nya utmaningar för svensk utvecklingspolitik
              som inträdet av nya aktörer i Afrika medför.
            </item>
            <item xml:id="i-TrnK6EujkbCN9t4SSwK9Gh">
              Riksdagen tillkännager för regeringen som sin mening vad som
              anförs i motionen om fred och säkerhet.
            </item>
          </list>
        </div>
        <div xml:id="i-622wCCxuGYp5VGNLYWGyFV" type="motContent">
          <head xml:id="i-4feVbtWhxR8GFZhK6ccJaz" type="h1">
            Motivering
          </head>
          <p xml:id="i-NEsVum1EtuvGfgut7t1Zhh">
            Regeringens Afrikaskrivelse inleds med följande meningar: Afrikas
            utveckling är en gemensam, global angelägenhet. Den är också en
            av den svenska regeringens främsta utrikespolitiska prioriteringar.
            Med ökande priser på olja, gas och mineraler ökar naturligtvis
            omvärldens intresse av att ta del av dessa rikedomar som bara
            ligger och väntar på att exploateras. Att Afrikas utveckling plötsligt
            är en gemensam global angelägenhet är därför inte så konstigt,
            och länderna i den rika delen av världen arbetar alla samtidigt
            ut Afrikastrategier nu då vi långt om länge förstått att vi inte
            har ensamrätt på Europas bakgård utan att även andra aktörer,
            t.ex. Kina, fått möjlighet att få tillträde till denna så rika
            kontinent. Utvecklingsmöjligheterna och därmed möjligheterna till
            ökad handel förbättras i takt med att afrikanerna höjer sin levnadsstandard
            och därmed sin köpkraft. Vi i den rika världen har återigen något
            att vinna i Afrika.
          </p>
          <p xml:id="i-BpJCikpSVLeFa4LaZz4nPb">
            Miljöpartiet välkomnar trots denna lite ironiska inledning att
            Sverige prioriterar Afrika. Vårt engagemang för Afrika och dess
            befolkning har sin grund i de tre solidariteter som hela vår politik
            bygger på, dvs.
          </p>
          <list xml:id="i-9L67Ao57TgzugbvyNFWRdw" style="ul">
            <item xml:id="i-3ZXV2Gi39TVq711RXNtHZG">
              solidaritet med djur, natur och det ekologiska systemet,
            </item>
            <item xml:id="i-4NgVjvfCdtkWtmUn1v2eMb">
              solidaritet med kommande generationer,
            </item>
            <item xml:id="i-8u6dp2oGZ7rT1RvVZkmgSq">
              solidaritet med världens alla människor.
            </item>
          </list>
          <p xml:id="i-8EPMicGcyUJWMAHRmB3DUN">
            Vår solidaritet bottnar inte i att Afrika är en tillväxtmarknad
            och kan bli en potentiell partner för det svenska näringslivet.
            Vår solidaritet utgår från människorna i Afrika och viljan att
            tillsammans med dem skapa förutsättningar för att nå en rättvisare
            värld.
          </p>
          <p xml:id="i-VYJ4xtgwiJeZtEH9wE2Can">
            Regeringens Afrikaskrivelse innehåller mycket som vi instämmer
            i och som därför inte lyfts fram i vår motion. I motionen tar
            vi fram det vi vill förbättra och förtydliga.
          </p>
          <head xml:id="i-55uuQLZbspV4g3htWEvbGb" type="h1">
            1 Nollsvält och mänskliga rättigheter
          </head>
          <head xml:id="i-NiCmmvSaL5zjvkN831H2UM" type="h2">
            ESK-rättigheterna
          </head>
          <p xml:id="i-R7YYib7YSGrduxrDdqTvmg">
            Antalet svältande i Afrika har inte minskat nämnvärt. Miljöpartiet
            anser att det är varje människas rätt att inte hungra och arbetar
            därför utifrån begreppet nollsvält 1 . Sverige bör i sin Afrikapolitik
            bidra till att den grundläggande rätten till mat garanteras. Den
            människa som inte hungrar orkar kräva sina rättigheter, delta
            i samhällslivet, är friskare och mer produktiv.
          </p>
          <p xml:id="i-FCHBjrFTpYK4AztJtRqz7K">
            I Afrikaskrivelsen har dock de politiska och civila rättigheterna
            fått det huvudsakliga utrymmet medan de ekonomiska, sociala och
            kulturella rättigheterna (ESK-rättigheterna) som vanligt hamnat
            i skymundan. ESK-rättig­heterna omnämns endast i texten i rätt
            kortfattade formuleringar som läggs till efter att de politiska
            och civila rättigheterna har behandlats.
          </p>
          <p xml:id="i-NTqGDvnFKgQcMfb7doLV21">
            Vi anser att de politiska och civila rättigheterna och de ekonomiska,
            sociala och kulturella rättigheterna är likvärdiga. Afrikanska
            stadgan för de mänskliga och folkens rättigheter, som ratificerats
            av samtliga afrikanska länder, är ett av många internationella
            instrument för mänskliga rättigheter som betonar att politiska
            och civila rättigheter inte kan särskiljas från ESK-rättigheterna.
            ESK-rättigheterna är enligt stadgan en förutsättning för att uppnå
            politiska och civila rättigheter.
          </p>
          <p xml:id="i-HF7JGKdmFo7ivkQo3aMUp">
            Afrikaskrivelsen bör därför uppmärksamma det civila samhällets
            viktiga roll när det gäller att påverka regeringars ansvarstagande
            för uppfyllande av ESK-rättigheterna. I många länder har framgångsrika
            påverkansinsatser gjorts genom det civila samhället, vilka har
            tillförsäkrat medborgare tillgång till exempelvis utbildning,
            vatten, land, bostad och mediciner. Det civila samhällets påverkansinsatser
            har även lett till lagreformer som lägger ansvar på ländernas
            regeringar att tillgodose medborgarnas behov av grundläggande
            rättigheter.
          </p>
          <head xml:id="i-TFwZg1tQbSAG7WM5uvbBWu" type="h2">
            Hiv/aids
          </head>
          <p xml:id="i-RKyYieNtB6gru56ZxBDc8C">
            Hiv/aids-pandemins konsekvenser drabbar alla sektorer och bör
            därför problematiseras i skrivelsen så att den integreras i alla
            delområden i skrivelsen. Hiv/aids är bl.a. starkt kopplat till
            mänskliga rättigheter.
          </p>
          <head xml:id="i-65UZpujE5QWnFz7idgJvr5" type="h2">
            Migration
          </head>
          <p xml:id="i-L3b8m2ym1nkNz6sXrCaCce">
            En rättighet som inte nämns i skrivelsen är rätten till asyl.
            De flesta av dagens flyktingar i världen lever, som nämns i skrivelsen,
            i Afrika. Den afrikanska asylrätten är mindre restriktiv än den
            som gäller i Europa. För de afrikaner som flytt till Europa är
            uppvaknandet naturligtvis bryskt när de inser att den förföljelse
            de utsatts för i hemlandet i t.ex. Sverige inte utgör grund för
            asyl. En annan stor grupp migranter är ekonomiska flyktingar.
            Miljöpartiet anser att den som flyr hunger och misär också bör
            omfattas av internationella skyddsregler.
          </p>
          <p xml:id="i-G5eSh5HjiUGcqWedbNgU3K">
            I skrivelsen står det klart och tydligt att förhindra migration
            är inte en lösning eftersom människor ofta väljer att migrera
            olagligt när lagliga vägar saknas. Ändå är det just det vi gör
            i Sverige och i Europa; även om vi i Sverige öppnar för viss laglig
            migration, inskränker vi asylrätten genom att tolka den så restriktivt
            det går. Miljöpartiet anser att Sverige bryter mot de mänskliga
            rättigheterna och flera andra internationella regelverk när vi
            skickar människor tillbaka till länder i krig, till länder där
            de riskerar tortyr, fängslande eller till ett liv i misär. Sverige
            kan inte begära av andra länder att de ska leva upp till internationella
            regelverk när vi inte själva gör det.
          </p>
          <head xml:id="i-3YQM7xTWNyrtVqQ7C9R2vP" type="h1">
            2 Demokrati och det civila samhällets roll
          </head>
          <p xml:id="i-BEoHeCRZ5jRK7kPq6AdkQL">
            1,4 miljarder flickor, pojkar, kvinnor och män lever år 2008
            i svår fattigdom. Verklig demokrati är långt mycket mer än formell
            rätt att rösta en gång vart tredje eller vart fjärde år. Demokrati
            förutsätter möjligheter att delta demokratiskt, att organisera
            sig och att alla, många gånger diskriminerade grupper, har möjlighet
            att delta i de politiska processerna. Centrala principer för att
            utmana maktstrukturer och förverkliga demokrati är deltagande,
            icke-diskriminering och rättighetsfokus.
          </p>
          <p xml:id="i-DL4j3AW4ey29BJRx7nxY8">
            Afrikaskrivelsen skriver tydligt om vikten av att utgå från fattiga
            människors makt att själva förändra sina levnadsvillkor och att
            detta förblir det överordnade målet för regeringens biståndspolitik.
            Den konstaterar att för att demokratiska landvinningar ska bli
            djupgående och långsiktiga, krävs stabila institutioner och en
            lokalt förankrad demokrati. Det erfordras likaså en politisk kultur
            som bygger på dialog och en samhällsdebatt som främjar tolerans.
            Det civila samhället och oberoende media har en nyckelroll för
            såväl demokrati som försoning.
          </p>
          <p xml:id="i-NyWKU4ykUeWoBDdENLf46A">
            På ett flertal ställen i skrivelsen beskrivs vikten av att det
            civila samhället deltar både för att demokratin ska få ett innehåll
            och för att medborgarna ska kunna ställa ansvariga politiker till
            ansvar dels för biståndets användande dels för att granska om
            den förda politiken verkligen gynnar fattiga människors rättigheter.
          </p>
          <head xml:id="i-RjZLyedqCRwcL8UEHW7JJ2" type="h2">
            Avsaknad av problemanalys
          </head>
          <p xml:id="i-AjNEiDGcxaFr5HFYFtfpje">
            Däremot saknas en problemanalys och konkreta strategier och mål
            när det gäller hur fattiga människor ska kunna delta och styra
            inriktningen på biståndet och politiken i sin helhet.
          </p>
          <p xml:id="i-5zLNKw56sZzgQng1NGxnQH">
            Svenska regeringen vill bedriva en Afrikapolitik som syftar till
            att stödja afrikanska länder och invånare i deras ansträngningar
            för fred, demokrati, respekt för mänskliga rättigheter och en
            ekonomiskt, socialt och miljömässigt hållbar utveckling. Risken
            är att det blir omöjligt att uppfylla dessa målsättningar om inte
            skrivelsen väsentligt förstärks i analysen av underliggande problem
            och orsakssamband. Regeringen bör tydliggöra vems bild av verkligheten
            som återges i skrivelsen och vilka normer det är som tas för givna.
            Regeringen måste också tydliggöra hur man avser att stödja det
            civila samhället som erkänns som en nyckelaktör för såväl demokrati
            som försoning.
          </p>
          <head xml:id="i-QttJ63voHyFiJ6hAAdqfM8" type="h2">
            Den sköra demokratin som ständigt måste återerövras
          </head>
          <p xml:id="i-W9yJznjQiZrLSUdD8C29DT">
            I de konflikter som blossade upp efter valet i Kenya i december
            2007 beräknas omkring 1 500 människor ha mist livet, och mer än
            en halv miljon människor drevs på flykt. Många kenyaner hoppades
            på ett maktskifte, vilket också de första resultaten från valkretsarna
            tydde på. Rapporter pekade på ett ordnat val och ett högt valdeltagande.
          </p>
          <p xml:id="i-U8NXtbu1bJoz3mGHavqRVk">
            Men plötsligt förbyttes bilden. Hundratals paramilitära soldater
            marscherade in i den lokal där valresultatet skulle offentliggöras.
            Alla representanter för medier utom de regeringstrogna kastades
            ut och därefter presenterades valresultatet: President Kibaki
            sitter kvar som vinnare. Miljoner kenyaner såg sitt hopp om demokrati
            krossas, och frustrationen banade väg för våldet. Agerandet från
            de politiker och myndigheter som skulle se till att valet gick
            rätt till och händelserna vid valets efterspel överrumplade många
            västerländska bedömare.
          </p>
          <p xml:id="i-3t7G1t7hYzK1mNVupai7tk">
            Demokrati är mer en rörelseriktning än ett absolut mål som kan
            uppnås en gång för alla. Det gäller i synnerhet i unga och sköra
            demokratier, där utvecklingen av medborgardemokrati är en långsiktig
            process som inte sällan drabbas av bakslag. I den utvecklingen
            har de organisationer som verkar för demokrati, mänskliga rättigheter
            och likhet inför lagen en nyckelroll. Medborgardemokratin kan
            aldrig förverkligas utan medborgarnas egna organisationer.
          </p>
          <head xml:id="i-6d5oCMd4nbf6aKBDDuuKgs" type="h2">
            Civila samhället marginaliseras i biståndet
          </head>
          <p xml:id="i-9jYwCJ4tuFnQZZxoAkyv5h">
            I den s.k. Parisagendan och i den globala biståndsdebatten talas
            mycket om vikten av att biståndet anpassas till lokalt framtagna
            fattigdomsstrategier. I verkligheten är det många som vittnar,
            inte minst organisationer från det civila samhället, om avsaknad
            av demokratiska processer kring dessa strategier och planer. Biståndet
            tenderar att bli alltmer toppstyrt av givarländernas regeringar
            i samarbete med mottagarländernas regeringar.
          </p>
          <p xml:id="i-NY7VR9En4Rj4i3K7HgaXA1">
            Kritiken handlar även om att de ekonomiska ramarna och den ekonomiska
            politiken utformas av Internationella valutafonden och att biståndet
            villkoras av att mottagarländernas regeringar följer IMF:s råd
            och ramar. En undersökning från 2007 som gjorts av IMF:s egen
            utvärderingsenhet IEO visar att en stor del av det bistånd som
            gavs till Afrika söder om Sahara sparades i nationella reserver
            eller gick till att betala skulder i stället för till statliga
            utgifter som sjukvård och skola. Anledningen till detta var att
            IMF inte velat äventyra inflationen och därför satt ett tak för
            hur mycket pengar som fick gå till att anställa inom offentlig
            sektor.
          </p>
          <p xml:id="i-QmvufaNBjJpjXtKjduAiZT">
            Biståndet samordnas och harmoniseringen innebär att givarländerna
            delar upp ansvaret för olika sektorer i mottagarlandet. Arbetsgrupper
            organiseras kring hälsovård, transportsektor etc. Övergripande
            konkreta planer för hur biståndets inriktning ska styras av de
            fattiga människornas behov och planer fattas däremot för det mesta.
            Harmonisering och samordning mellan givarna är i grunden bra men
            får inte innebära att man gaddar ihop sig mot mottagarlandet eller
            att man inte låter regeringar, parlament eller civilsamhälle i
            mottagarlandet styra över biståndets inriktning. Det får heller
            inte innebära att givarländerna förlitar sig helt på bedömningar
            gjorda av internationella institutioner som IMF eller Världsbanken,
            eftersom dessa bedömningar i många fall visat sig högst bristfälliga.
          </p>
          <p xml:id="i-JPP53UXx73zJg88LZ7beGu">
            Det finns såväl stora demokratiska underskott i fråga om det
            civila samhällets och parlamentens möjligheter att utforma alternativ
            politik och öppet diskutera dessa alternativ som stora underskott
            i fråga om medborgarnas möjlighet att se hur givarländernas bistånd
            utformas och används i landets budget.
          </p>
          <head xml:id="i-DD6XugLWF21Vtrt7yEAeP5" type="h2">
            Särskilda satsningar för demokrati och folkligt deltagande
          </head>
          <p xml:id="i-SyeJe1TUPDhXEakwDwvTyu">
            Det är därför uppenbart att det finns behov av mycket större
            konkretion av målet om de fattiga människornas deltagande. Miljöpartiet
            anser därför att regeringen bör ge Sida i uppdrag att stärka det
            medborgerliga inflytandet över biståndet och fattigdomsstrategierna.
            Sida bör i landstrategierna infoga analyser över hinder och möjligheter
            för medborgerligt inflytande över bistånd och fattigdomsstrategier.
          </p>
          <p xml:id="i-5C6QTxQvkwJgdChV3YYCtJ">
            Sida bör även ges i uppdrag att säkerställa att nationella planer
            för demokratiskt inflytande utformas. Sverige bör ensamt eller
            i samarbete med andra givare och mottagarländers regeringar och
            lokala folkrörelser utforma nationella planer för att öka det
            demokratiska inflytandet. Systematiska insatser bör genomföras
            för att stärka möjligheterna till demokratisk påverkan.
          </p>
          <p xml:id="i-BRHdH924KsdGLjFSaW37cj">
            Sverige och andra givare kan göra mer för att säkra att biståndet
            går till samarbetsländernas egna demokratiskt framtagna planer.
            Krav på insyn och uppföljning handlar inte bara om att ge makt
            till biståndsgivarna att stänga av och sätta på biståndskranen.
            De bör även innehålla åtaganden om långsiktighet och förutsägbarhet.
            Öppenhet om hur biståndsmedel används gäller inte bara mottagarländerna
            utan även givarna. I Sverige och Europa handlar det bl.a. om i
            vilken utsträckning biståndsmedel för fattigdomsbekämpning i stället
            används för att täcka upp andra budgetposter i givarländerna.
          </p>
          <head xml:id="i-6uZ9q5gyib3qRWcyEBfaVk" type="h1">
            3 Jordbruks- och landsbygdsutveckling
          </head>
          <head xml:id="i-CMXBfwvL8ex3d2cKs7Mikr" type="h2">
            Klimat och ekosystem
          </head>
          <p xml:id="i-Te7fmnLaKLP3Y2aiF6YMoA">
            Ny forskning visar att skördarna i södra Afrika på grund av klimatpåverkan
            kan minska med upp till 30 % de närmaste 25 åren 2 . Därför är
            det av stor vikt att politiken utgår från att bevara och stärka
            jordbrukets ekosystemtjänster i anpassningen till ett varmare
            klimat. För en långsiktigt hållbar produktion bör lokala sorter,
            grödor och raser samt arter som är tåliga mot värme och torka
            nyttjas. Vi saknar därför i skrivelsen en tydligare prioritering
            av stödet till hållbart jordbruk och reformer på jordbruksområdet.
            Trots att klimatanpassning nämns på flera håll i skrivelsen finns
            t.ex. inget med om att ekologisk odling är att föredra framför
            den konventionella. Inom jordbrukssektorn bör stöd riktas i synnerhet
            till ett hållbart, klimatsmart jordbruk liksom till jordbrukstekniker
            som tillvaratar regnvatten på ett bättre sätt.
          </p>
          <head xml:id="i-9CHsx2XBopwuonQC2du1Sb" type="h2">
            Koppling mellan jordbruks-, handels- och biståndspolitik
          </head>
          <p xml:id="i-Gpa8jgUf6ibyDASXN99FXF">
            En koppling mellan jordbruks-, handels- och biståndspolitik skapar
            förutsättningar för att stärka såväl jordbruksutveckling, livsmedelstrygghet
            som småföretagande i utvecklingsländerna. Ändå har jordbruksfrågorna
            först på senare år fått större uppmärksamhet i det internationella
            biståndet, och nyligen publicerades en FN-rapport om jordbrukets
            vikt för utveckling. Även i regeringens Afrikaskrivelse lyfts
            jordbrukets potential och betydelse för att trygga livsmedelsförsörjningen
            i regionen fram, men alltför ofta är situationen den att strävan
            efter att främja handel och export överskuggar jordbrukets betydelse
            för att skapa livsmedelstrygghet och för att utveckla de lokala
            och nationella marknaderna. Med utgångspunkt i att regeringen
            nu lyfter fram betydelsen av även de lokala marknaderna skulle
            det vara intressant med en diskussion om hur exempelvis handelspolitiken
            bäst kan gynna utvecklingen av dessa.
          </p>
          <head xml:id="i-9TUuH8TaoYYPvNBPAF1Ce9" type="h2">
            Landsbygdsutveckling
          </head>
          <p xml:id="i-DKUCQmhzwYdFyJ5FxJwFrj">
            För en hållbar utveckling i Afrika krävs en aktiv politik för
            landsbygdsutveckling, dvs. där livsmedelsproducenterna i huvudsak
            är verksamma. I en tid då alltfler i hopp om ett bättre liv ger
            sig av till de större städerna, där de ofta i stället hänvisas
            till kåkstäderna i dessas utkanter, eller till fortsatt migration
            över havet mot Europa, är det viktigt att skapa förutsättningar
            för ett bättre liv på hemmaplan. Det kan göras genom att stärka
            jordbrukarnas egna organisationer och stärka deras roll som partner
            i utvecklingssamarbetet.
          </p>
          <head xml:id="i-T9v9csnugz9W9srseYmGCZ" type="h1">
            4 Handel för utveckling och fattigdomsbekämpning
          </head>
          <head xml:id="i-8LXRyp39bopLozZ7gxSvAb" type="h2">
            Handel som drivkraft
          </head>
          <p xml:id="i-EP8vG2b4sjMNEXpeGjExUB">
            Handel med omvärlden är en viktig drivkraft för utveckling. Därför
            måste handelsavtal utformas så att de blir ett verktyg för en
            hållbar och rättvis utveckling och fattigdomsbekämpning. EPA-förhandlingarna
            mellan EU och AVS-länderna (länder i Afrika, Västindien och Stilla
            Havet) är mycket kontroversiella. Under 2007 präglades förhandlingarna
            av mycket stora motsättningar mellan EU och afrikanska länder.
            Många olika instanser parlamentariker (bl.a. EP) och företagargrupper
            såväl som forskningsinstitut och biståndsorganisationer har uttryckt
            oro över att avtalen kan få negativa utvecklingseffekter.
          </p>
          <p xml:id="i-LQNzuo5cURw3msQYfqDANr">
            Regeringens Afrikaskrivelse trycker starkt på att Sverige ska
            stödja afrikanska länder att själva ta ansvar att utvecklas ekonomiskt,
            politiskt och socialt och ha ett respektfullt och positivt förhållningssätt
            till de stora möjligheter kontinenten har att utvecklas trots
            problem. En hel del resonemang byggs dock kring påståendet att
            Afrika är dåligt integrerat i världsekonomin. Detta är en ganska
            grund analys. Afrikas del av världshandeln är förvisso liten.
            Det betyder dock inte att länderna handlar lite. Andelen av BNP
            som utgörs av import och export är större i länderna i Afrika
            söder om Sahara än i OECD-länderna. Däremot finns många andra
            stora problem: Den afrikanska produktionen är ofta liten, på många
            ställen dåligt diversifierad och många länder är fortfarande mycket
            beroende av att exportera ett fåtal råvaror, infrastrukturen är
            svag etc. Skrivelsen konstaterar också att det är viktigt att
            stödja en diversifiering och utveckling av produktionen genom
            bistånd m.m.
          </p>
          <p xml:id="i-QMN5VpjY3ubXhC7BcwrQLt">
            Afrikaskrivelsen visar onekligen på många av de utmaningar som
            Afrika står inför för att kunna dra nytta av globaliseringens
            potential, skapa handel och ekonomisk utveckling som bidrar till
            fattigdomsbekämpning och en hållbar utveckling. Handelspolitiken
            är med rätta central i den nya svenska Afrikapolitiken.
          </p>
          <p xml:id="i-4CkiHvQnFkPmoYNfCTiM3g">
            FN:s konferens för handel och utveckling (Unctad) har påpekat
            i en studie 3 att afrikanska länder bör stärka sitt regionala
            samarbete med andra utvecklingsländer, men vara mer försiktiga
            i relation till ömsesidiga bilaterala avtal med i-länder. Sådana
            avtal kan enligt Unctad ge fördelar när det gäller marknadstillträde
            och ökade utländska direktinvesteringar, men de kan samtidigt
            begränsa det politiska handlingsutrymmet, vilket kan vara avgörande
            för u-länders möjligheter att på medellång och lång sikt utveckla
            konkurrenskraftiga företag.
          </p>
          <p xml:id="i-R4V6s3Jc1R32Qep66e9jWP">
            Handel har potentialen att skapa välfärd och utveckling för alla
            parter. I vår nya Afrikastrategi måste därför de afrikanska ländernas
            utvecklingsintressen stå i fokus och prioriteras framför svenska
            och europeiska egenintressen. Detta är inte tydligt i skrivelsen.
            Den svenska handelspolitiken måste garantera att afrikanska länder
            får det politiska handlingsutrymme som behövs för att ge dem valfrihet
            och möjligheter att bl.a. öka den regionala integreringen, diversifiera
            ekonomin, utveckla en hållbar utvinning av naturresurser, garantera
            att en större del av förtjänsterna stannar i landet, garantera
            en mer rättvis fördelning av vinsterna, öka den lokala förädlingen,
            satsa på jordbruket och uppfylla rätten till mat för att skapa
            en rättvis och hållbar utveckling.
          </p>
          <head xml:id="i-WNFjqjXUsvjftmZyKNJ86e" type="h2">
            Ekonomiska partnerskapsavtal
          </head>
          <p xml:id="i-WJJs7TXSnkZqpsvfCTuj7s">
            De ekonomiska partnerskapsavtal (EPA) som nu förhandlas mellan
            EU och många afrikanska länder är av central betydelse för kontinentens
            framtida utveckling. Förhandlingarna har i många fall varit svårframkomliga
            och dragit ut på tiden, men vid årsskiftet slöts WTO-kompatibla
            avtal med många av länderna medan andra fortsätter att utnyttja
            förmånerna under Everything But Arms-avtalet. Tidspressen för
            att möta undantaget inom WTO är därmed undanröjd, och de fortsatta
            förhandlingarna bör fokusera på att utveckla avtal som tillvaratar
            afrikanska utvecklingsintressen och som baseras på ömsesidig respekt
            någonting som Afrikanska unionen upplevt som bristande i de tidigare
            förhandlingarna 4 .
          </p>
          <p xml:id="i-Toz74g6B8PsAbdWHcGFCTw">
            Ett flertal akademiska studier av EPA-avtalen, från bl.a. FN:s
            ekonomiska kommission för Afrika 5 och danska Institute of Food
            and Resource Econo mics 6 , visar bl.a. att de afrikanska länderna
            riskerar att drabbas av försämrad välfärd och minskad BNP medan
            EU är den klara vinnaren. Den nya svenska Afrikapolitiken måste
            bidra till att dessa farhågor inte besannas.
          </p>
          <p xml:id="i-UYxh3uDrFEyZT4t1kGdTaY">
            För att stödja afrikanska strävanden efter förbättrade handelsvillkor,
            regional integration och harmonisering, förbättrat investeringsklimat,
            förstärkt produktionskapacitet, diversifiering och minskat råvaruberoende
            samt andra förutsättningar för ekonomisk tillväxt och delaktighet
            i den globala ekonomin måste EU förändra både sin förhandlingstaktik
            och sina krav på innehåll i EPA-avtalen, såsom både afrikanska
            kyrkor och frivilligorganisationer påpekat.
          </p>
          <p xml:id="i-ATZLmaY6bCP1soa9PogTqA">
            I nom EU-kretsen går uppfattningarna isär. Några länder, bl.a.
            Storbritannien, och flera parlament, bl.a. Danmarks Folketinget
            och EU-parlamentet, menar att EU inte bör pressa afrikanska länder
            att förhandla dessa frågor om de inte explicit frågar efter detta.
            Motsättningarna var så pass stora att EU:s kommissionär Barroso
            vid toppmötet i Lissabon i december 2007 utlovade de afrikanska
            länderna att kontroversiella delar även av de påskrivna interimsavtalen
            ska komma upp till omprövning. Afrikanska unionen har efteråt
            flera gånger välkomnat detta löfte.
          </p>
          <p xml:id="i-L7r866PRMRRDkBndXYJBwf">
            För att EPA-processen ska kunna fullföljas på ett sätt som är
            utvecklingsfrämjande och som stödjer Afrikas integrationsagenda,
            måste Sverige verka för att EU lyssnar mer på de afrikanska länderna.
            Kontroversiella frågor som de s.k. Singaporefrågorna bör endast
            tas upp om de afrikanska länderna så önskar. Avtal som reglerar
            bl.a. investeringar och offentlig upphandling får inte begränsa
            de afrikanska ländernas möjlighet att bedriva det slags utvecklingspolitik
            som använts med framgång i bl.a. Sydostasien. I avtalen måste
            det också ingå mekanismer för att utvärdera avtalens effekter
            för fattigdomsbekämpning och hållbar utveckling, samt möjligheter
            att revidera och justera avtalen så att de får avsedd effekt.
          </p>
          <head xml:id="i-RCti95FyrKhcqMrmo744An" type="h1">
            5 Stöd till demokrati och fattigdomsbekämpning vid långivning
            till Afrika
          </head>
          <p xml:id="i-XCc1VbcxmqWzd46bgwSo6n">
            Ett antal afrikanska länder har sedan 2005 fått omfattade skuldavskrivningar
            genom Multilateral Debt Relief Initiative (MDRI). Afrikaskrivelsen
            pekar på de positiva utvecklingseffekterna av detta initiativ.
            Skrivelsen pekar också på vikten av att när skuldsanering genomförts,
            bevaka att misstagen från förr inte upprepas genom att nya lån
            okontrollerat spär på skuldbördan för de afrikanska länderna.
            Vidare påpekas: Världsbanken och Afrikanska utvecklingsbanken
            har i detta syfte infört ett system som vid utfärdande av nya
            lån tar hänsyn till just skuldbörda. I och med nya långivares
            inträde i Afrika och en snabbt ökande långivning från framför
            allt Kina har detta perspektiv blivit angeläget.
          </p>
          <p xml:id="i-LJAuwQWutm9ZPapWMnECYx">
            För att få ta del av skuldlättnader genom MDRI har länderna tvingats
            uppfylla ett antal policyvillkor som ställts upp av Världsbanken
            och IMF. Dessa villkor inkluderar även ekonomiska reformer som
            är politiskt kontroversiella i låntagarländerna, såsom privatiseringar
            eller genomförandet av en hård inflationspolitik som bromsar tillväxt
            och utveckling. Nya undersökningar, bl.a. från IMF:s egen utvärderingsenhet,
            visar att den här typen av krav alltjämt ställs på länderna, men
            nu som villkor för nya lån eller bistånd. Den typen av villkor
            går emot målsättningarna om att de fattigas perspektiv ska styra
            i PGU, och Parisagendans målsättning om ett demokratiskt ägarskap
            av politiken i utvecklingsländerna. Sverige bör liksom Norge,
            Storbritannien och Italien ta avstånd från ekonomiska policyvillkor
            som inte tar hänsyn till de demokratiska processerna i mottagarländerna.
          </p>
          <p xml:id="i-AGEJr514QeuTnT28VkGHbY">
            Världsbankens policy för att hantera nya långivare samt policy
            för hållbara lån (IDA Countries and Non-Concessional Debt: Dealing
            with the Free Rider Problem in IDA 14 Grant-Recipient and Post-MDRI
            Countries, June 2006, och WB/IMF Debt Sustainability Framework,
            2005) samt de nyligen antagna OECD-riktlinjerna för exportkreditlån
            (OECD Working Party on Export Credits and Credit Guarantees, 20
            February 2008) fokuserar på skuldhållbarhet. Det är också angeläget
            att långivning sker ansvarsfullt utifrån ett låns utvecklingseffekter
            i form av dess effekter på fattigdomsbekämpning, mänskliga rättigheter,
            miljö och demokratiutveckling i Afrika. Diskussioner pågår inom
            G 20 för att ta fram ett internationellt ramverk för ansvarsfull
            långivning (en process som initierades av G 8-ländernas finansministrar
            under det tyska G 8-ordförandeskapet 2007).
          </p>
          <p xml:id="i-D96bbn9sRzZTZYyBdoNbGp">
            Demokrati och mänskliga rättigheter är huvudprioriteringar för
            svenskt utvecklingssamarbete. Enligt politik för global utveckling
            (PGU) ska alla politikområden bidra till en rättvis och hållbar
            utveckling och utgå från fattiga människors perspektiv och behov
            samt från ett rättighetsperspektiv. Den svenska regeringen bör
            utarbeta riktlinjer för ansvarsfull utlåning och säkerställa att
            exportkreditgarantier sker i enlighet med PGU:s målsättningar
            om att främja mänskliga rättigheter, transparens och demokratiutveckling
            i Afrika. Nuvarande riktlinjer är inte tillräckligt långtgående,
            vilket exempelvis illustreras av att Exportkreditnämnden nyligen
            tecknade avtal med företag som exporterar vapen till Pakistan
            för mångmiljardbelopp. Sverige kan också bidra till en internationell
            diskussion kring ansvarsfull långivning.
          </p>
          <p xml:id="i-TMNVg3sm2bXZ8hThWqQBwa">
            Kopplat till främjandet av framtida ansvarsfull utlåning bör
            tidigare oansvarsfull långivning ges till känna. Sverige har,
            likt andra västländer, lånat ut pengar genom exportkrediter, till
            Kongo under diktatorn Mobutos styre i dåvarande Zaire och till
            Liberia under en icke demokratisk regim. Dessa lån har inte gynnat
            medborgarna. Den svenska regeringen har fattat beslut att skriva
            av dessa skulder, vilket är positivt. Sverige bör också tillkännage
            att långivningen inte skedde på ett ansvarsfullt sätt. Norge skrev
            2006 av skulder till fem länder till ett värde av 80 miljoner
            US-dollar, med hänvisning till att norska staten hade ett medansvar
            för skuldernas uppkomst då långivningen inte gynnat utvecklingen
            i mottagarländerna. Man bör aldrig använda biståndsmedel för att
            finansiera den här typen av skuldavskrivningar, då de uppstått
            som en konsekvens av vårt eget oansvariga beteende.
          </p>
          <head xml:id="i-MYL9drWtmgtZC6WD1p3oW3" type="h1">
            6 Stoppa korruptionen vid källan
          </head>
          <p xml:id="i-9rt3jjCKkdFXiJ4zfnRTq6">
            Korruption är något som drabbar alla samhällen världen över.
            I vissa delar av världen är den mer utbredd än i andra. Vi ser
            den i Afrika, Asien och Latinamerika, liksom i Östeuropa. Trots
            att vi kanske inte ser den, finns den även här hemma i Sverige.
            Vår syn på korruption, här och utomlands, är välmenande, men ofta
            ofullständig. Korruption innebär
          </p>
          <list xml:id="i-4AC9H7kMPHmjpWN9B64ykK" style="ul">
            <item xml:id="i-6GrwvG957Eg9MmEp48r4UU">
              att någon mot gällande regler och lagar påverkar utfallet av
              ett beslut eller ett ställningstagande för egen eller andras vinning,
              genom att erbjuda pengar eller tjänster eller utöva hot eller
              tvång (bestickning) eller
            </item>
            <item xml:id="i-6M66eR7UPqC1JdxjyA4r6A">
              att någon missbrukar förtroendeställning för egen vinning genom
              att kräva eller ta mutor (mutbrott).
            </item>
          </list>
          <p xml:id="i-MAapNuqw5MCrrTspFPey9L">
            Korruption finns på flera nivåer, från vardagskorruption till
            storskalig, grov korruption på nationell nivå. De olika korruptionsnivåerna
            har vissa drag gemensamma, men de bakomliggande orsakerna är ofta
            olika och måste därför angripas på olika sätt. Där storskalig
            korruption finns bland de styrande i ett samhälle växer lätt en
            korruptionstradition fram även på lägre nivåer. Korruption drar
            ofta med sig, eller sker samtidigt som, förskingring, kapitalflykt,
            penningtvätt, utpressning, favorisering och nepotism. För att
            få effektivitet i bekämpningen av ekonomisk brottslighet är det
            viktigt att urskilja de olika typerna av brott, och behandla dem
            efter deras orsaker och egenskaper, alltså även korruptionen i
            dess olika former.
          </p>
          <p xml:id="i-Xjs6RaBdNTxYAj2eTAM8md">
            I kampen mot korruption räcker det inte med att bara straffa
            dem som tar emot mutor. Man måste också fråga varifrån pengarna
            kommer. Det gäller särskilt för den grova, storskaliga korruptionen.
            Där är det vanligen bestickaren som tar initiativ och drar den
            största fördelen av en muttransaktion. Storskalig korruption,
            där ministrar och dylika mutas, är ofta knuten till internationella
            affärer. Den drivande kraften är vanligen att någon, ofta från
            ett företag i den rika delen av världen, betalar (dvs. besticker)
            för att vinna fördelar. Bestickningen riktas då mot en funktion
            (t.ex. en minister) som är beslutfattare, inte nödvändigtvis mot
            en viss person . Om en mutmottagare straffas och förflyttas riktas
            vid nästa affär bara erbjudandet om en muta till efterträdaren.
          </p>
          <p xml:id="i-7NXGfzB9u4HRoa83upj2Ww">
            I dessa fall av storskalig, grov bestickning initieras alltså
            brottet i bestickarens miljö och hemland, medan mutmottagarens
            hemland snarast blir själva brottsplatsen. Men det framgår sällan
            i de sammanställningar av korruptionens omfattning som publiceras
            i dag. Det kan beskrivas som att korruptionen exporteras från
            den rika delen av världen till den fattigare.
          </p>
          <p xml:id="i-XLAPufm9FXA7xayditnn4v">
            Skrivelsen trycker starkt på att Sverige ska stödja afrikanska
            länder i att själva ta ansvar för korruptionsbekämpningen. Det
            är bra. Men samtidigt skriver man väldigt lite om bestickarens
            ansvar och om det faktum att huvudbrottslingen när det gäller
            den grova storskaliga korruptionen ofta finns i vår rika del av
            världen.
          </p>
          <p xml:id="i-KJozvuRSYME6TKh3EFFKDD">
            I samband med Afrikaskrivelsens fokusering på handel och investeringar
            är det extra viktigt att Sverige driver på och fortsätter det
            arbete som Institutet mot mutor redan utför. Nu finns förutsättningar
            för krafttag i en bred allians, där inte bara det officiella Sverige
            utan också företag och näringslivsorganisationer kan spela en
            viktig roll. OECD har antagit en konvention mot bestickning av
            utländska offentliga företrädare. Om ett OECD-land följer konventionen
            kan bestickningsbrott beivras vid det egna landets domstolar,
            oavsett var brottet begåtts.
          </p>
          <p xml:id="i-QDPpfYvxMVQ9i75ABckbst">
            Sverige följer OECD:s konvention, men anses brista bl.a. i fråga
            om företagsböter, utestängning av bestickare från offentliga upphandlingar
            och kontroll av korruptionstyngda branscher som vapenindustrin.
          </p>
          <p xml:id="i-CTbFSF4BSEtSxDmsJGe2Z7">
            Folkrörelser och näringsliv bör vara vaksamma och öka sina åtgärder,
            särskilt mot bestickning i Sverige och övriga OECD-länder. Genom
            att leva upp till kraven på Clean Business minskar trycket på
            bestickningsdrabbade länder. Sverige bör inte kräva åtgärder från
            fattiga länder (Good Governance) utan att också kräva Clean Business
            både av oss själva och av andra.
          </p>
          <p xml:id="i-9HBBdgkN4MFMHXTtwF8jty">
            Vi anser att det är viktigt att rikta strålkastarljuset på denna
            ljusskygga verksamhet och se till att det finns resurser och åtgärder
            för att angripa korruptionens källa , därifrån pengarna kommer.
            I fall av grov bestickning finns ofta huvudbrottslingen i vår
            rika del av världen.
          </p>
          <head xml:id="i-Js6TNwxwCKVAeJ9hz6R4go" type="h1">
            7 Kinas och nya aktörers roll i Afrika innebär nya utmaningar
            för svensk utvecklingspolitik
          </head>
          <p xml:id="i-6pHd1k2pfw64HiAS9bodK9">
            Kinas samarbete med afrikanska länder har ökat de senaste åren.
            Samarbetet sker i enlighet med den aktionsplan som antogs på toppmötet
            Forum on China Africa Cooperation (FOCAC) i november 2006 av 48
            afrikanska regeringar och den kinesiska regeringen. Handel, investeringar,
            lån, politiskt och kul­turellt utbyte är viktiga delar. I överenskommelserna
            får Kina tillgång till exempelvis olja, mineraler och andra råvaror
            i utbyte mot investeringar i infrastruktur. En viktig drivkraft
            för Kina är tillgång till råvaror för att fortsätta utveckla sin
            ekonomi. Kina är också stor exportör till västländer. Naturresursuttag
            i Afrika omvandlas till varor som Kina i sin tur exporterar. Globala
            handelsmönster gör därmed att västländer har en del i, och möjlighet
            att påverka, Kinas roll i Afrika.
          </p>
          <p xml:id="i-7P9YmSR7yHvY57VPiKtdyC">
            Kinas ökade roll i Afrika innebär utmaningar och möjligheter
            för Afrikas ekonomiska utveckling, demokratiutveckling och fattigdomsbekämpning.
            Analyser visar att effekterna är blandade: Å ena sidan har Kina
            bidragit till höjda råvarupriser och mer inkomster samt försett
            Afrika med nödvändig infrastruktur, å andra sidan har kinesisk
            export slagit ut lokal produktion och kinesisk arbetskraft använts
            snarare än att man har bidragit med arbetstillfällen för lokalbefolkningen
            (Goldstein, OECD 2006).
          </p>
          <p xml:id="i-By4x3EhY87s3SaishndLXe">
            Kinas roll i Afrika innebär också utmaningar för traditionella
            samarbetspartner till Afrika, inklusive Sverige och andra EU-länder.
            Detta konstateras i skrivelsen som slår fast att nya aktörers
            och givares aktiviteter i Afrika bör beaktas, däribland Kina,
            och att deras relation till Afrika och samverkan med och i multilaterala
            organisationer kommer att påverka även svensk Afrika­politik (s.
            26).
          </p>
          <p xml:id="i-YLntV1hTMKv9QmJ6isamnu">
            I skrivelsen slås fast: I Afrikas så kallade emerging markets
            är det statliga främjarstödet [för att stärka de svenska exportföretagen
            på den afrikanska marknaden] betydelsefullt i en alltmer hårdnande
            konkurrens, inte minst från Indien och Kina. Mer kan göras, bland
            annat genom delegationsbesök i båda riktningar.
          </p>
          <p xml:id="i-DaBMBMR5cAa28UoPCfWQJh">
            Bortom perspektivet att konkurrera med Kina i Afrika bör en strategi
            utarbetas som tar sin utgångspunkt i hur utveckling kan främjas
            i Afrika i och med den nya dynamik som uppstått med framför allt
            Kinas ökade roll. En central fråga som Sverige bör arbeta vidare
            med är hur en dialog kan inledas med Kina om frågor rörande ansvarsfull
            långivning, biståndseffektivitet och hållbar naturresursutvinning.
            En annan central fråga är hur Sverige bäst kan stödja Afrika att
            utnyttja möjligheterna samt att adressera utmaningarna med Kina
            och andra aktörers snabbt ökade samarbete. Detta kommer att vara
            avgörande för social och ekonomisk utveckling i många afrikanska
            länder.
          </p>
          <head xml:id="i-V4U2U4KhfArfuUCtxdXVTB" type="h1">
            8 Fred och säkerhet
          </head>
          <p xml:id="i-L57cYzivkonWcfEGMQPiMr">
            Afrikaskrivelsen innehåller mycket som är bra när det gäller
            fred och konflikt, men vi saknar en balans i satsningarna. Mer
            bör satsas på förebyggande samt civil krishantering.
          </p>
          <p xml:id="i-GtCnFWviFPih7Y1CmtHuBR">
            Det är av stor vikt att vi samtidigt som vi agerar kortsiktigt,
            med militära medel, också arbetar långsiktigt med att bygga upp
            samhällen efter en beväpnad konflikt bl.a. med hjälp av biståndet.
            Sverige kan göra mer både i förebyggande arbete och i civil krishantering
            i länder med akuta behov och där vi redan lägger ned mycket resurser.
            Tyvärr ser verkligheten oftast ut som så att vi lägger mer resurser
            på de militära insatserna än på de civila. Så har varit fallet
            t.ex. i Liberia där vi lade tre gånger mer i militära insatser
            än på bistånd under 2006.
          </p>
          <p xml:id="i-SGGtN44YpHhW6DAwdksZ3L">
            Även om varje lands specifika situation kan se olika ut är de
            ofta i akut behov av åtgärder för att säkerställa också en långsiktig
            fred. Tjänstemän behöver utbildas, polis och rättsväsende stärkas,
            barn och ungdomar behöver få möjlighet att gå i skola, hälso-
            och sjukvården måste fungera etc. Utan alla dessa åtgärder riskerar
            den uppnådda freden bli kortvarig. Världssamfundet har lovat Liberia
            medel för arbetet med freds- och försoningsprocessen men i verkligheten
            har mycket mindre än utlovade medel utbetalts. Miljöpartiet anser
            att Sveriges utgångspunkt bör vara att lika mycket medel som betalas
            ut i militära insatser också ska ges i bistånd.
          </p>
          <head xml:id="i-3hnvfBs4PNaeRJofzsiJRn" type="h2">
            Vapenexport
          </head>
          <p xml:id="i-WkG1iVk2FHPJ35ToQxFkr">
            Den internationella vapenhandeln är en viktig drivkraft bakom
            militära rustningar och bidrar därmed till krig och väpnade konflikter.
            Även i Sverige går utvecklingen mot ökad export av vapen. Vi säljer
            både vapen till krigförande länder och till länder med uppenbara
            problem att försörja sin egen befolkning.
          </p>
          <p xml:id="i-Td9jSpwof9JCmAi6qGdJHh">
            Svenska vapen säljs till länder med stor fattigdom där vapenköpen
            direkt kan motverka arbetet mot fattigdom. Det är ett grundläggande
            problem att världen väljer att prioritera militära satsningar
            i stället för att lösa problemen med fattigdom. För varje krona
            som läggs på bistånd i världen läggs ytterligare 15 kr på militära
            utgifter. FN:s utvecklingsorgan UNDP lyfter också i sin rapport
            för 2006 fram problemet att militära investeringar av fattiga
            länder hämmar livsviktiga satsningar på rent vatten och sanitet.
          </p>
          <p xml:id="i-8KHiin9yMVQmBFCBHXV5Zh">
            Miljöpartiet anser att Sverige ska verka för en radikal svensk
            och global nedrustning och för att resurser som i dag förslösas
            på militär rustning omfördelas till insatser som kan förebygga
            krig och konflikter.
          </p>
        </div>
        <div xml:id="i-55mzxtv4gVWe63UnLST13V" type="motSignatures">
          <list xml:id="i-8qgSMoJJQfAoSqDcgniaYL">
            <item xml:id="i-C9qoDbqGNHFy24sLSuC323" who="i-34FRvyXQKUigF3Qr9AwKJe">
              Bodil Ceballos (mp)
            </item>
            <item xml:id="i-5QCKTi5mAkpi1JJJDWienC" who="i-9x2nw6aosA3pyEJfJTc1eD">
              Ulf Holm (mp)
            </item>
            <item xml:id="i-Km86sMZe5Hw9vrQQcDF3Vc" who="i-Q6UywURdDfH4kXfTm7hwEb">
              Max Andersson (mp)
            </item>
            <item xml:id="i-7eVUXEwCk9HtCHabp5soGg" who="i-2EZPhWWR7yHztg3zN2aNvh">
              Peter Rådberg (mp)
            </item>
          </list>
        </div>
      </div>
    </body>
  </text>
</TEI>
