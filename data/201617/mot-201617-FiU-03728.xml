<?xml version="1.0" encoding="utf-8"?>
<TEI xmlns="http://www.tei-c.org/ns/1.0" xmlns:xi="http://www.w3.org/2001/XInclude" xml:id="mot-201617-FiU-03728">
  <teiHeader>
    <fileDesc>
      <titleStmt>
        <title>med anledning av prop. 2016/17:100 2017 års ekonomiska vårproposition</title>
        <author corresp="i-V4PGuKUAKzYUXWKqj2bLeL">av Andreas Carlson m.fl. (KD)</author>
      </titleStmt>
      <publicationStmt>
        <authority>SWERIK PROJECT</authority>
      </publicationStmt>
      <sourceDesc>
        <bibl>
          <title>Motion 2016/17:3728 av Andreas Carlson m.fl. (KD)</title>
          <idno type="rdwebb">H4023728</idno>
          <rs type="number">3728</rs>
          <orgName type="comitteeAbbreviation">FiU</orgName>
          <ref type="dokument_url_text">http://data.riksdagen.se/dokument/H4023728/text</ref>
          <ref type="dokument_url_html">http://data.riksdagen.se/dokument/H4023728</ref>
          <ref type="dokumentstatus_url_xml">http://data.riksdagen.se/dokumentstatus/H4023728</ref>
          <ref type="docx">http://data.riksdagen.se/fil/C62C1FFB-CF91-4CFB-BBFD-A272AC2DAA08</ref>
          <ref type="pdf">http://data.riksdagen.se/fil/33E314AD-0103-4EA2-B147-BCD46D664051</ref>
        </bibl>
      </sourceDesc>
    </fileDesc>
    <profileDesc>
      <particDesc>
        <listPerson>
          <person gender="man">
            <idno>i-V4PGuKUAKzYUXWKqj2bLeL</idno>
            <name>Andreas Carlson</name>
            <state type="partyAffiliation" ref="Q213654">
              <desc>KD</desc>
            </state>
          </person>
          <person gender="man">
            <idno>i-TodycJLEopZCV6uNkQANDV</idno>
            <name>Jakob Forssmed</name>
            <state type="partyAffiliation" ref="Q213654">
              <desc>KD</desc>
            </state>
          </person>
          <person gender="woman">
            <idno>i-WTUJB2R5FNpHU89dXa4RTX</idno>
            <name>Emma Henriksson</name>
            <state type="partyAffiliation" ref="Q213654">
              <desc>KD</desc>
            </state>
          </person>
          <person gender="man">
            <idno>i-Ybw8JnrmHGCsqpipBke8a7</idno>
            <name>Mikael Oscarsson</name>
            <state type="partyAffiliation" ref="Q213654">
              <desc>KD</desc>
            </state>
          </person>
          <person gender="woman">
            <idno>i-PgfrE9pakWspkNp9dr9ejT</idno>
            <name>Caroline Szyber</name>
            <state type="partyAffiliation" ref="Q213654">
              <desc>KD</desc>
            </state>
          </person>
        </listPerson>
      </particDesc>
      <correspDesc>
        <correspAction type="status" subtype="closed"/>
        <correspAction xml:id="i-QuiCDh5r9VJ4YaVPqGEngS" type="basedOn"/>
        <correspContext corresp="i-QuiCDh5r9VJ4YaVPqGEngS">
          <ref>Proposition 2016/17:100</ref>
        </correspContext>
        <correspAction xml:id="i-82HhhqVbQ8WDtsiESHUfNp" type="signed"/>
        <correspContext corresp="i-82HhhqVbQ8WDtsiESHUfNp">
          <note type="signatory" corresp="i-V4PGuKUAKzYUXWKqj2bLeL"/>
          <note type="signatory" corresp="i-TodycJLEopZCV6uNkQANDV"/>
          <note type="signatory" corresp="i-WTUJB2R5FNpHU89dXa4RTX"/>
          <note type="signatory" corresp="i-Ybw8JnrmHGCsqpipBke8a7"/>
          <note type="signatory" corresp="i-PgfrE9pakWspkNp9dr9ejT"/>
        </correspContext>
        <correspAction xml:id="i-JyJgn6AzjcMbe8BTcfELZ3" type="submitted">
          <date when="2017-05-03"/>
          <time when="13:41:12"/>
        </correspAction>
        <correspAction xml:id="i-KKCdW8NebiuBd9VJLrrKQA" type="dismissed">
          <date when="2017-05-04"/>
        </correspAction>
        <correspAction xml:id="i-4mKrJRgDqZHBh3BBZcVM7D" type="reviewed">
          <date when="2017-05-04"/>
          <time when="09:06:06"/>
        </correspAction>
        <correspAction xml:id="i-K8hskq1s9nC4oXzqP7PJpx" type="referred">
          <date when="2017-05-05"/>
        </correspAction>
        <correspAction xml:id="i-S1XfBBTNT3cSvaL7EEc5qB" type="assigned">
          <date when="2018-08-08"/>
          <time when="14:03:42"/>
        </correspAction>
        <correspContext corresp="i-S1XfBBTNT3cSvaL7EEc5qB">
          <ref type="assignedTo">Finansutskottet</ref>
        </correspContext>
        <correspAction xml:id="i-4JSLg1uS1mhbtbsLqXrLkr" type="behandlas_i"/>
        <correspContext corresp="i-4JSLg1uS1mhbtbsLqXrLkr">
          <ref type="uppgift">2016/17:FiU20</ref>
          <ref type="ref_dok_id">H401FiU20</ref>
          <ref type="ref_dok_typ">bet</ref>
          <ref type="ref_dok_rm">2016/17</ref>
          <ref type="ref_dok_bet">FiU20</ref>
          <ref type="ref_dok_titel">Riktlinjer för den ekonomiska politiken</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
      </correspDesc>
      <textClass>
        <catRef scheme="#docType" target="#mot"/>
        <catRef scheme="#motionType" target="#parti"/>
        <catRef scheme="#motionType" target="#följd"/>
      </textClass>
    </profileDesc>
  </teiHeader>
  <text>
    <body>
      <div xml:id="i-VUaoLmCqVLf2QiQmfSewwx" type="motHeader">
        <div xml:id="i-GyNkcXyWyCKGKni34puziv" type="motTitle">
          Motion till riksdagen 2016/17:3728 av Andreas Carlson m.fl. (KD)
          med anledning av prop. 2016/17:100 2017 års ekonomiska vårproposition
        </div>
      </div>
      <div xml:id="i-7QuHYSGBAPJUTpRgtygkqV" type="motBody">
        <div xml:id="i-Qcj8o8WYXRyW65hY6C4aHi" type="TOC">
          <head xml:id="i-QU8Laax95SJJFdJhC9BT8i">
            Innehåll
          </head>
          <list xml:id="i-AJHratKm8XhkiBWtnhnS45">
            <item xml:id="i-PKWaq1tZtdymxr6411rxnE" style="indent-level: 1">
              Innehåll
            </item>
            <item xml:id="i-JqT3mUM4JY123DGnwzA6a" style="indent-level: 1">
              Förslag till riksdagsbeslut
            </item>
            <item xml:id="i-AkFHHqm52EE1gW43RsdQNw" style="indent-level: 1">
              Inledning
            </item>
            <item xml:id="i-Wng7Bjvx5AVQ2ENoLCXffv" style="indent-level: 1">
              1 Sverige behöver en ny reformagenda
            </item>
            <item xml:id="i-HfffXrMmx27QGHrpVtKBf7" style="indent-level: 1">
              2 Alliansens bedömning av svensk ekonomi
            </item>
            <item xml:id="i-E2CkQBPuzX1iAf5gYx8eGP" style="indent-level: 2">
              a.Starkare internationell återhämtning
            </item>
            <item xml:id="i-6fNQUWMdfP3ToxE9SK39Br" style="indent-level: 2">
              b.Utanförskapet biter sig fast i Sverige trots högkonjunktur
            </item>
            <item xml:id="i-KfFSQbgYqKRFmSBdE9Ewzi" style="indent-level: 2">
              c.Stark konjunktur men villkoren för långsiktig tillväxt utmanas
            </item>
            <item xml:id="i-LBxdwGr7LhniopuAVA2ChM" style="indent-level: 1">
              3 Alliansens syn på regeringens riktlinjer för den ekonomiska
              politiken
            </item>
            <item xml:id="i-9zbVXMjx813VDV28Bb3Zt" style="indent-level: 2">
              a.Risker för svensk ekonomi och svenska statsfinanser
            </item>
            <item xml:id="i-LjtMhrHn7Jka6iw4Y5vVwe" style="indent-level: 2">
              b.Ekonomisk politik som minskar sysselsättning och arbetsutbud
            </item>
            <item xml:id="i-J2aemcrW9C1YWT69coJqa5" style="indent-level: 2">
              c.Politik som slår mot svensk tillväxt och svenska jobb
            </item>
            <item xml:id="i-QzbHKyx4HSyCjEjzv4qhm1" style="indent-level: 1">
              4 Alliansens riktlinjer för den ekonomiska politiken
            </item>
            <item xml:id="i-TnJvxqET6CgVppdktJeR7H" style="indent-level: 2">
              a.Stora reformbehov i svensk ekonomi
            </item>
            <item xml:id="i-MoBewCrDaRYBpprmB4yWcp" style="indent-level: 2">
              b.Centrala reformområden för Alliansen
            </item>
            <item xml:id="i-FVnoC58uFSxFER951en3wt" style="indent-level: 2">
              c.Ansvar för svensk ekonomi och hållbara offentliga finanser
            </item>
            <item xml:id="i-TM388qA3DBqpKoM6X6JmZ3" style="indent-level: 2">
              d.Fler i arbete genom stärkta drivkrafter och sänkta trösklar
              in på arbetsmarknaden
            </item>
            <item xml:id="i-TqW1FSnzLAs9bS2tKF7Be6" style="indent-level: 2">
              e.Goda förutsättningar för fler och växande företag
            </item>
            <item xml:id="i-RBRiS14q6fhDjF3pGCgeYe" style="indent-level: 2">
              f.En hållbar utveckling för framtiden
            </item>
            <item xml:id="i-RSyZHpNfDc7wM3BoEKrugk" style="indent-level: 2">
              g.Stärk tryggheten
            </item>
            <item xml:id="i-JtnMEM5qLJJyRQoyrDFqTh" style="indent-level: 2">
              h.En trygg och tillgänglig välfärd
            </item>
            <item xml:id="i-4HXixsr7eNXnWdtzGCcVQR" style="indent-level: 2">
              i.Migrationen till Sverige kräver nya reformer
            </item>
            <item xml:id="i-3Xq8X1PKHpxtTrZDDMvRa6" style="indent-level: 1">
              5 Kristdemokraternas ekonomiska politik
            </item>
            <item xml:id="i-B9bEtBUozao92pFqZSXQGv" style="indent-level: 2">
              a.Familjepolitik för ökad trygghet och frihet
            </item>
            <item xml:id="i-99jKC5KN7WEtmJLtwGCfRh" style="indent-level: 2">
              b.Ansvarsfull och human migrationspolitik
            </item>
            <item xml:id="i-RjPrqEgdSmFpcHdMbRT1Vk" style="indent-level: 2">
              c.Bättre och mer effektiv integration
            </item>
            <item xml:id="i-WAvGbzZZU1jfFaGEpktFHu" style="indent-level: 2">
              d.Ett företagsklimat för fler jobb
            </item>
            <item xml:id="i-5Nzr6Qmb4BFyDE24sQWuo6" style="indent-level: 2">
              e.Reformer för fler bostäder
            </item>
            <item xml:id="i-R446yhXJY3s9CAa31RvTEx" style="indent-level: 2">
              f.En skola för kunskap och bildning
            </item>
            <item xml:id="i-GpusAM8wbb8hvYvzmGVqzp" style="indent-level: 2">
              g.Tryggare ekonomi för äldre
            </item>
            <item xml:id="i-2rmtvdFAknNjzk8qVT2AFL" style="indent-level: 2">
              h.Goda kommunikationer i hela landet
            </item>
            <item xml:id="i-TNoTodPY47PckJ7v7pLsuu" style="indent-level: 2">
              i.En hållbar miljö- och klimatpolitik
            </item>
            <item xml:id="i-U3Zz4yUUMhVpvofWeiELiA" style="indent-level: 2">
              j.Ett stärkt jordbruk
            </item>
            <item xml:id="i-6box699TiMHX8tbTf2ucUX" style="indent-level: 2">
              k.Sammanhållning över gränserna
            </item>
            <item xml:id="i-ALEisaiLbqJ3TXwLNdcUUm" style="indent-level: 2">
              l.En politik som stöder, inte styr, kulturen
            </item>
            <item xml:id="i-7MhBaYt56srdSBSiCFAytr" style="indent-level: 2">
              m.Det civila samhället
            </item>
            <item xml:id="i-F9dQqZ1vDAfvhaf2rjuRLE" style="indent-level: 2">
              n.Mer valfrihet och makt till den enskilde
            </item>
            <item xml:id="i-96YtWJVFbd5sKJQXpbi1Ga" style="indent-level: 1">
              6 Svensk arbetsmarknad behöver reformeras
            </item>
            <item xml:id="i-EbkzGBYbNqKdifohq4mNiZ" style="indent-level: 2">
              a.En arbetsmarknad där alla får plats
            </item>
            <item xml:id="i-H85bTd8iy5UW5HRP4ZQoxg" style="indent-level: 3">
              Skattelättnader för utsatta grupper på arbetsmarknaden
            </item>
            <item xml:id="i-SJX5KyvF6RSgUYHCNz9nen" style="indent-level: 3">
              Introduktionsanställningar
            </item>
            <item xml:id="i-6nUNYWC4hgQWUwbEHZRFsP" style="indent-level: 3">
              Effektivisera arbetsmarknadspolitiken
            </item>
            <item xml:id="i-QgAkCfiKGf4H8sjHBPcESq" style="indent-level: 3">
              Kristdemokraterna föreslår därför att
            </item>
            <item xml:id="i-RMWkTe8z6gYNhyt9NB6iWU" style="indent-level: 3">
              Fler platser i yrkesvux
            </item>
            <item xml:id="i-FX7FdfEWubDi1pQQ7g2h9V" style="indent-level: 2">
              7 Kristdemokraternas reformer våren 2017
            </item>
            <item xml:id="i-6jNMXv92TbYbiqNTajZst9" style="indent-level: 2">
              a.Ökad trygghet med fler poliser
            </item>
            <item xml:id="i-9yc6BL3SDeSRbUnqyY4mBs" style="indent-level: 3">
              30 000 poliser till 2025
            </item>
            <item xml:id="i-FS1G2k62yCiwuaantZMeSw" style="indent-level: 3">
              5 000 poliser som kan anställas i kommunerna
            </item>
            <item xml:id="i-UwZh8hKXi2dNM2d5AnDvuu" style="indent-level: 3">
              Förstärk insatsstyrkorna
            </item>
            <item xml:id="i-QJDabX8uvXuH5fJ1oXzbvn" style="indent-level: 3">
              Förbättra polisens skyddsutrustning
            </item>
            <item xml:id="i-WdGRCpjMBG6S9sqsxh8mMp" style="indent-level: 3">
              Förstärkt terrorbekämpning
            </item>
            <item xml:id="i-K8ZKdze6xbtAVhAzj1Bin" style="indent-level: 2">
              b.Reformer för barn och familjer
            </item>
            <item xml:id="i-NNsrwtqq71csoweXu1hQ5h" style="indent-level: 3">
              Bättre vård nära medborgarna
            </item>
            <item xml:id="i-CM49oANH9VTrbJ7L6gkA2K" style="indent-level: 3">
              Kristdemokraterna föreslår följande förändringar för att stärka
              primärvården och därmed avlasta akutsjukhusen
            </item>
            <item xml:id="i-EuqGKx2Ghfmdmgmkzf1k9v" style="indent-level: 3">
              Förstärkta insatser för barns och ungas hälsa
            </item>
            <item xml:id="i-yudJzB3bgg3HUC84rfmEA" style="indent-level: 3">
              Samla hela barn- och ungdomshälsovården
            </item>
            <item xml:id="i-LqFLffNibVjrBiqWtPR3GW" style="indent-level: 3">
              Förstärkt barn- och ungdomspsykiatri (BUP)
            </item>
            <item xml:id="i-HSB5nyifHM9YpqYK6hReNj" style="indent-level: 3">
              Föräldrastöd också för tonårsfamiljer
            </item>
            <item xml:id="i-33iqHdmAnCqeuQzn47fjsA" style="indent-level: 3">
              Inför sociala utfallskontrakt
            </item>
            <item xml:id="i-DVbLkKQYGCdYUYNo5nsJtj" style="indent-level: 3">
              Sänkt skatt för ersättningar till funktionärer i ideella organisationer
            </item>
            <item xml:id="i-U7SAcSisSoLhEQ1t2BmCsB" style="indent-level: 3">
              Inför evidensbaserade antimobbningsprogram
            </item>
            <item xml:id="i-Jj4RBRp7FKsjBoSn4pQqim" style="indent-level: 3">
              Förebygg övergrepp mot barn
            </item>
            <item xml:id="i-9upqoFrKEtu2MaQLAAV6jD" style="indent-level: 2">
              c.Avskaffa hela skillnaden i beskattning mellan skatt på arbetsinkomster
              och pensionsinkomster
            </item>
            <item xml:id="i-UYnFMp1FJSqWv53CKmoyhn" style="indent-level: 1">
              8 Reformtabell och finansiering
            </item>
            <item xml:id="i-JRe3e9yyVMxQgygGU9qbjc" style="indent-level: 1">
              9 Beskatta bankernas skulder – inte löner
            </item>
            <item xml:id="i-3CDwBe7JsTy3XYVRk2K9H2" style="indent-level: 1">
              10 Skenande skuldsättning kräver åtgärder
            </item>
          </list>
        </div>
        <div xml:id="i-2N2BK7A1LiwGm3uRc7WPwZ" type="motProposal" subtype="förslag">
          <head xml:id="i-HrELMfpTVSmwgdsjTxbMf9">
            Förslag till riksdagsbeslut
          </head>
          <list xml:id="i-AMV8MAxwfZGpAwMSmUc94B">
            <item xml:id="i-TTKxok9C9GyqZ3xcpveq89" sortKey="Yrkande 1">
              Riksdagen godkänner de riktlinjer för den ekonomiska politiken
              och budgetpolitiken som anförs i motionen.
            </item>
          </list>
        </div>
        <div xml:id="i-KPE85wswwUGWW2p2tVgvpP" type="motContent">
          <head xml:id="i-E7gbjmynqLDRaiVMzNAmin" type="h1">
            Inledning
          </head>
          <p xml:id="i-Re17FWgyzT69f6izy9YdgV">
            Kristdemokraternas vårmotion 2017 bygger på en ekonomisk politik
            som vill skapa tillit och trygghet för alla. Vi ser ett behov
            av riktiga reformer för att bryta tudelningen på arbetsmarknaden,
            öka tillgängligheten i vården, förbättra rättstryggheten och stärka
            skyddsnätet runt våra barn. På så sätt kan vi bidra till att återupprätta
            förtroendet för vår gemensamma välfärd. Då stärks också tilliten.
          </p>
          <p xml:id="i-XoNbeinCkeeU5DPbDoRzWw">
            Sverige har just nu stark tillväxt och hög sysselsättning och
            fortfarande har alliansregeringens jobbreformer goda effekter.
            Men vi har också en regering som bit för bit monterar ned arbetslinjen
            genom höjda skatter på jobb och företag, hotar valfriheten och
            inte har förmågan att i goda tider genomföra de reformer som krävs
            för att stärka Sverige.
          </p>
          <p xml:id="i-U9AjPk8cKHENjw57g9ytPS">
            För att kunna beivra brott över hela landet så krävs en större
            polisiär närvaro och fler poliser. Vi föreslår därför att Sverige
            ska ha 30 000 poliser senast 2025, vilket skulle föra upp oss
            till en polistäthet omkring snittet för EU-länderna. 5 000 fler
            poliser med längre utbildning, samt 5 000 poliser med en kortare
            utbildning, som även kommuner kan anställa. För att klara av att
            rekrytera många nya poliser krävs också bättre villkor. Och för
            att säkra att polisen har tillräckligt med skyddsutrustning för
            att stå emot extraordinära händelser gör vi specifika satsningar
            på att förbättra utrustningen polisen har att tillgå.
          </p>
          <p xml:id="i-9heLz7wDJ32mU967XUeVSN">
            Svenskarnas förtroende för vården har sjunkit de senaste åren.
            Väntetiden i vården ökar, inte minst på akutmottagningarna. En
            orsak till det är brister i landets primärvård, som får patienter
            att i stället vända sig till akuten för hjälp. Därtill är primärvården
            hårt belastad. Det är hög tid att stärka primärvården, och vi
            gör därför en stor satsning på att öka dess resurser och förbättra
            tillgängligheten.
          </p>
          <p xml:id="i-R8CWsqhd8koCQg37u5ifZb">
            Mobbning och psykisk ohälsa bland unga fortsätter att breda ut
            sig. Det är oacceptabelt. Inte minst för att möta utmaningen med
            den psykiska ohälsan behöver vi skapa en sammanhållen barn- och
            ungdomshälsa, genom att flytta huvudmannaskapet för elevhälsan
            från skolorna till landstingen och regionerna. Samtidigt skjuter
            vi också till ytterligare medel. Undersökningar visar att många
            av skolornas antimobbningsprogram inte fungerar utan ibland förvärrar
            situationen för de mobbade. Därför föreslår vi satsningar på evidensbaserade
            antimobbningsprogram. Vi föreslår dessutom att alla kommuner blir
            skyldiga att erbjuda föräldrastöd till tonårsföräldrar, eftersom
            det är där den bästa insatsen finns för att förebygga både psykisk
            ohälsa och sociala problem.
          </p>
          <p xml:id="i-7436i7su799LJDZy6y82jn">
            För att bryta ohälsa och utanförskap krävs ofta tidiga insatser.
            Men väldigt få sociala insatser görs i tid. Ett sätt att främja
            den här typen av insatser är att underlätta för fler sociala investeringar.
            Vi vill därför föreslå en reform för att främja införandet av
            sociala utfallskontrakt. Sociala utfallskontrakt bygger på att
            externa medel investeras i offentliga projekt där en social entreprenör
            genomför insatser för att nå vissa sociala mål. För att stimulera
            sociala utfallskontrakt i kommunerna satsar vi pengar på att inrätta
            en fond samt skapar en nationell stödfunktion som ska medverka
            till att fler projekt med sociala utfallskontrakt kommer på plats.
          </p>
          <p xml:id="i-CNEomQqqnabExvQMy3PbuT">
            Utöver dessa satsningar riktar vi skattesänkningar till den ideella
            sektorn, där många barn och unga är aktiva. Föreningarna får en
            förstärkning genom att alla organisationer ska kunna ersätta sina
            ledare och funktionärer med upp till ett halvt basbelopp per år
            utan att betala arbetsgivaravgifter. Det minskar också administrationen.
          </p>
          <p xml:id="i-CtKbMdWSsDEDriwyUEyPeY">
            Det svenska samhället vilar på att var och en, utifrån sin förmåga,
            tar ansvar för sig själv och bidrar till det gemensamma. Det gör
            det möjligt för oss att gemensamt hjälpa dem som inte kan arbeta.
            Höga skatter och kostnader för att anställa försvårar för många
            att hitta ett jobb. Internationella bedömare pekar också på höga
            trösklar i form av höga ingångslöner och kvalifikationskrav också
            för jobb som inte kräver lång utbildning. Därför har vi föreslagit
            introduktionsanställningar som gör det möjligt med en lägre ingångslön.
            Därtill vill vi ge dubbelt jobbskatteavdrag till utsatta grupper
            på arbetsmarknaden. Tillsammans med utökat antal platser på yrkesutbildningen
            skapar vi en jobbpolitik som sänker trösklarna in på arbetsmarknaden
            och ökar möjligheterna att få ett jobb.
          </p>
          <p xml:id="i-KwLQyaCxMqmhktZQksugRx">
            Det är en ekonomisk politik som skapar förutsättningar för människor
            att bygga goda relationer och känna trygghet och tillit samt underlättar
            för människor att gå från utanförskap till arbete.
          </p>
          <head xml:id="i-RXQq9WzB5Ae5geuASo8zfb" type="h1">
            1 Sverige behöver en ny reformagenda
          </head>
          <p xml:id="i-WX3Tg9r5m6jJXVkwMANsrD">
            Alliansens politik syftar till att bygga ett samhälle som tillvaratar
            varje människas förmåga, med möjligheter för människor att själva
            bestämma över sitt liv och sin vardag, där alla får förutsättningar
            att växa, och där vi gemensamt skapar trygghet och sammanhållning.
          </p>
          <p xml:id="i-B3Z5FgjSsDZHMutfPpLtiA">
            Sverige står inför en period av stora reformbehov. För det första
            kan vi aldrig acceptera att närmare 1 miljon människor lever i
            utanförskap. Utrikes födda och personer utan gymnasieutbildning
            har särskilt svårt att få ett första jobb, vilket i många fall
            leder till ett långvarigt bidragsberoende. Problemen riskerar
            att öka när många nyanlända ska etableras i Sverige. För det andra
            måste vi öka vår långsiktiga förmåga att skapa jobb och välstånd.
            En utbredd bostadsbrist runt om i landet, otillräckliga skolresultat
            och svag produktivitetsutveckling i både privat och offentlig
            sektor riskerar annars att leda till färre jobb och sämre löneutveckling
            i Sverige. För det tredje måste vi möta en alltmer utbredd otrygghet
            med kraftfulla svar. Annars kommer vi att se hur tilltron till
            både medmänniskor och samhällets institutioner gradvis börjar
            minska. I dag är tryggheten ojämnt fördelad – i vissa delar av
            Sverige är den fortfarande hög, i andra låg och sjunkande. Reformbehovet
            är påtagligt. Det ställer krav på politiskt ledarskap. Under kommande
            år krävs kraftfulla jobb- och integrationsinsatser, skol- och
            bostadsreformer för att stärka Sveriges tillväxt, och ambitiösa
            satsningar på ökad trygghet.
          </p>
          <p xml:id="i-8okvmwastW6MhCy7rb75MD">
            Mer än 300 000 nya jobb skapades under alliansregeringen. Nya
            företag kunde startas. Människor fick ytterligare en månadslön
            om året när de fick behålla mer av det de arbetade ihop. Skolan
            började fokusera på kunskap igen. Välfärden stärktes med mer än
            100 miljarder kronor i fasta priser, samtidigt som de egna möjligheterna
            att välja och påverka ökade. Sveriges miljö- och klimatarbete
            stärktes. Samtidigt är det tydligt att reformerna som genomfördes
            mellan 2006 och 2014 inte räcker för att klara de nya utmaningar
            vi står inför. För att vända utvecklingen behövs en ny vision
            för vad Sverige ska vara och nya och kraftfulla förslag för att
            nå dit. Sverige behöver en ny reformagenda.
          </p>
          <p xml:id="i-NEw34K92KdKt63eFdRRjK9">
            Sveriges nuvarande regering saknar det politiska ledarskap och
            den handlingskraft som krävs för att ta sig an Sveriges utmaningar.
            Politiken präglas av en tydlig brist på konkreta reformer för
            jobb och integration samt en ovilja att se problemen med utanförskap
            och för få vägar in till arbetsmarknaden. Vallöften har brutits,
            olika besked om regeringens inriktning har getts och en stor osäkerhet
            har skapats på en rad områden. Omfattande skattehöjningar på jobb
            och företagande försvagar tillväxtförutsättningarna, och samtliga
            av regeringens egna expertmyndigheter gör bedömningen att regeringens
            politik har en obefintlig eller marginell effekt på ökad sysselsättning.
            Sverige riskerar att påtagligt försvagas med en regering som inte
            vill eller inte orkar genomföra de reformer som krävs.
          </p>
          <p xml:id="i-CMoNJR9447ZzH45v29idq7">
            Alliansen har en gemensam väg framåt för Sverige. Vi tar ansvar
            för den ekonomiska politiken och hållbarheten i de offentliga
            finanserna. Vi lägger förslag för att fler jobb ska växa fram
            och integrationen ska fungera bättre. Fler jobb är grunden för
            en stark ekonomi och för att vi fortsatt ska ha en hög kvalitet
            i välfärden. Vi kommer att prioritera viktiga investeringar för
            att stärka svensk tillväxt, med mer kunskap i skolan, bättre villkor
            för företagande och minskad miljö- och klimatpåverkan. Och vi
            kommer att värna och utveckla välfärdens kärnverksamheter för
            att möta de krav på kvalitet, tillgänglighet och valfrihet som
            alla svenskar kan förvänta sig av skolan, vården och omsorgen.
          </p>
          <p xml:id="i-G4KnktTeZVk4bwi9qgjL4U">
            Detta är grunden för de nya förslag allianspartierna presenterar
            och den reformagenda som vi kommer att lägga fram inför nästa
            val.
          </p>
          <head xml:id="i-5ssxdAC6w1pRZB8FgbzafD" type="h1">
            2 Alliansens bedömning av svensk ekonomi
          </head>
          <p xml:id="i-BKnv74fDmy7Q55B7jJwXCP">
            Sverige befinner sig i en ur flera aspekter ovanlig konjunkturuppgång.
            Efter sju år av ihållande lågkonjunktur befinner sig svensk ekonomi
            nu i en ny högkonjunktur. Utvecklingen stärks ytterligare under
            2017 och 2018, när den internationella konjunkturen förbättras.
            Det som skiljer denna konjunkturåterhämtning från andra är att
            Sverige samtidigt präglas av stora strukturella obalanser på arbetsmarknaden.
            Trots en stark konjunktur präglas arbetsmarknaden av en ökande
            tudelning där en allt större andel arbetslösa står allt längre
            från arbetsmarknaden.
          </p>
          <p xml:id="i-Jgm8mjCgqaJmZdZ2cDnjSY">
            När många nyanlända ska etableras i Sverige riskerar tudelningen
            att förstärkas. Trots högt tryck i ekonomin och en påtaglig arbetskraftsbrist
            är arbetslösheten därför fortsatt hög i många grupper och sysselsättningsgraden
            förväntas som helhet vända ned redan om ett par år. Det är tydligt
            att konjunkturuppgången inte kommer alla till del. Samtidigt dämpas
            BNP-tillväxten på grund av den ökande arbetskraftsbristen.
          </p>
          <p xml:id="i-5Hsx5L7Vg29E25yVuEp3rz">
            Parallellt med utvecklingen i Sverige är de ekonomisk-politiska
            riskerna i omvärlden betydande. Trumps tillträde som USA:s nya
            president, förhandlingar om Storbritanniens utträde ur EU och
            de kommande valen i Frankrike och Tyskland skapar betydande osäkerhet
            i prognoserna för den globala ekonomin.
          </p>
          <p xml:id="i-LWr78weDokd3JLzWhbtmak">
            För att Sverige ska klara utvecklingen krävs nya strukturreformer.
            För att konjunkturuppgången ska komma alla till del behöver arbetsutbudet
            öka, inträdet på arbetsmarknaden underlättas samt efterfrågan
            och matchningen fungera mycket bättre än i dag. Med ökande risker
            för protektionism och populism krävs att Sverige genomför reformer
            för att säkra långsiktig tillväxt.
          </p>
          <head xml:id="i-5Bm1EbjWR4wwtMyi4RgRNt" type="h2">
            a. Starkare internationell återhämtning
          </head>
          <p xml:id="i-FkJdzbcUz9UqcDQEeh7bmB">
            Efter finanskrisen och den efterföljande globala lågkonjunkturen
            har den internationella återhämtningen präglats av en förhållandevis
            långsam konjunkturuppgång. Under de senaste åren har dock en expansiv
            penningpolitik och en mindre åtstramande finanspolitik gynnat
            tillväxten i OECD-länderna. I en rad OECD-länder växte BNP jämförelsevis
            starkt det sista kvartalet 2016, och samtidigt började industriproduktionen
            och den globala varuhandeln att öka snabbare.
          </p>
          <p xml:id="i-VdSCKtn2U7QYbakKwFig1v">
            Många förtroendeindikatorer har fortsatt att förstärkas och ger
            stöd åt bilden av en bred fortsatt återhämtning inom OECD. Den
            amerikanska ekonomin är i nuläget nära fullt resursutnyttjande.
            Euroområdet förväntas fortsätta växa stabilt tack vare en fortsatt
            expansiv penningpolitik och starka förtroendeindikatorer, och
            når fullt resursutnyttjande 2020. För Storbritanniens del ser
            konjunkturen ut att mattas av 2017 och 2018. Utträdesförhandlingarna
            riskerar att bli komplicerade, vilket skapar en osäkerhet som
            påverkar investeringsbeslut redan på kort sikt. Samtidigt som
            utsikterna ser goda ut i de flesta länder har den ekonomisk-politiska
            osäkerheten ökat. Osäkerheten drivs främst av risken för ökad
            amerikansk protektionism, svåra utträdesförhandlingar vid brexit
            och ökad populism i Europa, samt av att ett antal europeiska banker
            fortfarande är mycket svaga.
          </p>
          <p xml:id="i-55z7qtk3nD5TP8tkQF3P9A">
            I tillväxtländerna är bilden mer splittrad. I Ryssland och Brasilien
            stiger BNP fr.o.m. i år, delvis som en följd av stigande råvarupriser.
            Kinas tillväxt har stabiliserats i linje med de kinesiska myndigheternas
            tillväxtmål om 6,5−7,0 procent, som en konsekvens av att ekonomin
            i landet ombalanseras från investeringar till konsumtion. Risken
            finns dock att investeringsnivån minskar drastiskt och att även
            BNP-tillväxten bromsar in hastigare än väntat.
          </p>
          <p xml:id="i-DriZWRchjU1BQC1QTMFbqe">
            Figur 1 BNP-tillväxt i ett antal ekonomier, prognos 2017 och
            2018
          </p>
          <p xml:id="i-3kb2d81sbhQsovVsEz9VkC">
            Årlig tillväxttakt i procent (ej kalenderkorrigerad)
          </p>
          <p xml:id="i-XeQZGf926THpbJmcunZXUn">
            Källa: Budgetpropositionen 2017.
          </p>
          <p xml:id="i-VkcFQguQdFR7nySggGMFH9">
            Trots bättre tillväxtutsikter på ett par års sikt har den långsiktiga
            tillväxtpotentialen i många OECD-länder försvagats betydligt av
            låga investeringar efter finanskrisen. Tillväxten i potentiell
            BNP kommer långsamt att återhämta sig under åren 2017−2021, men
            når i euroområdet och USA inte upp till samma takt som före finanskrisen.
            I många länder bidrar en långsam ökning av den arbetsföra befolkningen
            och en låg tillväxt i produktiviteten till att den potentiella
            tillväxten blir fortsatt låg.
          </p>
          <p xml:id="i-QXazKbVKXZ5Kzn1xYnzxtg">
            För Sveriges del förstärks tillväxten på den svenska exportmarknaden
            stegvis, men till lägre nivåer än historiskt. Världsmarknadsefterfrågan
            på svensk export bedöms växa långsammare än sitt historiska genomsnitt
            under kommande år, vilket är i linje med den globala inbromsningen
            av handelsutvecklingen. Två förklaringar till detta är en försvagning
            i trenden mot ökad internationell specialisering och svaga internationella
            investeringar. Konjunkturinstitutet förväntar sig att den svenska
            exportmarknaden växer med i genomsnitt 3,5 procent per år 2017−2021.
            Det är en lägre ökningstakt än genomsnittet 1995−2015 som uppgår
            till 5,8 procent per år.
          </p>
          <p xml:id="i-STPHV8EtvufXErQwKbtPbY">
            Figur 2 BNP i världen och svensk exportmarknad 1990–2020
          </p>
          <p xml:id="i-5nHX5C6KrqHTPLYSeZWvub">
            Procentuell förändring
          </p>
          <p xml:id="i-F4DHgLB63vBdbdeC2SCzKw">
            Källa: Konjunkturläget mars 2017.
          </p>
          <p xml:id="i-TzX1fdew2wTXin6Qbd9qmt">
            Sammanfattningsvis har den internationella återhämtningen stärkts,
            men präglas fortsatt av både osäkerhet och lägre tillväxtpotential
            på lång sikt. För att stärka tillväxtutsikterna krävs att både
            avancerade ekonomier och tillväxtekonomier genomför strukturreformer
            som stärker produktiviteten och tillväxten på medellång sikt.
            Samtidigt är det viktigt att EU-länderna tillsammans med Storbritannien
            reducerar de ökande politiska och ekonomiska riskerna som följer
            av Storbritanniens utträde ur EU. För Sveriges del är det av största
            vikt att, givet en global trend mot svagare handelsutveckling,
            genomföra reformer med syfte att stärka svensk jobbtillväxt och
            öka svenska exportmarknadsandelar.
          </p>
          <head xml:id="i-HQ7DB21Su8T1EnWuUkhUmA" type="h2">
            b. Utanförskapet biter sig fast i Sverige trots högkonjunktur
          </head>
          <p xml:id="i-Tho5Qitb9hnyydjbHTCn4t">
            Sverige befinner sig i en ovanlig konjunkturuppgång. Efterfrågan
            i svensk ekonomi har stärkts och BNP-tillväxten bedöms uppgå till
            3,0 procent 2017 och 2,8 procent 2018. Det som skiljer denna konjunkturåterhämtning
            från andra är att Sverige samtidigt präglas av strukturella obalanser
            på arbetsmarknaden och bostadsmarknaden. Arbetsmarknaden präglas
            av en tudelning där en allt större andel arbetslösa, till övervägande
            del bestående av utrikes födda och personer utan gymnasieutbildning,
            står allt längre från arbetsmarknaden. Bostadsmarknaden präglas
            av bostadsbrist som skapar stora svårigheter att få en bostad
            där jobben finns. Obalanserna innebär att utanförskapet och arbetslösheten
            biter sig fast trots att Sverige befinner sig i en högkonjunktur.
            Dessutom ser vi att BNP-tillväxten hålls tillbaka eftersom matchningen
            mellan arbetslösa och arbetsgivare fungerar dåligt. Behovet av
            reformer är stort. Konjunkturinstitutets och Finanspolitiska rådets
            utvärderingar visar att regeringens politik oroväckande nog saknar
            eller endast har en mycket marginell effekt på problemen.
          </p>
          <p xml:id="i-NnvTT6SUH1PeVVVuJjrV9r">
            Som beskrivs i inledningen följer utvecklingen på arbetsmarknaden
            inte med trots goda utsikter för svensk tillväxt. Trots återhämtningen
            är arbetslösheten fortsatt hög i många grupper och sysselsättningsgraden
            förväntas som helhet vända ned redan om ett par år, enligt Konjunkturinstitutets
            prognos. Det är tydligt att konjunkturuppgången inte kommer alla
            till del. Regeringens arbetslöshetsmål uppnås inte.
          </p>
          <p xml:id="i-4avszyZhjv3YRVcHzLAU3H">
            Utvecklingen på arbetsmarknaden är delvis en direkt effekt av
            att antalet nyanlända i Sverige ökar. Mellan 2012 och 2021 förväntas
            490 000 nyanlända starta sin etablering, enligt Ekonomistyrningsverkets
            prognos. Att en stor grupp nyanlända på kort sikt ökar antalet
            som står till arbetsmarknadens förfogande behöver i sig inte vara
            ett problem. Om dessa personer står nära arbetsmarknaden bör de
            på något års sikt hitta en sysselsättning.
          </p>
          <p xml:id="i-PRpn8NN4EArfFKQBwaUDuj">
            Problemet i Sverige är dock att strukturella obalanser på både
            arbetsmarknaden och bostadsmarknaden håller både nyanlända och
            andra utsatta grupper utanför arbetsmarknaden mer permanent. En
            stor och ökande andel av de arbetslösa utgörs av särskilt utsatta
            grupper: utomeuropeiskt födda, personer med högst förgymnasial
            utbildning, äldre och funktionsnedsatta. Dessa grupper har svårt
            att ta sig in på arbetsmarknaden på grund av höga trösklar orsakade
            av låg flexibilitet på arbetsmarknaden, växande kompetenskrav
            och få jobb med lägre kvalifikationskrav, samt dålig tillgång
            på bostäder. Ett tydligt tecken på de nuvarande obalanserna är
            att matchningen mellan lediga jobb och arbetslösa försämras. Allt
            fler arbetslösa står allt längre från arbetsmarknaden och arbetsgivarnas
            behov. Nettoökningen av antalet personer i utsatta grupper inskrivna
            hos Arbetsförmedlingen sedan finanskrisen beror till stor del
            på att fler utomeuropeiskt födda tillkommit. Med ett stort antal
            nyanlända som behöver ta sig in på arbetsmarknaden riskerar dessa
            strukturella obalanser att förstärkas ytterligare. Enligt SCB
            har bara hälften av de nyanlända ett arbete efter nio år i Sverige.
            Endast 35 procent av gruppen utomeuropeiskt födda har en heltidsanställning,
            enligt Arbetsmarknadspolitiska rådet.
          </p>
          <p xml:id="i-R1tTUUaq1kyQLt6ukjrQJo">
            Figur 3 Arbetslösa inskrivna hos Arbetsförmedlingen, utsatta
            grupper och övriga.
          </p>
          <p xml:id="i-NDXA7ZG9DZfRZvjQgVFdm4">
            Antal och andel i procent
          </p>
          <p xml:id="i-FPQCrNTcaMjrj4oE7UNCDL">
            Källa: Arbetsförmedlingen.
          </p>
          <p xml:id="i-HSSbn7F2SbuntDTwja4mC1">
            Oroväckande nog förväntas flera av regeringens åtgärder förstärka
            problemen; kombinationen av höjd skatt på arbete och ändrad inriktning
            på arbetsmarknadspolitiken och bidragssystemen bedöms enligt Konjunkturinstitutet
            försvaga återhämtningen på arbetsmarknaden. Konjunkturinstitutet
            har bedömt att förändringar inom a-kassan, omläggningar inom arbetsmarknadspolitiken
            samt högre anställningskostnader för unga och äldre gör att färre
            står till arbetsmarknadens förfogande och minskar sysselsättningen.
            En utveckling i denna riktning, med försämringar av förutsättningarna
            för jobb och ekonomisk tillväxt, är fel väg för Sverige.
          </p>
          <head xml:id="i-9b17BJ5u4EcAcRMVNbB7bb" type="h2">
            c. Stark konjunktur men villkoren för långsiktig tillväxt utmanas
          </head>
          <p xml:id="i-RQ7i6DQnJCHPbH54HXrsAo">
            Utsikterna för svensk ekonomi var fortsatt starka under 2016,
            och BNP-tillväxten i Sverige uppgick till 3 procent jämfört med
            föregående år. Investeringarna har ökat i Sverige sedan 2014 och
            varit en viktig drivkraft för tillväxten. Bostadsinvesteringar
            och näringslivets övriga investeringar har ökat snabbt. Samtidigt
            är hushållens efterfrågan fortsatt en central del i återhämtningen.
            Många år av ökande disponibel inkomst, bl.a. till följd av jobbskatteavdragen,
            samt låga räntor och en hög befolkningstillväxt leder till ökad
            efterfrågan hos hushållen och offentlig sektor.
          </p>
          <p xml:id="i-4dhd7QbbEAsaMynmFRa8xe">
            Under kommande år förväntas högkonjunkturen bestå, men utvecklingen
            dämpas. I takt med att resursutnyttjandet stiger begränsas de
            lediga resurserna i ekonomin och tillväxten hålls tillbaka. Också
            investeringstakten mattas av då Sverige befinner sig längre fram
            i konjunkturcykeln. Det finns också tecken på att hushållens konsumtion
            kan hållas tillbaka av ett relativt lågt förtroende för läget
            i svensk ekonomi. Hushållens syn på den svenska ekonomin har varit
            pessimistisk alltsedan valet 2014, och har trots högkonjunkturen
            inte stigit över det historiska genomsnittet. Samtidigt har sparkvoten
            legat på historiskt höga nivåer trots återhämtningen. Konjunkturinstitutet
            bedömer att den höga tillväxten fortsättningsvis ligger runt 3
            procent under 2017 men därefter parkerar sig runt 2 procent. Samtidigt
            faller tillväxttakten i BNP per capita kraftigt. De kommande åren
            väntas BNP per capita växa med under 1 procent per år.
          </p>
          <p xml:id="i-JD9pUEK358NgqWw14JL8ny">
            Figur 4 Historisk och prognostiserad tillväxt i BNP och BNP per
            capita i Sverige
          </p>
          <p xml:id="i-SZrbdYknC3bpkcMGA6rHsu">
            Årlig tillväxttakt i procent, fasta priser
          </p>
          <p xml:id="i-Jbvpe2NTGGG6U11t1fcrsp">
            Källa: Konjunkturläget mars 2017.
          </p>
          <p xml:id="i-389D1nQGDqsciL8QFQbA75">
            Tillväxten i svensk ekonomi har drivits av flera samverkande
            faktorer. För det första har Sverige, tack vare alliansregeringens
            strukturreformer och väl avvägda stabiliseringspolitik i samverkan
            med en i huvudsak expansiv penningpolitik, klarat den utdragna
            lågkonjunkturen bättre än många jämförbara länder. Arbetskraftsdeltagandet
            har upprätthållits och ökade jämfört med högkonjunkturåren 2001
            och 2007. Hushållens disponibla inkomst har också ökat betydligt,
            med upprätthållen inhemsk konsumtion som följd. Sveriges goda
            utgångsläge har därmed skapat förutsättningar för en stark och
            bred återhämtning. Konjunkturinstitutet nämner t.ex. i sin prognos
            från december 2016 att alliansregeringens ekonomiska politik fortfarande
            har en dämpande effekt på jämviktsarbetslösheten.
          </p>
          <p xml:id="i-NxrUbnXdkfkE92jndrW3kY">
            För det andra har svensk penningpolitik gradvis blivit mer expansiv
            under de senaste åren. Denna expansiva penningpolitik, med låga
            eller negativa räntenivåer, förväntas ligga fast kommande år,
            vilket gör att kronan förblir svag och att efterfrågan stärks.
            Den expansiva inriktningen ligger fast trots att Sverige går in
            i en högkonjunktur och den konjunkturella arbetslösheten minskar.
            För det tredje har regeringen förskjutit finanspolitiken i expansiv
            riktning med ökade och ofinansierade utgifter. Med nuvarande högkonjunktur
            finns inga skäl att föra finanspolitiken i expansiv riktning.
            Regeringens politik som i budgetpropositionen för 2017 aktivt
            ökade de strukturella underskotten är ur både ett stabiliseringspolitiskt
            och budgetpolitiskt perspektiv helt felaktig. Den är procyklisk
            och förstärker konjunktursvängningarna, samtidigt som avståndet
            till överskottsmålet riskerar att öka.
          </p>
          <p xml:id="i-S9m36aoWGdiCCHwWsj49bn">
            På sikt finns flera skäl till oro. I många länder bidrar en långsam
            ökning av den arbetsföra befolkningen och en låg tillväxt av produktiviteten
            till att den potentiella tillväxten kommer att vara låg under
            lång tid framöver. Också i Sverige syns tecken på denna utveckling
            – produktivitetstillväxten i svensk ekonomi förväntas vara fortsatt
            svag under kommande år, samtidigt som befolkningen åldras. Sedan
            2014 ser vi hur ökningen i arbetskraftsdeltagandet planat ut och
            under kommande år förväntas minska. Vad som är skälen till den
            lägre globala produktivitetstillväxten är inte fullt utrett, och
            olika teorier finns. Det kan vara en kvardröjande effekt av finanskrisen,
            eller en konsekvens av en pågående strukturomvandling från mer
            kapitalintensiva branscher till mindre, eller helt enkelt att
            innovationstempot minskat i alltmer reglerade marknader.
          </p>
          <p xml:id="i-3JQUBTwu6o8DtfLP8iexqi">
            Samtidigt finns betydande ekonomisk-politiska risker framför
            oss, som gör den svenska ekonomin sårbar. Brexitomröstningen i
            fjol och de kommande valen i Frankrike och Tyskland ökar den ekonomisk-politiska
            osäkerheten i några av Sveriges viktigaste exportländer. Osäkerheten
            om den ekonomiska utvecklingen i USA har också ökat markant efter
            presidentvalet. Om USA skulle införa protektionistiska åtgärder
            riskerar det att leda till att andra länder gör detsamma, vilket
            i sin tur dämpar världshandeln och leder till lägre global BNP-tillväxt.
            Även avvecklingen av skulduppbyggnaden i den kinesiska ekonomin
            medför risker för världskonjunkturen.
          </p>
          <p xml:id="i-XZrPAxxvDRbwcvjgRKwW6E">
            Slutligen kommer styrkan i den strukturomvandling som nu sker,
            och Sveriges anpassningsförmåga till den att vara avgörande för
            utvecklingen av svensk ekonomi. Under det kommande decenniet kommer
            automatisering och digitalisering att leda vägen för strukturomvandlingar
            i ekonomin. Hur väl arbetskraften och övriga resurser klarar att
            ställa om och anpassa sig till en sådan utveckling kommer att
            vara avgörande, både för svenskt välstånd och för hur vårt samhälle
            kan hålla ihop.
          </p>
          <p xml:id="i-KudHCALRjxU4Wu65s2cP92">
            Figur 5 Historisk och prognostiserad produktivitetstillväxt i
            Sverige, USA och EU-15
          </p>
          <p xml:id="i-MEmt3e1fGi2n5Tr6pXSeMK">
            Årlig tillväxttakt i procent, fasta priser
          </p>
          <p xml:id="i-JkZfkMXAF8nP8CBjGHXqm8">
            Källa: Konjunkturläget mars 2017.
          </p>
          <p xml:id="i-UDfw6VpznhKRp8WSTnwk3k">
            För att understödja tillväxten framöver bör den ekonomiska politiken
            användas för att vidta åtgärder som frigör ytterligare produktionsresurser
            i ekonomin och stimulerar produktivitetstillväxten. Därmed ökar
            potentiell BNP och potentiell sysselsättning, och på sikt även
            Sveriges välstånd. Samtidigt måste omställningskapaciteten i svensk
            ekonomi öka ytterligare. För att värna Sveriges välståndsutveckling
            krävs att de strukturella reformer som genomfördes under alliansregeringen
            nu följs upp med nya åtgärder för att främja inträdet på arbetsmarknaden,
            investeringar och omställning.
          </p>
          <head xml:id="i-NRL1gaE23k38eG7ck2o8Hy" type="h1">
            3 Alliansens syn på regeringens riktlinjer för den ekonomiska
            politiken
          </head>
          <p xml:id="i-76eNTiUViLwJZsjPTZqVB8">
            Trots konjunkturuppgången ser vi hur antalet och andelen arbetslösa
            som står långt från arbetsmarknaden växer. Samtidigt väljer regeringen
            att föra en procyklisk finanspolitik och lånar till nya utgiftsdrivande
            förslag i stället för att finansiera dessa krona-för-krona. Med
            betydande obalanser på arbetsmarknaden och bostadsmarknaden i
            kombination med en ansvarslös ekonomisk politik är behovet av
            reformer påtagligt.
          </p>
          <p xml:id="i-HCkhEJVfWumRaDRY8ErNEx">
            Det är mot denna bakgrund anmärkningsvärt att regeringen står
            utan en jobbpolitik och förefaller sakna ambitioner när det gäller
            att presentera en samlad strategi som kan leda till en varaktig
            höjning av sysselsättningen. Inte heller ger regeringen tydliga
            besked om att överskottsmålet är prioriterat framför nya utgifter.
            Regeringen står tomhänt och handfallen när det gäller att hantera
            Sveriges långsiktiga problem.
          </p>
          <head xml:id="i-SSUGQaaFJyUcMZ4zYktBv7" type="h2">
            a. Risker för svensk ekonomi och svenska statsfinanser
          </head>
          <p xml:id="i-DjTeW93hzMK2H43sC25prP">
            En stark offentlig ekonomi och en stabil makroekonomisk miljö
            är viktiga förutsättningar för att skapa tillväxt och välstånd.
            Det gör att människor och företag vågar konsumera och investera
            samt att banker och andra länder vågar låna ut pengar till Sverige
            till goda villkor. Det skapar också utrymme för viktiga satsningar
            på t.ex. välfärd, trygghet och integration, i stället för att
            offentliga medel ska gå till räntor och amorteringar.
          </p>
          <p xml:id="i-DhFfP96AkdQqxYutQfsHhX">
            Sverige har under många år haft en bred politisk samsyn kring
            de finanspolitiska spelregler som ska gälla för den ekonomiska
            politiken. Denna samsyn grundar sig i erfarenheterna från den
            finanskris som slog till på 1990-talet, då Sveriges ekonomi saknade
            motståndskraft. Eftersom ekonomiska säkerhetsmarginaler saknades
            när krisen slog till tvingades både den borgerliga och därefter
            den socialdemokratiska regeringen att svara med åtstramningar,
            krispaket och budgetsaneringar. Det finanspolitiska ramverket
            med överskottsmål, utgiftstak, kommunalt balanskrav och en sammanhållen
            budgetprocess infördes efter krisen för att säkerställa att finanspolitiken
            framöver skulle vara långsiktigt hållbar. I och med 2008 års finanskris
            kom det finanspolitiska ramverkets effektivitet att prövas. Det
            visar sig ha tjänat Sverige väl. Under krisåren ökade skuldnivåerna
            för jämförbara EU-länder i genomsnitt med ca 30 procent av BNP.
            I Sverige var skuldnivån närmast oförändrad. De höga skuldnivåerna
            i andra länder medför att dessa nu i det närmaste har uttömt sina
            möjligheter att stimulera ekonomin när nästa kris slår till, medan
            Sverige fortfarande står starkt.
          </p>
          <p xml:id="i-RhWd4wVpq96vRaBfoCxvYz">
            Att regeringen ensidigt försökte avskaffa överskottsmålet bara
            sex månader efter valet och därmed äventyrade den politiska samsynen
            kring det finanspolitiska ramverket var därför dåligt för Sverige.
            Att se över ramverket kräver både djup analys och bred enighet.
            För att stoppa regeringens ensidiga agerande fattade riksdagen
            på Alliansens initiativ beslut om att en brett parlamentariskt
            förankrad utredning skulle föregå ett beslut om revidering av
            det finanspolitiska ramverket.
          </p>
          <p xml:id="i-G5pLEXCvMAobociXBRiE1">
            Alliansen välkomnar den överenskommelse som slutits mellan sju
            partier i riksdagen om ett nytt finanspolitiskt ramverk. Överenskommelsen
            innebär att Alliansens strama linje med fortsatt fokus på ansvar
            för offentliga finanser och beredskap för nya kriser har fått
            gehör. Principen om överskott i de offentliga finanserna ligger
            fast och kompletteras med ett nytt skuldankare och en tydligare,
            mer transparent budgetprocess.
            <ref xml:id="i-Mja6MaxacLEqg27d4Egi3V" target="i-5MK5yn5a5JjyuX6SuCMd7t">
              [1]
            </ref>
            Med det nya finanspolitiska ramverket säkerställs dels att sparandet
            över en konjunkturcykel är positivt, dels att den totala skuldnivån
            är så pass låg att tillräckliga marginaler finns för att understödja
            ekonomin när nästa kris slår till. På så sätt säkras hållbara
            offentliga finanser på både kort och lång sikt.
          </p>
          <p xml:id="i-Fe664pWqVLvgBNyVAixSj1">
            Figur 6 Utveckling av Maastrichtskulden med det nya överskottsmålet
          </p>
          <p xml:id="i-Ca1jver5p8oEAg9Hbvo6UL">
            Procent av BNP
          </p>
          <p xml:id="i-N2e7QvQhgMs2gzWaFAsPRL">
            Källa: Konjunkturläget augusti 2016.
          </p>
          <p xml:id="i-4ZgJujXiGFg1NkE17XjAoD">
            Att de offentliga finanserna stärks i goda tider är den bärande
            principen för både det nya och det gamla överskottsmålet, för
            att skapa säkerhetsmarginaler inför framtida kriser. Med rådande
            högkonjunktur finns därför skäl att bedriva en budgetpolitik som
            fram till dess att överskottsmålet nås är åtstramande, och därefter
            är neutral. Det är därför uppseendeväckande att regeringen i stället
            för att stärka sparandet i budgetpropositionen för 2017 ökade
            underskotten genom ofinansierade reformer. Konjunkturinstitutet
            skrev följande i sin prognos från augusti 2016: ”Sett till konjunkturen
            och behovet av en successiv återgång till den nya överenskomna
            nivån på överskottsmålet hade det varit mer ändamålsenligt med
            en stramare finanspolitik 2017 och därigenom minska behovet av
            åtstramning 2018 och framåt då konjunkturutvecklingen av naturliga
            skäl är mer osäker.”
          </p>
          <p xml:id="i-SnUjHPBn2CteP5qH6uQici">
            Figur 7 Finansiellt sparande och resursutnyttjande 2000–2017
          </p>
          <p xml:id="i-HhCwermPucCKFCwpep7nci">
            Procent av BNP respektive procent av potentiell BNP
          </p>
          <p xml:id="i-8ocXp9xPF1L79hmB3CLMbv">
            Källor: Vårpropositionen 2017, Konjunkturläget mars 2017, SCB.
          </p>
          <p xml:id="i-UjKUJZ7fDNyzQSSMFEhPbV">
            I stället för att stärka det finansiella sparandet väljer regeringen
            att på flera sätt elda på det redan höga utgiftstrycket. För det
            första har regeringen i budgetpropositionen för 2017 övergett
            finansiering krona-för-krona och börjat låna till nya reformer.
            Risken är stor att regeringen gör samma bedömning i budgetpropositionen
            för 2018, trots att budgetpolitiken skulle behöva vara finansierad
            krona-för-krona för att respektera överskottsmålet. Därmed riskerar
            regeringen att inte klara överskottsmålet.
          </p>
          <p xml:id="i-PQu899wXemccFkTEJmayR4">
            För det andra finns betydande frågetecken om hållbarheten i regeringens
            budget. De skatteförslag som regeringen gått fram med riskerar
            att leda till betydligt lägre eller till och med obefintliga inkomstförstärkningar
            jämfört med vad som budgeteras. Konjunkturinstitutet skriver att
            Finansdepartementet ”överskattar förstärkningen av de offentliga
            finanserna på grund av avtrappat jobbskatteavdrag och begränsad
            uppräkning av skiktgränsen för statlig inkomstskatt. Detta eftersom
            regelförändringarna kan ge upphov till lägre beskattningsbara
            arbetsinkomster än vid oförändrade regler”. Flood (2015) skriver
            att en nedtrappning av jobbskatteavdraget inte ger några effekter
            på skatteintäkterna när hänsyn tas till förväntade beteendeeffekter
            i form av ett minskat arbetsutbud.
            <ref xml:id="i-4N9gvQ1LWR3RsVys4UGqAs" target="i-31RcigmMsBfuYeayUPpgDE">
              [2]
            </ref>
            Sammantaget är risken överhängande att effekterna av de skattehöjningar
            regeringen genomför överskattas och att intäkterna blir lägre
            än väntat. Detta medför att de utgiftsökningar som skulle finansieras
            via skatteförslagen underfinansieras och att statens finanser
            försvagas.
          </p>
          <p xml:id="i-Mc2buuP82dk7zEKnRcnEzL">
            Sammanfattningsvis visar regeringens hantering av finans- och
            budgetpolitiken på stora brister som riskerar att långsiktigt
            försvaga Sverige. Att regeringen inte är beredd att leva upp till
            de finanspolitiska krav som det nya överskottsmålet enligt oberoende
            bedömare ställer vittnar om både ansvarslöshet och principlöshet.
            Det försvagar också det nya ramverkets trovärdighet när ledande
            politiska partier väljer att bortse från dess principer. I ljuset
            av att Sverige i år går in i en högkonjunktur och att läget i
            de offentliga finanserna fortsatt är ansträngt bör regeringen
            snarast presentera en trovärdig väg tillbaka till balans och överskott.
            Det är grundläggande för att värna både jobben, konkurrenskraften
            och förtroendet för svensk ekonomi och finanspolitik.
          </p>
          <head xml:id="i-CLQPWTq2J61cFVhovRUEdM" type="h2">
            b. Ekonomisk politik som minskar sysselsättning och arbetsutbud
          </head>
          <p xml:id="i-VXW5reDXYBGvpLuoYQbAUc">
            Trots att Sverige befinner sig i högkonjunktur växer antalet
            och andelen arbetslösa som står långt från arbetsmarknaden. Den
            bästa chansen för dessa grupper att komma in på arbetsmarknaden
            är just nu under högkonjunkturen; när tillväxten vänder nedåt
            kommer deras jobbchanser att försämras kraftigt. Behovet av reformer
            är därför påtagligt. Oroväckande nog bedömer både Konjunkturinstitutet
            och Finanspolitiska rådet att regeringens åtgärder inte har mer
            än en ytterst marginell effekt på sysselsättningen.
          </p>
          <p xml:id="i-QvGaF16xdbNmswo4CRNtia">
            Strukturella problem på den svenska arbetsmarknaden gör att grupper
            som står långt från arbetsmarknaden, bl.a. äldre, utrikes födda,
            personer utan gymnasieutbildning och personer med en funktionsnedsättning,
            fortsatt har stora svårigheter att få ett jobb. Gruppen utgör
            en växande andel av de arbetslösa och förväntas 2017 uppgå till
            mer än 70 procent av de inskrivna hos Arbetsförmedlingen. När
            gruppen arbetslösas sammansättning skiftar ser vi samtidigt hur
            matchningen fungerar allt sämre och företagen får svårare att
            hitta rätt kompetens. Det bromsar både jobbtillväxten och BNP-tillväxten.
            Därtill finns ett fortsatt behov av att förlänga arbetslivet för
            fler genom både tidigare inträde på och senare utträde från arbetsmarknaden.
            Viktiga strukturella reformer krävs för att få till stånd en positiv
            utveckling.
          </p>
          <p xml:id="i-TPHsxSWWhYVVh3KJPRd8gH">
            I skenet av de utmaningar som finns på arbetsmarknaden och det
            behov av åtgärder som därmed föreligger är regeringens politiska
            prioriteringar felaktiga. Regeringens politik riskerar i flera
            avseenden att förstärka problemen. I ett läge då fler reformer
            behövs för att stärka sysselsättningen och minska utanförskapet
            går regeringen åt motsatt håll och försvårar och fördyrar jobbskapande.
            Regeringen höjer skatter med drygt 46 miljarder kronor 2017, och
            på sikt mer än 60 miljarder kronor. Det gäller bl.a. minskade
            möjligheter till RUT-avdrag, höjd skatt för småföretagare, höjda
            inkomstskatter för 1,4 miljoner svenskar och höjda socialavgifter
            för äldre. Mellan 70 och 90 procent av dessa slår direkt mot jobb
            och tillväxt. De satsningar regeringen gör på näringspolitik är
            försumbara jämfört med de höjda skatterna. För varje krona som
            regeringen satsar på näringslivet höjer man skatten på jobb och
            tillväxt med 10 kronor.
          </p>
          <p xml:id="i-HPPMbeyZpN7YPMH5j6yE4t">
            Regeringen har inför höstens budgetproposition aviserat höjningar
            av inkomstskatten för 1,4 miljoner löntagare. Regeringen har höjt
            marginalskatterna årligen i varje budgetproposition, och Sverige
            har nu västvärldens högsta marginalskatter. Höjda skatter påverkar
            motivationen att arbeta och höjer trösklarna in på arbetsmarknaden.
            Detta är särskilt allvarligt då de kombineras med utbyggda transfererings-
            och bidragssystem som minskar incitamentet att gå från bidragsförsörjning
            till förvärvsarbete. Till exempel ledde regeringens sammantagna
            förslag i vårpropositionen 2015 till att arbetskraftsdeltagandet
            minskar med minst 15 000 personer, enligt Konjunkturinstitutet.
          </p>
          <p xml:id="i-C6duFTyW4Zr45aqfW3tDHV">
            Regeringen försvårar också för företagande och jobbskapande genom
            att öka kostnaderna för att anställa. Under regeringens två första
            år har en särskild löneskatt för dem som är över 65 år och jobbar
            införts och arbetsgivaravgiften för unga har tredubblats. De höjda
            kostnaderna för att anställa både försvårar inträdet på och tidigarelägger
            utträdet från arbetsmarknaden. Det är särskilt problematiskt i
            ljuset av det stora samhällsekonomiska behov som finns av att
            förlänga yrkeslivet. Utöver att höja direkta anställningskostnader
            har regeringen också valt att försämra de ekonomiska förutsättningarna
            för ROT- och RUT-tjänster. Detta görs trots att finansministern
            beskriver RUT-reformen som en kostnadseffektiv åtgärd för att
            skapa jobb till de grupper som har en relativt svagare anknytning
            till arbetsmarknaden. Effekterna av detta skyms av den starka
            högkonjunkturen, men effekterna på några års sikt är allvarliga.
            Sammantaget kommer regeringens åtgärder att försämra förutsättningarna
            för de arbetsgivare som anställer och vill anställa de grupper
            som har svårast att komma in på arbetsmarknaden.
          </p>
          <p xml:id="i-78VVNArQaGFGVt5tqEbYpJ">
            Vad gäller de förslag som utgör grunden i regeringens jobbpolitik,
            arbetsmarknadspolitiska åtgärder och utbildningssatsningar, finns
            flera invändningar. Särskilt allvarligt är att dessa åtgärder
            riskerar att få en begränsad effekt på de grupper som bör prioriteras
            mest. Det gäller de mest utsatta grupperna som står längst ifrån
            arbetsmarknaden och som för närvarande ökar som andel av arbetslösheten.
          </p>
          <p xml:id="i-FSLWPXRxaMZjaWh5y1gTxW">
            Arbetslösheten i Sverige ligger på 6,9 procent. Konjunkturinstitutet
            bedömer att den arbetslöshet som är förenlig med prisstabilitet,
            jämviktsarbetslösheten, uppgår till 6,7 procent i dag och ökar
            till 6,8 procent under åren framöver. Det grundläggande arbetsmarknadsproblemet
            är alltså inte att arbetslösheten temporärt är hög på grund av
            en svag inhemsk efterfrågan, det som kallas konjunkturell arbetslöshet,
            utan att jämviktsarbetslösheten är för hög och att stora grupper
            har mycket svag anknytning till arbetsmarknaden.
            <ref xml:id="i-9HqGkWi6HGupGiFv1q1iPh" target="i-PLpCCBdHEzukydK2miV3hW">
              [3]
            </ref>
          </p>
          <p xml:id="i-WF1yVr1HtJXR9xzsHmw9Ye">
            Att under konjunkturnedgångar, när den konjunkturella arbetslösheten
            är hög, bygga ut arbetsmarknadspolitiska program är en rimlig
            åtgärd för att jämna ut effekter av konjunkturcykeln på arbetslöshet,
            sysselsättning och inkomster. Men regeringen använder nu samma
            politik under en konjunkturuppgång, med mycket osäkra resultat.
            Erfarenheter från både Sverige och andra länder påvisar komplikationen
            av att snabbt bygga ut arbetsmarknadspolitiska program när den
            konjunkturella arbetslösheten är liten. För det första är det
            tydligt att regeringen har stora problem med att bygga ut de program
            man sätter igång. Endast några hundra av de 30 000 utlovade traineeplatserna
            har tillsatts. För det andra riskerar åtgärderna att ha betydande
            undanträngningseffekter när de byggs ut under en högkonjunktur.
            En orsak är att deltagande i åtgärder ofta minskar sökbenägenheten
            bland de arbetslösa.
          </p>
          <p xml:id="i-Cs2iCeiFWcPdHcRNitegXt">
            Figur 8 Antal utlovade och utnyttjade platser i regeringens arbetsmarknadspolitik
          </p>
          <p xml:id="i-KfuAmdneLLwE4U3iWyV6xV">
            Källa: Arbetsförmedlingen.
          </p>
          <p xml:id="i-Du71Y4kpg8PAxbE3RgR6Kw">
            Extratjänsterna och en stor del av traineejobben, som är centrala
            delar av regeringens arbetsmarknadspolitiska program, är inriktade
            mot den offentliga sektorn. Erfarenheter från tidigare program
            visar att tillfälliga platser inom den offentliga sektorn har
            särskilt stora undanträngningseffekter eftersom det finns en möjlighet
            att temporärt ersätta vikarier med personal från dessa program.
            Om platserna är villkorade, och endast ska omfatta arbetsuppgifter
            som i dag inte utförs, minskar risken för undanträngning. Men
            då är risken stor att det kommer att handla om förhållandevis
            okvalificerade uppgifter som endast i liten utsträckning ger ökade
            yrkeskunskaper. Platserna kommer därmed att ha liten effekt på
            deltagarnas anställningsbarhet, och sannolikheten att deltagarna
            får ett reguljärt arbete efter att programtiden avslutats är därför
            låg.
          </p>
          <p xml:id="i-9Ua6PJvJEELCkkuNBWbGgP">
            De reguljära utbildningsinsatser som regeringen föreslår, och
            som till stor del bygger vidare på satsningar som alliansregeringen
            gjorde, kan förstärka matchningen på arbetsmarknaden genom att
            ge arbetssökande den kompetens som efterfrågas. Men även här riskerar
            åtgärderna att vara verkningslösa för de grupper som har den allra
            svagaste anknytningen till arbetsmarknaden, och som växer som
            andel av arbetslösheten. Åtgärder för att skapa vägar in på arbetsmarknaden
            för denna grupp, ofta personer utan gymnasieutbildning och utomeuropeiskt
            födda, är centrala för att bekämpa arbetslösheten i Sverige och
            bör därför särskilt prioriteras. Exempelvis har 48 procent av
            de nyanlända som deltar i Arbetsförmedlingens etableringsuppdrag
            2017 endast en grundskoleutbildning eller mindre. För äldre deltagare
            i denna grupp kan stora kompetenshöjningar vara svåra att uppnå,
            och andra åtgärder för att öppna vägar till arbete måste till.
            Utbildningssatsningar är en nödvändig del i de åtgärder som krävs
            för att minska arbetslösheten, men de kommer inte ensamma att
            räcka för att bryta utanförskapet i de växande grupper som står
            allra längst från arbetsmarknaden. För att utbildningssatsningarna
            ska kunna ge en signifikant och positiv påverkan på arbetsmarknadens
            funktionssätt krävs också reformer som gör arbetsmarknaden mer
            flexibel.
          </p>
          <p xml:id="i-21JLbLatHKcisAHbc1W8yY">
            Regeringen har, till skillnad från Alliansen, än så länge inte
            redovisat några sysselsättningseffekter av sin politik. Att inte
            redovisa presenterade åtgärders inverkan på sysselsättning och
            arbetsutbud minskar transparensen, försvårar för medborgarna att
            granska regeringens politik och har kritiserats av Finanspolitiska
            rådet, den myndighet som har i uppgift att granska regeringens
            politik. I avsaknad av bedömningar från Finansdepartementet har
            regeringens egna expertmyndigheter dock granskat de förslag som
            lagts.
          </p>
          <p xml:id="i-65HkVZBS795sBLwVq56nZG">
            Sysselsättningseffekterna av regeringens politik är, i skenet
            av de utmaningar som finns på svensk arbetsmarknad, mycket nedslående.
            Skatte- och bidragshöjningar försämrar arbetsmarknadens funktionssätt
            och de utbildningssatsningar som görs har begränsad effekt. De
            arbetsmarknadspolitiska åtgärderna har mycket begränsad effekt
            och utbyggnaden är kraftigt försenad; endast några hundra traineetjänster
            har tillsatts. Konjunkturinstitutet bedömde 2015 att regeringens
            politik minskade den varaktiga sysselsättningen med 15 000–20
            000 personer. Samtidigt ledde åtgärderna till att arbetsutbudet
            minskar med minst 15 000 personer.
            <ref xml:id="i-GSk7bcQJ7oRd7nLW45Y4y9" target="i-YZFc29n4mwykR4pZt1rbAq">
              [4]
            </ref>
            I ESV:s utvärdering av budgetpropositionen 2016 bedömdes sysselsättningseffekterna
            vara obefintliga, och i Konjunkturinstitutets utvärdering av budgetpropositionen
            2017 bedöms de vara små.
            <ref xml:id="i-Cg1Y1PExb5xCZqZWWskcK8" target="i-CrunBZv8pLsZY8qKhFcgo4">
              [5]
            </ref>
            I stället konstaterar Konjunkturinstitutet att alliansregeringens
            reformer fortfarande dämpar jämviktsarbetslösheten.
          </p>
          <p xml:id="i-831GQ713VVK6Tsg8DBG8D9">
            En lång rad remissinstanser har också pekat på negativa effekter
            av regeringens enskilda förslag. Institutet för arbetsmarknads-
            och utbildningspolitisk utvärdering, LO, TCO, Svenskt Näringsliv
            och Pensionsmyndigheten är exempel på myndigheter och organisationer
            som är kritiska till vilka effekter regeringens skattehöjningar
            får för jobben. Flera instanser är också kritiska till förändringarna
            av skattereduktionen för RUT-tjänster. Arbetsförmedlingen anser
            att förändringarna i RUT-avdraget bör vägas mot att personer som
            står långt från arbetsmarknaden riskerar att hamna i långtidsarbetslöshet.
            Ekobrottsmyndigheten avstyrker förslaget då myndigheten bedömer
            att det finns risk för att svartarbete och ekonomisk brottslighet
            kommer att öka väsentligt.
          </p>
          <p xml:id="i-Anue77vx9NULpGPdiDo7iv">
            Effekterna av regeringens arbetsmarknadspolitik kan kontrasteras
            med de utvärderingar som gjorts av Alliansens jobbpolitik. Riksbanken
            beräknade 2012 att alliansregeringens samlade politik ledde till
            att jämviktsarbetslösheten blir 2,1–0,6 procentenheter lägre.
            Konjunkturinstitutets bedömning 2013 kom fram till att jämviktsarbetslösheten
            sänktes med 1,2 procentenheter medan arbetskraftsutbudet och potentiell
            sysselsättning ökade med 2,7 respektive 3,9 procent.
            <ref xml:id="i-Q1H4vWAhy78jnoMinADRc7" target="i-LxRWxsxNV74wuiWmu9Lnwd">
              [6]
            </ref>
          </p>
          <p xml:id="i-J9YLDcZRM4GNU4XnyVch3u">
            Figur 9 Analyser av de långsiktiga effekterna av regeringens
            ekonomiska politik
          </p>
          <table xml:id="i-EADMyJ259NS416ygXxCxeK">
            <row xml:id="i-SWSkHCif2zMnBqApxKFtF2" style="label">
              <cell>
                Källa
              </cell>
              <cell>
                Bedömning
              </cell>
            </row>
            <row xml:id="i-XP8sG96DnCBFr7NHHdnhiR">
              <cell>
                Konjunkturinstitutet, kommentar till budgetpropositionen för
                2017, 20 september 2016
              </cell>
              <cell>
                ”De nya reformer som presenteras inom arbetsmarknadsområdet bedöms
                sammantaget ha begränsade effekter på sysselsättning och arbetslöshet.”
              </cell>
            </row>
            <row xml:id="i-W3iaiuSiZTWgAAqRdVHqc7">
              <cell>
                Ekonomistyrningsverket, kommentar till budgetpropositionen för
                2016, prognos november 2015
              </cell>
              <cell>
                ”Den samlade bedömningen är att effekterna av alla reformer tar
                ut varandra vad gäller antalet sysselsatta under prognosperioden.
                Arbetskraften sänks dock med nästan 0,5 procent, motsvarande cirka
                25 000 personer. Jämviktsarbetslösheten är därmed 0,5 procentenheter
                lägre 2019 än vad den skulle varit utan reformerna. Även medelarbetstiden
                och produktiviteten, och därmed BNP, blir lägre.”
              </cell>
            </row>
            <row xml:id="i-G2f4LhhhFJX4vwyAbL8z3P">
              <cell>
                Konjunkturinstitutet, kommentar till vårpropositionen för 2015,
                Konjunkturläget juni 2015
              </cell>
              <cell>
                [”I 2015 års ekonomiska vårproposition presenterade regeringen
                en rad åtgärder som bedöms påverka arbetsmarknaden, och fler förslag
                väntas i den kommande budgetpropositionen för 2016. Konjunkturinstitutets
                samlade bedömning är att åtgärderna visserligen minskar jämviktsarbetslösheten
                något. Men åtgärderna minskar samtidigt arbetsutbudet. De sammantagna
                effekterna på sysselsättningen på längre sikt är därmed något
                negativa.”]
              </cell>
            </row>
            <row xml:id="i-DnqmcuofAY3QcartUwbTUN">
              <cell>
                Finanspolitiska rådet, Svensk finanspolitik 2015, april 2015
              </cell>
              <cell>
                ”Sammantaget menar rådet att de åtgärder som regeringen har presenterat
                hittills sannolikt inte kommer att ha mer än ganska små effekter
                på arbetslösheten, framför allt i förhållande till vad målet för
                arbetslösheten kräver.”
              </cell>
            </row>
          </table>
          <p xml:id="i-9poxRAJJZ191BoEzXXjYmQ">
            Källor: ESV, Konjunkturinstitutet, Finanspolitiska rådet.
          </p>
          <p xml:id="i-Nb7f3iY7AgJHLb8QCuGhqQ">
            De jobb som riskerar att slås ut med regeringens politik kommer
            sannolikt i stället att ersättas av platser i arbetsmarknadspolitiska
            åtgärder och tillfälliga utbildningsinsatser. Breddade ersättningssystem
            väntas samtidigt minska arbetskraftsutbudet när drivkrafterna
            till arbete minskar. Detta innebär en nedmontering av arbetslinjen
            som riskerar att låsa ute många ur arbetskraften samtidigt som
            trösklarna in till arbetsmarknaden höjs.
          </p>
          <p xml:id="i-QEPTqnedVzr37zAjsNYB6Y">
            Utöver sysselsättningseffekter slår skattehöjningarna samt begränsningarna
            i RUT- och ROT-avdragen också direkt mot hushållens ekonomi. Regeringens
            inkomstskattehöjningar slår mot 1,4 miljoner löntagare. Skattehöjningarna
            slår brett: Fyra av tio barnmorskor och poliser berörs av den
            minskade uppräkningen av statlig inkomstskatt.
            <ref xml:id="i-J5a5yUVofTKvJyzUjUeLxp" target="i-A84UTSa2ZVb7nQYSWbmPWH">
              [7]
            </ref>
            Enligt riksdagens utredningstjänst kommer en tvåbarnsfamilj som
            kör bil till jobbet att ha fått ökade kostnader på i genomsnitt
            14 000 kronor per år till följd av regeringens politik.
            <ref xml:id="i-5xyCjk6XbHrFEEAFTTjH23" target="i-6ArVo7Zs65tYhUUAENwmSJ">
              [8]
            </ref>
          </p>
          <head xml:id="i-HzmF7FPVP1xGRZkhpVyMir" type="h2">
            c. Politik som slår mot svensk tillväxt och svenska jobb
          </head>
          <p xml:id="i-QHuoibw1W9bSSuTYWNcVVA">
            Sveriges välstånd kan inte tas för givet. För att Sverige också
            fortsatt ska vara ett av världens mest framgångsrika länder krävs
            att de långsiktiga förutsättningarna för tillväxt och jobb i Sverige
            hela tiden ses över och förbättras. Fler behöver utbilda sig,
            anstränga sig och driva företag. Först och främst behöver kompetensförsörjningen
            stärkas på kort och lång sikt, bostadsmarknaden reformeras och
            infrastrukturen moderniseras.
          </p>
          <p xml:id="i-G4PYyPdX1kHoaYMfRwiaP4">
            Regeringens politik går i motsatt riktning. Skattehöjningarna
            på jobb och företagande har under de rödgröna regeringsåren varit
            tio gånger högre än satsningarna på näringspolitik. De totala
            skattehöjningarna, inklusive aviserade skattehöjningar i budgetpropositionen
            för 2018 och justerat för de skattesänkningar som gjorts, uppgår
            till ca 50 miljarder kronor på ett par års sikt. Till hösten aviseras
            bl.a. höjda marginalskatter, en ny flygskatt och höjd entreprenörsskatt
            i 3:12-regelverket. Dessutom planeras för ytterligare skattehöjningar.
            Regeringen vill införa en lastbilsskatt och en skatt på finansiella
            tjänster, så fort ett genomförbart förslag finns på bordet. Det
            finns tydliga tecken på att regeringens politik minskat drivkrafterna
            för entreprenörskap. Skatteverkets statistik visar t.ex. att antalet
            RUT-företag ökade med endast 2 procent mellan 2014 och 2016, medan
            de ökade med 13 procent mellan 2012 och 2014.
          </p>
          <p xml:id="i-Hmw3HbXVstz582ZCHeYfqi">
            Figur 10 Regeringens nettoskattehöjningar
          </p>
          <p xml:id="i-5wgApSCFdYUfCvd77NtnFS">
            Miljarder kronor
          </p>
          <p xml:id="i-M7bAgFGnzoDUDxneMozS47">
            Källor: Regeringens skattepromemorior och budgetpropositioner.
          </p>
          <p xml:id="i-J4NK7DZn4FwxxibE4CSkDd">
            Den växande arbetskraftsbristen i Sverige och företagens problem
            med kompetensförsörjning riskerar att få stora konsekvenser för
            svensk tillväxt och välståndsskapande på sikt. Om utbildad arbetskraft
            och bostäder inte finns tillgängliga riskerar företag att förlägga
            sin verksamhet i andra länder. Regeringens passivitet vad gäller
            både arbetsutbudsfrämjande åtgärder, utbildningspolitiken och
            bostadspolitiken är oroande i ett läge då företagens behov av
            kvalificerad arbetskraft kommer att fortsätta att växa på både
            kort och lång sikt.
          </p>
          <p xml:id="i-NqEsBjiHPRZyEDb3zZjyxf">
            Under alliansregeringen ökade arbetskraftsdeltagandet, men sedan
            2014 har utvecklingen stått i princip still. Skälen till utvecklingen
            är flera. För det första bedöms regeringens höjning av socialavgifterna
            för äldre och borttagandet av den bortre tidsgränsen i sjukförsäkringen
            minska arbetskraftsdeltagandet då det blir mindre attraktivt att
            arbeta och anställa. För det andra förändras arbetskraftens sammansättning
            när fler blir äldre och arbetar mindre. Alliansens politik hade
            utbudsstimulerande effekter, och regeringen behöver nu komma med
            nya arbetskraftsfrämjande reformer. Regeringens höjda skatter
            och avsaknaden av nya utbudsreformer är mycket oroande i ett läge
            där arbetskraftsbristen ökar och tillgången på kvalificerad och
            erfaren personal är låg.
          </p>
          <p xml:id="i-M6c6Rm2X3KTywkRkmRwWqd">
            Utöver ett högt arbetskraftsdeltagande krävs ett välfungerande
            utbildningssystem för att säkra kompetensförsörjningen på både
            kort och lång sikt. På kort sikt vill både regeringen och Alliansen
            göra viktiga satsningar på vuxenutbildning. Men på längre sikt
            är regeringens skolpolitik inte tillräckligt ambitiös. Andelen
            obehöriga lärare är nu högre än under alliansregeringen, andelen
            elever som inte erhåller gymnasiebehörighet är allt större och
            stöket i klassrummet fortsätter. Trots det har regeringen inte
            presenterat några förslag för att öka studieron eller skärpa kunskapskraven.
          </p>
          <p xml:id="i-QndfARUKkkuiqccA4pZV35">
            För att förbättra möjligheterna att attrahera nyckelkompetens
            till mindre företag diskuterar många forskare behovet för entreprenörer
            att kunna erbjuda kvalificerade personaloptioner till sina anställda.
            Även här är regeringens politik otillräcklig. Förslaget som regeringen
            avser att lämna kritiseras av remissinstanserna som för litet
            och begränsat för att få någon effekt. Allianspartierna vill gå
            längre och lämnar förslag som budgetmässigt uppgår till tre fyra
            gånger storleken på regeringens förslag och vill se över ytterligare
            lättnader.
          </p>
          <p xml:id="i-PGkfSkangeaLYKj6jSCTAy">
            Också regeringens passivitet inom bostadspolitiken påverkar företagens
            kompetensförsörjning och hämmar tillväxten. Att människor kan
            flytta och bosätta sig där det finns jobb och utbildning ökar
            möjligheterna för företag att anställa den kompetens de behöver.
            Men med en snabb befolkningsökning har Sverige på kort tid gått
            från en växande bostadsbrist till bostadskris. Boverkets senaste
            prognos uppskattar behovet av nya bostäder till 710 000 fram till
            2025, vilket är en ökning med mer än 70 procent jämfört med den
            bedömning som gjordes våren 2015. Samtidigt spår byggindustrierna
            minskad byggtakt och en dämpad investeringsvilja nästa år, bl.a.
            till följd av arbetsmarknadsbrist och låg rörlighet på bostadsmarknaden.
            Fortsatta åtgärder krävs följaktligen för att förenkla byggandet
            och öka rörligheten i det befintliga bostadsbeståndet, som ännu
            präglas av hög regelbörda och låg rörlighet. Tyvärr har regeringen
            börjat avveckla den moderna bostadspolitik som lett till att regelbördan
            minskat och att vi nu bygger mer än vi gjort under de senaste
            20 åren. Behovet av regelförenkling har fått stå tillbaka till
            förmån för en återgång till 1990-talets subventionspolitik.
          </p>
          <p xml:id="i-QaJRQSqdjPzFuGPFMxZ4gi">
            Trots att Alliansen välkomnade de bostadssamtal som inleddes
            under våren 2016 tvingades vi tyvärr tacka nej till fortsatta
            diskussioner, till följd av de låsningar som fanns hos regeringen.
            Inom ramen för bostadssamtalen lade allianspartierna fram fler
            än 30 förslag för att förenkla och snabba på byggandet, öka tillgången
            till byggklar mark och öka rörligheten i och utnyttjandet av det
            befintliga bostadsbeståndet, t.ex. genom förändrade flyttskatter.
            Tyvärr var regeringens egna förslag begränsade, oftast enbart
            i form av mindre kraftfulla varianter av redan kända förslag från
            Alliansen – i andra fall i rakt motsatt riktning. Flera kraftfulla
            förslag på regelförenklingsområdet som beslutats av riksdagen
            i form av tillkännagivanden – fem av sju – har regeringen trots
            samtal fortfarande valt att lämna i byrålådan. Till exempel förslag
            om sanktionsavgifter och ändrade strandskyddsregler har regeringen
            än så länge ignorerat trots riksdagens beslut. I stället införs
            byggsubventioner, som enligt forskningen är ett ineffektivt och
            kostsamt verktyg som också riskerar att öka pristrycket i bostadssektorn.
            Om regeringen nu inte på egen hand agerar kraftfullt och snabbt,
            riskerar bostadsbristen att leda till ökande matchningssvårigheter
            på svensk arbetsmarknad och att svensk tillväxt hämmas. Utifrån
            de förslag som regeringen lämnat efter att bostadssamtalen avbröts
            finns tyvärr inga tecken på den reformvilja som krävs. Till exempel
            begränsas förslaget om slopat uppskovstak till att gälla under
            fyra år, trots att förslag i denna riktning är helt nödvändiga
            och bör införas permanent.
          </p>
          <p xml:id="i-VbRPD8eVDy8XvSuEKuiGGc">
            Inom ramen för infrastrukturpolitiken har regeringen försenat
            centrala infrastrukturprojekt samt öppnat upp för nedläggningar
            av regionala och stadsnära flygplatser, åtgärder som riskerar
            att få långtgående negativa konsekvenser för tillväxten i hela
            Sverige. Också åtgärder som det tidigare rått relativ enighet
            om mellan Socialdemokraterna och Alliansen, som t.ex. behovet
            av satsningar på vägnätet för tung trafik, har skalats ned betydligt
            i ambitionsnivå. För att underlätta för transporter och företagsamhet,
            än tätare knyta samman alla delar av Sverige samt fullt ut tillvarata
            tillväxtpotentialen i våra storstäder behövs fortsatta infrastrukturinvesteringar
            och utbyggnad av kollektivtrafiken. Att skapa osäkerhet kring
            centrala infrastruktursatsningar riskerar att hämma tillväxten
            på kort och lång sikt. Regeringens sena och otillräckliga besked
            om förutsättningar för miljöbilar och förnybara drivmedel kan
            dessutom vara en viktig orsak till att trenden med minskade klimatutsläpp
            från transportsektorn brutits.
          </p>
          <head xml:id="i-R8HGRJp3bLSQnMPbwXGoEb" type="h1">
            4 Alliansens riktlinjer för den ekonomiska politiken
          </head>
          <p xml:id="i-AAAhBhNt3aY8g3jBsefj4h">
            Alliansen sätter människan i centrum. Vår politik syftar till
            att bygga ett samhälle som tar till vara varje människas förmåga,
            där alla får förutsättningar att växa och skapa och där vi gemensamt
            skapar trygghet och sammanhållning. Det kräver en ansvarsfull
            ekonomisk politik som bygger upp motståndskraft mot kriser och
            det kräver reformer som leder till att fler kommer i arbete. Med
            fler sysselsatta i näringslivet ökar produktionsförmågan. Därmed
            vidgas utrymmet för hushållens konsumtion, och de skatteintäkter
            som finansierar välfärden ökar. Bara genom att fler kommer i arbete
            kan vi säkerställa mer kunskap i skolan, högre kvalitet i välfärden
            och ett starkare Sverige.
          </p>
          <head xml:id="i-12ybGE5L9wPYYoHNS3eMQQ" type="h2">
            a. Stora reformbehov i svensk ekonomi
          </head>
          <p xml:id="i-FBbmrx1KHKWKY7tJS4D2rg">
            Sverige står inför en period med stora reformbehov. Trots den
            höga tillväxten präglas svensk ekonomi av flera långsiktiga problem
            och obalanser som måste åtgärdas. Tyvärr saknar Sveriges nuvarande
            regering både den klarsynthet och den handlingskraft som krävs
            för att ta sig an Sveriges utmaningar. Därför behöver Alliansen
            nytt förtroende från svenska folket. Alliansen ser i huvudsak
            fem områden där regeringen styr Sverige i fel riktning.
          </p>
          <p xml:id="i-XNtKxdsy3x8NuoTYQ9KdoX">
            För det första måste Sveriges offentliga finanser vara tillräckligt
            starka för att klara nästa kris. Regeringen ser ut att med de
            senaste prognoserna, innan någon ny politik föreslås, närma sig
            det nya överskottsmålet. Överskotten i offentliga finanser är
            dock relativt låga – mindre än hälften av vad de var innan finanskrisen
            slog till 2008. Erfarenheten från budgetpropositionen 2017 var
            tyvärr att regeringen trots högkonjunktur valde att underfinansiera
            budgeten med 17 miljarder kronor. Troligtvis ser vi ett liknande
            scenario för 2018, där regeringen medvetet gör avsteg från överskottsmålet.
            Alliansen kommer inte att följa denna väg. Det gör Sverige mer
            sårbart när nästa kris slår till.
          </p>
          <p xml:id="i-5GsTi3xvW35SJKD8xrERWv">
            För det andra lever närmare motsvarande 1 miljon människor på
            bidrag i stället för arbete.
            <ref xml:id="i-PL7Ly4NVEsDd5LXaNu9aNk" target="i-RkxsiSNsHKb84YFeYUji3Z">
              [9]
            </ref>
            En ökad tudelning av arbetsmarknaden stänger utsatta grupper
            ute. Främst utrikes födda och personer utan gymnasieutbildning
            har i dag mycket svårt att få ett första jobb, och i många fall
            leder de höga trösklarna in på arbetsmarknaden till ett långvarigt
            utanförskap. Problemen riskerar att öka när stora grupper nyanlända
            ska etableras i Sverige och på den svenska arbetsmarknaden. Därför
            kan reformer inte vänta.
          </p>
          <p xml:id="i-XjGtnafqw5q7XXGhZBSfXP">
            För det tredje har Sverige flera problem som hotar vår långsiktiga
            förmåga att skapa jobb och välstånd. Produktivitetsutvecklingen,
            som är central för vår långsiktiga tillväxt, har varit svag i
            Sverige under det senaste decenniet. En utbredd bostadsbrist runt
            om i landet försvårar för människor att flytta till jobben och
            företagens möjlighet att rekrytera. Skolresultaten och kunskapsnivån
            i den svenska skolan är otillräckliga. Miljö- och klimatutmaningarna
            kräver kraftfulla och effektiva svar.
          </p>
          <p xml:id="i-BSWUAadsftcU16ZnnFfCKG">
            För det fjärde ser vi hur en alltmer utbredd otrygghet minskar
            tilltron till samhället. I dag är tryggheten inte jämnt fördelad
            – i vissa delar av Sverige är den fortfarande hög, i andra låg
            och sjunkande. Sverige måste kunna garantera alla människors trygghet.
            Utvecklingen går snabbt åt fel håll.
          </p>
          <p xml:id="i-BwQhfGWLDBBmb677G5WPUv">
            För det femte måste samhället hålla ihop. Med stora grupper som
            står långt från arbetsmarknaden riskerar Sverige att glida isär.
            Alla barn och vuxna måste få samma chans att lyckas. Dels måste
            välfärdens kärna – skola, vård, omsorg och rättsstat – värnas
            och utvecklas, dels måste flit, ambition, studier och hårt arbete
            alltid löna sig.
          </p>
          <head xml:id="i-Rp9Aqw9amPhaWjrbYJYZVi" type="h2">
            b. Centrala reformområden för Alliansen
          </head>
          <p xml:id="i-Gpds46LhzoAesdfoB7YJtq">
            Sveriges nuvarande regering saknar det politiska ledarskap som
            krävs för att ta sig an Sveriges utmaningar. Alliansen vill ta
            det ansvaret. Med utgångspunkt i de betydande reformbehov som
            finns ser Alliansen ett antal ekonomisk-politiska reformområden
            som särskilt viktiga framöver.
          </p>
          <p xml:id="i-B6CCgP9uf7rDskGEo4pqkh">
            Det nya överskottsmålet ska respekteras och de offentliga finanserna
            ska tillbaka till överskott. Det är nödvändigt för att Sverige
            ska ha det stabiliseringspolitiska utrymme som krävs nästa gång
            krisen slår till.
          </p>
          <p xml:id="i-KZTv4CLVx7S8aqGFCN8miR">
            När en allt större andel av de arbetslösa står långt från arbetsmarknaden
            och ofta har svag utbildningsbakgrund och låg produktivitet krävs
            nya reformer. Anställningskostnaderna måste sänkas för att öka
            efterfrågan på arbetskraft med lägre kvalifikationer. Nya och
            mer ändamålsenliga anställningsformer krävs för de grupper som
            står allra längst från arbetsmarknaden. RUT-avdraget bör utvecklas
            så att efterfrågan på enklare tjänster kan öka ytterligare. Möjligheterna
            till vuxenutbildning bör samtidigt förbättras. Som Alliansen enats
            om bör Arbetsförmedlingen läggas ned i sin nuvarande form. Det
            är nödvändigt för att kunna fördela myndighetens resurser på ett
            mer effektivt och ändamålsenligt sätt. De som står allra längst
            ifrån arbetsmarknaden får i dag inte det stöd de behöver. Därför
            måste myndighetens fokus läggas om. Samtidigt bör andra mer framgångsrika
            matchningsaktörer ta vid för att matchningen mellan arbetssökande
            och arbetsgivare ska blir mer effektiv.
          </p>
          <p xml:id="i-PmnxsLSbMY1KLGk9WnNdvk">
            Det är fortsatt viktigt att det lönar sig att arbeta vid låga
            inkomster i Sverige. När de samlade bidragen för en trebarnsfamilj
            där föräldrarna inte arbetar riskerar att minska om en förälder
            får ett jobb är drivkrafterna för arbete fortfarande för svaga.
            <ref xml:id="i-NB4RxHyuBpryKwjTXiWN9z" target="i-KsrjToXgUWs8GYazeQGY77">
              [10]
            </ref>
            Situationen för utrikes födda kvinnor är särskilt oroande – i
            åldern 20 till 64 år är arbetskraftsdeltagandet och sysselsättningsgraden
            12 respektive hela 19 procentenheter lägre än för inrikes födda
            kvinnor. Alliansen vill se starka drivkrafter att arbeta, med
            låg skatt på arbetsinkomster och strama bidragsnivåer som främjar
            arbetslinjen och ett mer jämställt arbetsliv.
          </p>
          <p xml:id="i-QawLyjCjZ9SNxjqyM9Emb8">
            I takt med att utanförskapet ändrat karaktär befinner sig en
            allt större andel av de arbetslösa i andra bidragssystem än a-kassan.
            Ett viktigt steg i att stärka arbetslinjen är därför att reformera
            systemet för ekonomiskt bistånd (socialbidrag). Det är viktigt
            med tydliga krav på aktivitet och motprestation för att få bidrag.
            Ett grundläggande krav på den som uppbär ekonomiskt bistånd på
            grund av arbetslöshet är att man är aktivt arbetssökande och står
            till arbetsmarknadens förfogande.
          </p>
          <p xml:id="i-UNRSoVw9iCdKSiSVe2bF7r">
            För att skapa långsiktiga förutsättningar för tillväxt och jobbskapande
            behöver drivkrafterna för utbildning och entreprenörskap hela
            tiden förbättras. Tyvärr går utvecklingen åt fel håll – den statliga
            inkomstskatten omfattar allt fler och företagsskatterna har höjts.
            Den statliga inkomstskatten bör omfatta färre än i dag och företagsskatterna
            bör värna drivkrafterna för entreprenörskap. Högre marginalskatter
            och högre skatter på fåmansbolag bör motverkas. Samtidigt bör
            kraven på aktiekapital sänkas, samtidigt som mer offentligt riskkapital
            riktas om mot tidiga faser, för att minska trösklarna för att
            starta företag.
          </p>
          <p xml:id="i-D2PooBPT8jjmHgsESkij17">
            För att företag ska kunna växa måste tillgången till kompetens
            vara god. Svenska företag vittnar om stora problem med rekrytering.
            För att förbättra tillgången på kompetens krävs en bättre fungerande
            bostadsmarknad. Alliansen har enats om att kraftigt reducera dagens
            plan- och byggregler och öka marktillgången genom att reformera
            reglerna för naturreservat, riksintressen och strandskydd. Alliansen
            vill också att hyresmarknaden reformeras genom att hyresregleringen
            ses över, främst i nyproduktion, och att mer flexibla regler införs
            för andrahandsuthyrning. För snabbväxande globala bolag krävs
            också bättre villkor för internationella rekryteringar. Därför
            vill vi se bättre regler för personaloptioner i tillväxtföretag.
            Alliansen har dessutom enats om att se över systemet för arbetskraftsinvandring
            för att förenkla och snabba på rekryteringarna av arbetskraft.
          </p>
          <p xml:id="i-XvF45gKge2qqYNYNRbNE4K">
            Att marknader under ordnade former och med tydliga spelregler
            öppnas upp för innovation och entreprenörskap främjar produktivitetsutvecklingen
            och tillväxten. Alliansen vill se över och förenkla regelverken
            för att främja delningsekonomin. Möjligheterna för framgångsrika
            och ansvarsfulla privata aktörer att arbeta med matchning på arbetsmarknaden
            bör också öka.
          </p>
          <p xml:id="i-7zVj6BBVpXPKPcPX53be1K">
            Sverige behöver kraftfulla och effektiva styrmedel för att minska
            klimathotet och kunna agera föredöme för världen, samtidigt som
            vi i EU och FN:s klimatkonvention UNFCCC verkar för att effektiva
            insatser för klimatet också bör göras i vår omvärld. Varje satsad
            klimatkrona ska göra största möjliga nytta. Genom att förorenaren
            betalar kan skatten i gengäld sänkas på jobb och företagande.
          </p>
          <p xml:id="i-UovhAgPfzsMWkxYL45d9B">
            Tryggheten är den grund som samhället vilar på. När otrygghet
            breder ut sig måste samhällets svar vara tydligt – det kommer
            inte att accepteras. Alliansen har krävt en snabb ökning av antalet
            poliser och skärpta straff för grova brott. Samtidigt måste samhällets
            förebyggande insatser utvecklas. För att garantera Sveriges försvarsförmåga
            mot yttre hot måste Försvarsmaktens resurser öka.
          </p>
          <p xml:id="i-YTpuAEQwYiNM64jbKiHTKT">
            Alliansens mål för skolan är att Sverige inom tio år bör ligga
            på topp tio i PISA-mätningarna. För att nå dit har Alliansen enats
            om att öka antalet timmar i skolbänken, införa fler karriärlärartjänster
            och tillföra mer resurser till utsatta skolor och svaga elever.
            Dessutom har vi föreslagit reformer av lärarutbildningen med ökat
            fokus på kunskap och praktiska lärarfärdigheter.
          </p>
          <p xml:id="i-v2poRmJCxrZKhvFZtMznB">
            En tillgänglig välfärd av bra kvalitet är en viktig grundpelare
            för den sammanhållning vi har i Sverige. Alliansen vill införa
            ett nytt ramverk för kvalitet i välfärden. All kommunal och fristående
            välfärdsverksamhet ska kräva tillstånd och styras med tydliga
            kvalitetskrav och sanktionsmöjligheter.
          </p>
          <p xml:id="i-HN9AqN9vKQU3fXbfNqkfKG">
            Alliansen vill stärka sjukvården och korta vårdköerna. Incitament
            för landstingen att stärka vårdgarantin måste återinföras. Det
            är också viktigt att mer resurser går till de verksamheter som
            behöver det mest, t.ex. primärvården.
          </p>
          <p xml:id="i-VrHAuoYYjsc6n39b7ciNgq">
            Alliansen vill att äldreomsorgen ska präglas av valfrihet, hög
            kvalitet och ett värdigt bemötande. Med tydligare kvalitetskrav
            och skarpare sanktioner vid misskötsel blir äldreomsorgen mer
            likvärdig över hela landet och kvaliteten i verksamheten säkras.
            Alla svenskar ska ha rätt till en värdig ålderdom med god livskvalitet.
          </p>
          <p xml:id="i-FZzMgt7PKbRX4hncYAmJKA">
            Alliansen anser att Sverige ska bedriva en långsiktigt hållbar
            migrationspolitik som inom ramen för den reglerade invandringen
            värnar asylrätten, underlättar rörlighet över gränser och främjar
            möjligheterna till arbetskraftsinvandring. För att uppfylla ett
            sådant åtagande krävs genomgripande reformer som skapar hållbara
            förutsättningar för migration och integration på både kort och
            lång sikt. På kort sikt måste först och främst säkerställas att
            mottagandet fungerar. På medellång sikt krävs genomgripande strukturella
            reformer av arbetsmarknaden, utbildningssystemet och bostadsmarknaden
            så att alla människor som ska etableras i Sverige har en möjlighet
            att få ett arbete, egenförsörjning och frihet att bestämma över
            sitt eget liv.
          </p>
          <head xml:id="i-EF8BoosyWQKjHLEu62Ya79" type="h2">
            c. Ansvar för svensk ekonomi och hållbara offentliga finanser
          </head>
          <p xml:id="i-28SU8n5XK1Tdso2jUrMRaq">
            Sverige har klarat den ekonomiska nedgången bättre än de flesta
            andra länder. Trots en ihållande lågkonjunktur har Sverige haft
            en jämförelsevis god BNP-tillväxt och sysselsättningen har fortsatt
            att öka. Ett avgörande skäl till att vi klarat krisen väl är att
            det finansiella ramverket och överskottsmålet medförde att Sverige
            gick in i finanskrisen med tillräckliga säkerhetsmarginaler i
            de offentliga finanserna för att kunna stimulera ekonomin under
            lågkonjunkturen. I kombination med en effektiv stabiliseringspolitik
            innebar dessa säkerhetsmarginaler att Sverige klarade sig bättre
            än de flesta andra länder. När ekonomin nu befinner sig i högkonjunktur
            står Sverige fortfarande väl rustat, med en relativt låg statsskuld
            och hög sysselsättning.
          </p>
          <p xml:id="i-BGSwrUVTUNFZxso3myAu2P">
            Figur 11 Genomsnittligt finansiellt sparande 2006–2014
          </p>
          <p xml:id="i-4yWiiKPBwcnzEDtjXgsJm6">
            Procent av BNP
          </p>
          <p xml:id="i-VzZ4xiiEtJKiGBHP7JiRuF">
            Källa: EU-kommissionens makroekonomiska databas Ameco, vinterprognosen
            2016.
          </p>
          <p xml:id="i-12WiN8kc5zVn1f9k6obFqg">
            Det är nu centralt att visa politiskt ledarskap och även fortsättningsvis
            värna svensk ekonomi. Även om den svenska statsskulden nu är låg
            har finanskrisen visat att skuldkvoten snabbt kan ändras om ett
            land inte har tillräckliga säkerhetsmarginaler. Medan Sveriges
            statsskuld fortsatt ligger på en låg nivå har skuldnivåerna i
            eurozonen skenat och ligger nu på över 90 procent av BNP. Statsskuldsräntorna
            riskerar då att tränga ut viktiga investeringar samtidigt som
            den ekonomiska nedgången fört med sig nedskärningar och åtstramningar
            i många länder.
          </p>
          <p xml:id="i-GN2PFKVbCoFMsSt335aYMc">
            Alliansen välkomnar därför den överenskommelse som slutits mellan
            sju partier i riksdagen om ett nytt finanspolitiskt ramverk. Överenskommelsen
            innebär att Alliansens strama linje med fortsatt fokus på ansvar
            för de offentliga finanserna och beredskap för nya kriser har
            fått gehör. Principen om överskott i de offentliga finanserna
            ligger fast och kompletteras med ett nytt skuldankare. Överskottet
            i offentliga finanser ska uppgå till i genomsnitt en tredjedels
            procent av BNP över en konjunkturcykel, och nivån på Maastrichtskulden
            ska på sikt nå 35 procent av BNP. För att nå överskottsmålet bör
            därmed det strukturella sparandet uppgå till ca 0,5 procent av
            BNP.
            <ref xml:id="i-QHQeadJiU87uZJYrqSxzCB" target="i-5pvDqCzNCypCreipoYVWKw">
              [11]
            </ref>
            Med det nya finanspolitiska ramverket säkerställs dels att sparandet
            över en konjunkturcykel ska vara positivt, dels att den totala
            skuldnivån ska vara så pass låg att tillräckliga marginaler finns
            för att understödja ekonomin när nästa kris slår till. Att överskottsmålet
            är formulerat över en konjunkturcykel innebär att det finansiella
            sparandet bör ligga under en tredjedels procent av BNP när resursutnyttjandet
            är lågt, och över en tredjedels procent när resursutnyttjandet
            är högt. Därigenom är överskottsmålet förenligt med en finanspolitik
            som motverkar konjunktursvängningar. På så sätt säkras hållbara
            offentliga finanser på både kort och lång sikt, samtidigt som
            finanspolitiken har utrymme att dämpa konjunktursvängningar i
            ekonomin.
          </p>
          <p xml:id="i-Ag7vCLCaAbf67yRGdsTMEE">
            Regeringen ser ut att med de senaste prognoserna, innan någon
            ny politik föreslås, närma sig det nya överskottsmålet. Överskotten
            i offentliga finanser är dock relativt låga – mindre än hälften
            av vad de var innan finanskrisen slog till 2008. Erfarenheten
            från budgetpropositionen 2017 var tyvärr att regeringen trots
            högkonjunktur valde att underfinansiera budgeten med 16 miljarder
            kronor. Troligtvis ser vi ett liknande scenario för 2018, där
            regeringen medvetet gör avsteg från överskottsmålet. Alliansen
            kommer inte att följa denna väg. Det gör Sverige mer sårbart när
            nästa kris slår till.
          </p>
          <p xml:id="i-2Y6uKaXP9JhP8YhZhqY2Fz">
            Mot bakgrund av det starka konjunkturläge som svensk ekonomi
            befinner sig i finns inte några stabiliseringspolitiska skäl att
            som regeringen fortsätta att föra en expansiv finanspolitik. I
            stället bör det offentliga sparandet föras tillbaka till det nya
            överskottsmålet. För att nå det nya överskottsmålet om en tredjedels
            procent över en konjunkturcykel bör det strukturella sparandet
            uppgå till ca 0,5 procent per år. Regeringens prognos i vårpropositionen
            för det strukturella sparandet 2018 ligger i linje med denna nivå.
            En rimlig avvägning är enligt Alliansens bedömning därför att
            nya reformer för budgetåret 2018 ska finansieras krona för krona.
            Tillsammans med de automatiska budgetförstärkningar som enligt
            regeringen kommer att ske under prognosperioden bedömer Alliansen
            därmed att överskottsmålet nås 2018, förutsatt att ekonomin är
            i balans.
          </p>
          <p xml:id="i-DDxYBbz6wJDjxVqDynSVPu">
            Figur 12 Bana för offentliga finanser
          </p>
          <p xml:id="i-S35BNHrPwC1BXCAM2kFiu5">
            Procent av BNP om inte annat anges
          </p>
          <table xml:id="i-VjG1NYWs6Wswv8Ebq33yfn">
            <row xml:id="i-TsJcW7ScyCemoqNGFK68xH" style="label">
              <cell>
                2016
              </cell>
              <cell>
                2017
              </cell>
              <cell>
                2018
              </cell>
              <cell>
                2019
              </cell>
              <cell>
                2020
              </cell>
            </row>
            <row xml:id="i-A9vu49oh8faBvP1jjwk2Jz">
              <cell>
                Finansiellt sparande
              </cell>
              <cell>
                0,9
              </cell>
              <cell>
                0,3
              </cell>
              <cell>
                0,6
              </cell>
              <cell>
                1,4
              </cell>
              <cell>
                2,1
              </cell>
            </row>
            <row xml:id="i-KuFrveNqmhLFzh6tW8nn3J">
              <cell>
                Strukturellt sparande
              </cell>
              <cell>
                1,0
              </cell>
              <cell>
                0,3
              </cell>
              <cell>
                0,6
              </cell>
              <cell>
                1,4
              </cell>
              <cell>
                2,2
              </cell>
            </row>
          </table>
          <p xml:id="i-TDpT1zebuYyiF4LKBLLYN5">
            Källa: Vårpropositionen 2017.
          </p>
          <p xml:id="i-ViJnTZc9wDvDorn13cZ9Yc">
            Det ska dock understrykas att de offentliga finansernas utveckling
            är svårbedömd. Konjunkturen har ett betydande genomslag på finanserna,
            men även den potentiella produktionsförmågan och efterfrågans
            sammansättning i jämvikt är av avgörande betydelse. En mindre
            justering av prognosen för exempelvis den potentiella produktivitetstillväxten
            kan få ett betydande genomslag på bedömningen av både det faktiska
            och det strukturella saldot i de offentliga finanserna på några
            års sikt. Även penningpolitikens utveckling är osäker. Konsekvensen
            av detta är att finanspolitiken måste utformas efter hand i ljuset
            av ny information. Om en ny allvarlig störning drabbar svensk
            ekonomi och ekonomin hamnar längre från balans bör de budgetförstärkande
            åtgärderna skjutas längre fram i tiden. Omvänt bör budgetförstärkningarna
            tidigareläggas om återhämtningen sker snabbare.
          </p>
          <p xml:id="i-HkvauLc3wQnohpmRBbm7Bn">
            Alliansen är enig om att budgetförstärkningarna bör ske genom
            såväl intäktsökningar som utgiftsminskningar framöver. Det är
            också centralt att budgetförstärkningarna samt finansieringen
            av reformer inte sker genom att skatten på jobb och företagande
            höjs. En lika viktig utgångspunkt är att budgetförstärkningarna
            inte ska påverka välfärdens kärnverksamheter.
          </p>
          <p xml:id="i-33uDwRJ2oFCTNRCEpL3qdB">
            Utgiftstaket utgör en övre gräns för statsbudgetens utgiftsnivå.
            Genom utgiftstaket ges riksdag och regering förbättrade möjligheter
            till kontroll och styrning av utgifterna. Alliansen vänder sig
            emot regeringens mycket kraftiga höjning av utgiftstaken, då det
            är viktigt att hålla utgifterna på en ansvarsfull nivå. Regeringens
            agerande förutsätter ett kraftigt höjt skatteuttag för att balansera
            utgiftsökningarna. Skattehöjningarna riskerar att slå mot jobb
            och företagande, och därmed försämra Sveriges ekonomiska utsikter.
          </p>
          <p xml:id="i-Uiv3rp7xBSgCER21P5Fpq4">
            Enligt de riktlinjer som finns bör en buffert för oförutsedda
            händelser lämnas obudgeterad under utgiftstaket för nästkommande
            budgetår. Hur stort budgetutrymmet för reformer på utgiftssidan
            slutligen blir beror bl.a. på hur stor del av budgeteringsmarginalen
            som under de kommande åren tas i anspråk av oförutsedda utgiftsökningar,
            t.ex. till följd av ökningar av volymer i de rättighetsbaserade
            transfereringssystemen eller den makroekonomiska utvecklingen.
            Regeringens utgiftstak har kritiserats av bl.a. Finanspolitiska
            rådet för att vara så högt satta i slutet av prognosperioden att
            den styrande effekten av taken helt gått förlorad. Alliansens
            utgiftstak är betydligt lägre än regeringens, och minskar som
            andel av BNP.
          </p>
          <p xml:id="i-JoDiCBDcpTtcM67FyVucAv">
            Figur 13 Förslag till utgiftstak
          </p>
          <p xml:id="i-RD5pXfvpz2e33aFgBv3wQq">
            Miljarder kronor om inte annat anges. (OBS preliminärt)
          </p>
          <table xml:id="i-Bw1PRtnzR3Z3QTUAi3DmED">
            <row xml:id="i-QkCevAHNAc2NXp2mGdXsSL" style="label">
              <cell>
                2017
              </cell>
              <cell>
                2018
              </cell>
              <cell>
                2019
              </cell>
              <cell>
                2020
              </cell>
            </row>
            <row xml:id="i-UiD1AXC2G3HwcQ4aLhW5kP">
              <cell>
                Utgiftstak
              </cell>
              <cell>
                1 253
              </cell>
              <cell>
                1 299
              </cell>
              <cell>
                1 332
              </cell>
              <cell>
                1 357
              </cell>
            </row>
            <row xml:id="i-2pBYuVQxU28QXB9eh7hERR">
              <cell>
                Takbegränsade utgifter, maximum
              </cell>
              <cell>
                1 231
              </cell>
              <cell>
                1 267
              </cell>
              <cell>
                1 287
              </cell>
              <cell>
                1 316
              </cell>
            </row>
            <row xml:id="i-SwbgQboYydnoXhUdXpuDt3">
              <cell>
                Budgeteringsmarginal, minimum
              </cell>
              <cell>
                22
              </cell>
              <cell>
                32
              </cell>
              <cell>
                45
              </cell>
              <cell>
                46
              </cell>
            </row>
            <row xml:id="i-BZ4dsQYhZn25UD5F7PczDi">
              <cell>
                Budgeteringsmarginal, procent av takbegränsade utgifter
              </cell>
              <cell>
                1,8 %
              </cell>
              <cell>
                2,5 %
              </cell>
              <cell>
                3,5 %
              </cell>
              <cell>
                3,1 %
              </cell>
            </row>
            <row xml:id="i-EnY5zVqeN6ahg8RbES2Zfv">
              <cell>
                Utgiftstak som andel av BNP
              </cell>
              <cell>
                27,5 %
              </cell>
              <cell>
                27,3 %
              </cell>
              <cell>
                26,9 %
              </cell>
              <cell>
                26,3 %
              </cell>
            </row>
          </table>
          <p xml:id="i-VBjM7dNkfDGSWvBVDC8HSt">
            Källor: Vårpropositionen 2017, Alliansens budgetmotioner 2017
            samt egna beräkningar.
          </p>
          <head xml:id="i-RqMHgiXCZRynHfhuCQTowL" type="h2">
            d. Fler i arbete genom stärkta drivkrafter och sänkta trösklar
            in på arbetsmarknaden
          </head>
          <p xml:id="i-5236mwbEP94e5qfgQf5GzP">
            Sverige byggs starkt genom fler i arbete. När många jobbar skapas
            mer resurser till den gemensamma välfärden. Att ha ett arbete
            och en inkomst ger människor makt över sina liv, liksom en känsla
            av gemenskap och av att vara behövd. Målsättningen kan därför
            inte vara annat än att alla som vill och kan arbeta ska ha ett
            jobb att gå till. Vi vill skapa förutsättningar för ett mer jämlikt
            och jämställt samhälle och stärka sammanhållningen i vårt land.
            Arbetsmarknaden ska rymma även dem som i dag står långt ifrån
            att få ett jobb. Jobben och kampen mot utanförskapet är fortsatt
            grunden för Alliansens politik.
          </p>
          <p xml:id="i-SMd991zmsMZnyxv1bvACyZ">
            Alliansens reformer i regeringsställning bidrog till att över
            300 000 fler människor kom i arbete under den största internationella
            krisen sedan depressionen. En betydande del av det breda utanförskapet
            som präglat svensk arbetsmarknad under 2000-talet kunde brytas.
            Under 2000-talets första år trycktes människor som varit inne
            på arbetsmarknaden ut ur arbetskraften bl.a. på grund av att ersättnings-
            och bidragssystemen gjorde att arbete lönade sig för dåligt. Samtidigt
            ökade antalet människor med sjuk- och aktivitetsersättning, det
            som tidigare kallades förtidspension, kraftigt. Sedan 2006 har
            en stor del av detta breda utanförskap minskat som en effekt av
            alliansregeringens politik. Färre människor förtidspensioneras
            och fler får behålla mer när de jobbar. Det har varit en framgångsrik
            ekonomisk politik samt välfärdspolitik, och andelen som försörjs
            av bidrag eller ersättningar har minskat med ungefär en fjärdedel.
          </p>
          <p xml:id="i-U5PCEanc5PQUd3XkYcckBU">
            I takt med att utanförskapet minskat i de grupper som står relativt
            nära arbetsmarknaden har utmaningarna på arbetsmarknaden förändrats.
            Risken att grupper som står nära arbetsmarknaden återigen pressas
            ut i utanförskap kvarstår visserligen, och förstärks av att regeringen
            nu gör det mindre lönsamt att arbeta. Men den mest betydande utmaningen
            på svensk arbetsmarknad i dag är att bryta det utanförskap som
            gäller dem som står längre ifrån arbetsmarknaden, och som har
            svårare att komma in. Särskilt utrikes födda och personer utan
            gymnasiekompetens drabbas av utanförskap i större utsträckning
            än andra grupper, delvis på grund av de trösklar som finns i form
            av höga skatter på arbete, men också för att många saknar de kunskaper
            och erfarenheter som krävs på den svenska arbetsmarknaden. Denna
            utmaning har förstärkts betydligt av det stora flyktingmottagande
            som Sverige haft under de senaste åren. Bland nyanlända personer
            i etableringsfasen har nästan 50 procent endast grundskoleutbildning
            eller mindre. För denna grupp är trösklarna in till den svenska
            arbetsmarknaden mycket höga.
          </p>
          <p xml:id="i-4hiDt5ug7PdmwM6CQFUT9b">
            Konsekvenserna av detta utanförskap är stora både för den enskilde
            och för samhället. Motsvarande var sjunde person i arbetsför ålder
            lever fortfarande helt på offentliga sociala ersättningar eller
            försäkringar. Varje människa i utanförskap nekas möjligheten att
            bygga en framtid utifrån sin egen vilja och förmåga. Det skapar
            otrygghet och ofrihet. Samtidigt är konsekvenserna för samhället
            också betydande. Matchningen på svensk arbetsmarknad har försämrats
            betydligt över tid. Företagen har svårt att hitta personal, trots
            att en relativt stor grupp står till arbetsmarknadens förfogande.
            När gruppen arbetslösa har en allt svagare anknytning till arbetsmarknaden
            och mer begränsad utbildning och erfarenhet minskar möjligheten
            att matcha arbetssökande med de arbetsuppgifter som företagen
            efterfrågar.
          </p>
          <p xml:id="i-27EMtNg7q9hFJiaiYx3BUE">
            De grupper som befinner sig i utanförskap eller riskerar att
            hamna där måste få ett jobb att gå till. Det kommer att kräva
            olika former av åtgärder. Hur hög sysselsättning vi uppnår i Sverige
            beror på samspelet mellan företagens efterfrågan på arbetskraft,
            hushållens utbud av arbetskraft och hur väl lönesättningen och
            andra institutioner fungerar på arbetsmarknaden. Prioriteringen
            bör i första hand vara att skapa jobb på den ordinarie arbetsmarknaden,
            inte temporära platser i arbetsmarknadsåtgärder.
          </p>
          <p xml:id="i-5Vnjfgeig4GG5P2wNDfadv">
            Trösklarna på svensk arbetsmarknad är höga, i form av låg flexibilitet
            på arbetsmarknaden och höga kompetenskrav. När en allt större
            andel av de arbetslösa står långt från arbetsmarknaden och ofta
            har svag utbildningsbakgrund och låg produktivitet krävs nya reformer.
            Trösklarna måste sänkas dels för de som klarar att ta steget till
            vidareutbildning, dels för de som av olika skäl inte klarar av
            att utbilda sig i kapp. Anställningskostnaderna måste sänkas för
            att öka efterfrågan på arbetskraft med lägre kvalifikationer.
            LAS måste ses över och nya mer ändamålsenliga anställningsformer
            införas för de grupper som står allra längst från arbetsmarknaden.
            RUT-avdraget måste utvecklas så att efterfrågan på enklare tjänster
            kan öka ytterligare. Möjligheterna till vuxenutbildning måste
            förbättras så att alla som kan också har möjlighet att vidareutbilda
            sig. Som Alliansen enats om bör Arbetsförmedlingen läggas ned
            i sin nuvarande form. Det är nödvändigt för att kunna fördela
            myndighetens resurser på ett mer effektivt och ändamålsenligt
            sätt. De som står allra längst ifrån arbetsmarknaden får i dag
            inte det stöd de behöver. Därför måste myndighetens fokus läggas
            om. Samtidigt bör andra mer framgångsrika matchningsaktörer ta
            vid för att matchningen mellan arbetssökande och arbetsgivare
            ska blir mer effektiv.
          </p>
          <p xml:id="i-L6M7wBjvRk9oA7cY36zYGb">
            Det är fortsatt viktigt att det lönar sig att arbeta vid låga
            inkomster i Sverige. När de samlade bidragen för en trebarnsfamilj
            där föräldrarna inte arbetar riskerar att minska om en förälder
            får ett jobb är drivkrafterna för arbete fortfarande för svaga.
            <ref xml:id="i-BDmnxfd2wMVVatb27NYpUR" target="i-f2CuT41FTtTbPK1SgsaNN">
              [12]
            </ref>
            Drivkrafterna för att arbeta måste vara starkare än drivkrafterna
            att vara frånvarande från arbetsmarknaden. Om man är sjuk eller
            av andra skäl inte kan arbeta ska vi ha trygghetssystem som fungerar.
            Men det ska alltid vara lönsamt att ta ett jobb och bidra till
            det gemensamma. Alliansen vill se starka drivkrafter att arbeta
            med låg skatt på arbetsinkomster och strama bidragsnivåer som
            främjar arbetslinjen och ett mer jämställt arbetsliv.
          </p>
          <p xml:id="i-8zC71v41NtTJNRfTtPxbK8">
            I takt med att utanförskapet ändrat karaktär befinner sig en
            allt större andel av de arbetslösa i andra bidragssystem än a-kassan.
            Ett viktigt steg i att stärka arbetslinjen är därför att reformera
            systemet för ekonomiskt bistånd. Det är viktigt med tydliga krav
            på aktivitet och motprestation för att få bidrag.
          </p>
          <head xml:id="i-UA6GW2CbWo1CrTS48eoCZH" type="h2">
            e. Goda förutsättningar för fler och växande företag
          </head>
          <p xml:id="i-6zmxJkdmZTPBZqD15YAjDa">
            Företagsamhet är grunden för Sveriges välstånd och det som driver
            samhällsutvecklingen framåt. För att skapa långsiktiga förutsättningar
            för tillväxt, jobbskapande och högre reallöner måste villkoren
            för att starta, driva och utveckla företag förbättras. Det är
            dessutom viktigt för att kunna öka antalet sysselsatta och minska
            utanförskapet. En stark efterfrågan på arbetskraft, från växande
            företag, är en förutsättning för att fler människor ska komma
            i arbete.
          </p>
          <p xml:id="i-9RQJk2pEYzbYimh49MdetJ">
            Ett gott företagsklimat i allmänhet och ett mycket gott små-
            och nyföretagarklimat är nödvändigt för att vi ska kunna dra nytta
            av de möjligheter som globaliseringen ger och möta de utmaningar
            den ställer oss inför. Villkoren för företagen måste vara minst
            lika goda i Sverige som i andra länder.
          </p>
          <p xml:id="i-WXq4VDEg7shDj9RMuykYWe">
            Alliansregeringen förbättrade tillväxtförutsättningarna avsevärt.
            Bolagsskatten och socialavgifterna sänktes och de ekonomiska drivkrafterna
            för att driva företag förbättrades. Regeringens politik går däremot
            i motsatt riktning med höjda kostnader på arbete och ökat regelkrångel.
            Under kommande år förväntas arbetskraftsdeltagandet minska i Sverige.
            Detta sker samtidigt som arbetskraftsbristen är påtaglig. Sammantaget
            riskerar det svenska företagsklimatet att försämras och därmed
            förutsättningarna för fler jobb och högre löner på sikt. För att
            stimulera tillväxten krävs att villkoren för att starta, driva
            och utveckla företag kontinuerligt förbättras.
          </p>
          <p xml:id="i-2SqZW5niWrycLxhJDTm18z">
            Sveriges välstånd vilar ytterst på att människor anstränger sig,
            driver företag och tar risker. Drivkrafterna för utbildning och
            entreprenörskap måste därför hela tiden värnas. Den statliga inkomstskatten
            bör omfatta färre än i dag och företagsskatterna bör värna drivkrafterna
            för entreprenörskap. Högre marginalskatter och högre skatter på
            fåmansbolag bör motverkas.
          </p>
          <p xml:id="i-7iRxzqZam2bSJB13QXzuWJ">
            För att företag ska kunna växa måste tillgången till kompetens
            och kapital vara god. Svenska företag vittnar om problem med rekrytering
            och tillgång till kapital i tidiga faser.
          </p>
          <p xml:id="i-WBKpsUpZPXVeWLVajuDFrQ">
            För att förbättra tillgången på kompetens krävs en bättre fungerande
            bostadsmarknad. Alliansen har enats om att genomföra ett genomgripande
            regelförenklingsarbete. Byggvänliga bullerregler bör införas och
            tekniska egenskapskrav och utformningskrav förändras så att trösklarna
            för byggande sänks. För det andra krävs skarpa reformer för att
            frigöra mer attraktiv mark att bygga på. Alliansen vill reformera
            systemen för riksintressen, naturreservat och strandskydd så att
            bostadsbyggande prioriteras högre. För det tredje krävs att överklagandeprocessen
            kortas. Till exempel bör länsstyrelsen tas bort som första instans
            för överklaganden, och sakägarkretsen – vilka som över huvud taget
            har rätt att överklaga – måste begränsas. För det fjärde måste
            resurserna inom bostadspolitiken användas effektivt. Därför bör
            de av regeringen införda byggsubventionerna avskaffas. För det
            femte måste rörligheten på bostadsmarknaden tydligt öka. Alliansen
            har gemensamt drivit att taket för uppskov av reavinstskatten
            ska slopas permanent för att minska dagens inlåsningseffekter.
            Det måste också bli enklare att hyra ut sin bostad i andra hand
            och dagens hyresreglering måste ses över, framför allt i nyproduktion.
          </p>
          <p xml:id="i-SZqxJT2vhwnc1oKDBrY1no">
            För snabbväxande globala bolag krävs också bättre villkor för
            internationella rekryteringar. Därför vill vi se bättre regler
            för personaloptioner i tillväxtföretag. Alliansen har dessutom
            enats om att se över systemet för arbetskraftsinvandring för att
            förenkla och snabba på internationella rekryteringar.
          </p>
          <p xml:id="i-E4fH2EXF1ttxAX5ceyf2Vs">
            Också tillgången på kapital är en nyckelfråga för att främja
            entreprenörskap. För att effektivisera det offentliga riskkapitalet
            bör fond-i-fond-lösningar användas brett, där statligt riskkapital
            samverkar med privata fonder för att nå mindre och växande företag.
            De statliga fondernas inriktning bör också främst inriktas på
            tidiga utvecklingsfaser för att undvika undanträngning av privat
            kapital. Det är också viktigt att riskkapital finns tillgängligt
            i hela landet. Därtill stänger dagens regelverk för aktiebolag
            ute många potentiella företagare. Reglerna bör anpassas till det
            behov av aktiekapital som faktiskt föreligger, och som i exempelvis
            många tjänsteföretag kan vara relativt begränsat. Därför bör kravet
            på aktiekapital sänkas från 50 000 till 25 000 kronor.
          </p>
          <p xml:id="i-4aFtNbUzhph2vhchFr7Aac">
            Att marknader under ordnade former och med tydliga spelregler
            öppnas upp för innovation och entreprenörskap främjar produktivitetsutvecklingen
            och tillväxten. Alliansen vill se över och förenkla regelverken
            för att främja delningsekonomin. Vi vill också vidareutveckla
            möjligheterna för dagens framgångsrika privata aktörer att arbeta
            med matchning på arbetsmarknaden.
          </p>
          <head xml:id="i-R2vs2vVnPABk8APP6mXwrW" type="h2">
            f. En hållbar utveckling för framtiden
          </head>
          <p xml:id="i-3eZQwvqdz9JNhjhCsQfQxC">
            För Alliansen är det en självklarhet att Sverige måste vara pådrivande
            i omställningen till en klimatneutral ekonomi och ett giftfritt
            samhälle, och lika självklart att detta inte står i motsats till
            tillväxt och jobbskapande utan att både miljö och tillväxt kan
            gå hand i hand. För detta krävs väl utformade och effektiva styrmedel.
            Förorenaren ska betala för sin miljöpåverkan samtidigt som förnybar
            och miljövänlig teknik tillåts växa fram. På så sätt ger våra
            åtgärder största möjliga resultat för miljön. Inte minst krävs
            att den svenska fordonsflottan blir mer hållbar och att utsläppen
            från transportsektorn minskar. Beroendet av fossila bränslen är
            både en belastning på miljön och en säkerhetspolitisk risk. Nya
            styrmedel för att minska användningen av gifter i vår vardag krävs
            också. Därtill måste Sverige arbeta oförtröttligt på den internationella
            arenan för att bidra till att de globala utsläppsreduktioner som
            behövs uppnås.
          </p>
          <p xml:id="i-Dqh2p6nqG4AysR3bYaQ4V9">
            Under sin tid vid makten har regeringen inte förmått ta ledningen
            för minskade utsläpp och en giftfri vardag. Tvärtom har många
            beslut om styrmedel förskjutits och i stället har nya skatter
            aviserats på förnybar energi. Dessutom döms politiken ut som ineffektiv
            av regeringens egna expertmyndigheter som Finanspolitiska rådet
            och Konjunkturinstitutet. Det finns tecken på att de senaste årens
            nedgång i klimatutsläpp nu bromsas och att andelen miljöbilar
            minskar. Nya initiativ krävs både i Sverige och på EU-nivå för
            att den ekonomiska politiken och miljöomställningen ska understödja
            varandra.
          </p>
          <p xml:id="i-9mvNNa13yWY2iXxYNQUaSY">
            Just eftersom det är så akut att möta klimatförändringarna är
            det viktigt att våra insatser gör största möjliga skillnad. Sverige
            behöver kraftfulla och effektiva styrmedel för att minska klimathotet
            och kunna agera föredöme för världen, samtidigt som vi i EU och
            FN:s klimatkonvention UNFCCC verkar för att effektiva insatser
            för klimatet också görs i vår omvärld. Varje satsad klimatkrona
            ska göra största möjliga nytta. Genom att förorenaren betalar
            kan skatten i gengäld sänkas på jobb och företagande.
          </p>
          <head xml:id="i-TW9TQGFSwA2pCNShvgMsGa" type="h2">
            g. Stärk tryggheten
          </head>
          <p xml:id="i-YMkM9XWQ9G9vasrMCtKkaM">
            Tryggheten är den grund som samhället vilar på och först och
            främst en förutsättning för människors frihet och välmående. Men
            det är också grunden för vår ekonomi och vårt välstånd. Utan säkerhet
            och trygghet rivs förtroendet människor emellan ned. Utan tillit,
            en stark äganderätt och starka institutioner hotas själva fundamenten
            för vår välståndsutveckling.
          </p>
          <p xml:id="i-Xj1aK9i5VQnbXBX4NRJiBH">
            Vi ser hur otryggheten ökar i delar av Sverige. Stenkastning
            mot polis och räddningspersonal, bilbränder och våldsbrott och
            framväxten av parallella samhällen i några av våra mest brottsutsatta
            förorter är exempel på att utvecklingen går åt fel håll. Världen
            är samtidigt mer osäker och orolig än på länge och därmed också
            alltmer oförutsägbar. Rysslands aggression mot Ukraina visar inga
            tecken på att avta och spänningen i vårt närområde är fortsatt
            hög med ett alltmer auktoritärt och aggressivt Ryssland. I Mellanöstern
            och Nordafrika ökar radikaliseringen och den har kommit att följas
            av terror. Säkerhetsläget är i dag mer problematiskt än på mycket
            länge.
          </p>
          <p xml:id="i-Jcc3vYEJW9Doy8JGbphNup">
            När tryggheten utmanas både på hemmaplan och i omvärlden krävs
            åtgärder. Alla invånare – oavsett var man bor – ska känna trygghet
            att rättsväsendet och Försvarsmakten står starka.
          </p>
          <p xml:id="i-Bx4vBTVtA8KmUp9g4o9a4">
            När otrygghet breder ut sig måste samhällets svar vara tydligt
            – det kommer inte att accepteras. Alliansen har krävt en snabb
            ökning av antalet poliser och skärpta straff för grova brott.
            Samtidigt måste samhällets förebyggande insatser utvecklas. För
            att garantera Sveriges försvarsförmåga mot yttre hot måste Försvarsmaktens
            resurser öka.
          </p>
          <head xml:id="i-AMYhaZrr49qwAbn2BYm5Hy" type="h2">
            h. En trygg och tillgänglig välfärd
          </head>
          <p xml:id="i-Azfx1JBXoEpnLMkcMVcRq4">
            Alliansen står för en trygg och tillgänglig välfärd. Välfärdslandet
            Sverige byggdes på idén om att alla ska ha likvärdiga möjligheter
            till ett gott liv. En tillgänglig välfärd av bra kvalitet är en
            viktig grundpelare för den sammanhållning vi har i Sverige. Men
            med stora grupper som står långt från arbetsmarknaden riskerar
            Sverige att glida isär. Alla barn och vuxna måste få samma chans
            att lyckas. Därför måste välfärdens kärna – skola, vård och omsorg
            – värnas och utvecklas.
          </p>
          <p xml:id="i-HYfGtjFneYhGX1ZbawYaY9">
            Alliansregeringens ekonomiska politik och välfärdspolitik resulterade
            i att resurserna till skola, sjukvård och omsorg ökade med mer
            än 100 miljarder kronor i fasta priser. Resurserna ökade per invånare,
            per elev och per slutenvårdspatient. Också antalet läkare, barnmorskor
            och sjuksköterskor per invånare ökade. Men välfärden kan stärkas
            och utvecklas ytterligare. Välfärdspolitiken måste bl.a. förbättra
            resultaten i skolan, minska ojämlikheten som fortfarande finns
            i vården och svara upp mot behoven hos en åldrande befolkning.
          </p>
          <p xml:id="i-VdMjsKPAfokAuGT4Yn3v3X">
            Utbildningen i Sverige ska hålla hög kvalitet och vara tillgänglig
            för alla – för elevernas skull men också för jobben, välfärden
            och sammanhållningen i samhället. Föräldrarna ska veta att barnen
            när de kommer hem från skolan har lärt sig något nytt i en trygg
            miljö. Alla elever ska mötas av höga förväntningar och ges det
            stöd och den stimulans som var och en behöver för att nå kunskapsmålen
            och växa utifrån sina egna förutsättningar. Skolan ska också ge
            bildning och lära för livet – inte bara arbetslivet – oavsett
            bakgrund eller var du går i skolan.
          </p>
          <p xml:id="i-AUiJHr69kUKu69RC2oFSua">
            Många nyanlända barn som flytt från krig och förtryck har i år
            haft sin allra första skoldag runt om i Sverige. Deras väg in
            i det svenska samhället kommer i stor utsträckning att gå genom
            skolan. Den svenska skolan står inför stora utmaningar när antalet
            nyanlända elever ökar snabbt samtidigt som skolresultaten fortsatt
            sjunker. Under åren framöver kommer det att krävas särskilda ansträngningar
            för att alla barn i Sverige, oavsett bakgrund, ska få en bra start
            i livet och en rivstart i vårt skolsystem.
          </p>
          <p xml:id="i-ZQnNMdQfummjczbMH4dhw">
            Alliansens utgångspunkt är en sjukvård präglad av kvalitet och
            tillgänglighet för alla. Svensk vård och omsorg uppvisar i ett
            internationellt perspektiv goda resultat. Men i takt med att vi
            lever längre och kan behandla allt fler sjukdomar förändras kraven
            på hälso- och sjukvården. Alliansregeringen satsade mer resurser
            än vad som någonsin tidigare satsats på vården. Köerna har kortats
            och vi har sett en kraftig ökning av antalet vårdcentraler och
            generösare öppettider. Kvaliteten i sjukvården har stärkts över
            tid och patienterna är mer nöjda med vården. Samtidigt finns fortfarande
            brister. Långa väntetider och otillräcklig tillgänglighet är fortfarande
            ett problem i delar av vården. Fördelningen av resurser mellan
            de med större och de med mindre behov fungerar inte optimalt.
            Brist på kompetens i vissa vårdyrken, t.ex. bland sjuksköterskor,
            är vanligt. Vården är fortfarande inte jämlik – gällande såväl
            kvalitet och kontinuitet som väntetider. Alliansen kommer att
            fortsätta att utveckla vården med patientens behov i fokus. Kvalitet,
            tillgänglighet och valfrihet ska prägla den svenska sjukvården,
            och alla patienter ska känna sig väl omhändertagna på vårdcentraler
            och sjukhus i hela Sverige.
          </p>
          <p xml:id="i-V4ypipwSmzCCmmMx2HBnWL">
            Att åldras innebär ofta ett ökat behov av hjälp i vardagen. Hur
            hjälpen utformas påverkar i hög grad livskvaliteten. Alliansens
            utgångspunkt är att varje människa är unik med egna önskemål och
            intressen. Rätten till självbestämmande är lika viktig oavsett
            ålder. Äldreomsorgen ska präglas av stor valfrihet, hög kvalitet
            och ett värdigt bemötande och finnas tillgänglig för alla som
            behöver den.
          </p>
          <p xml:id="i-8X3gKGifHL28GygBybt9wE">
            En mångfald av aktörer är en förutsättning för valfrihet. Alliansens
            välfärdspolitik sätter eleven, patienten och brukaren i centrum.
            Rätten att själv välja var och hur man tar del av vård, skola
            och omsorg är en viktig del i att kunna utforma sitt eget liv
            och sin egen tillvaro. Välfärden finns till för medborgarna, och
            medborgarna har rätt att påverka dess utformning. Därför måste
            möjligheten att välja, och välja bort, värnas.
          </p>
          <p xml:id="i-LZ6pnVXQu1MhwdJt3knAJ7">
            Mångfalden av aktörer inom välfärden bidrar också till att utveckla
            nya idéer och hitta nya, smartare och effektivare arbetssätt,
            till gagn för alla som använder välfärden. Den svenska lösningen,
            med en offentligt finansierad välfärd som alla medborgare har
            rätt till, och där många olika typer av utförare tillåts bidra,
            är viktig att värna. Välfärdens verksamheter gynnas av att nya
            privata och ideella aktörer har möjlighet att etablera sig för
            att bidra till innovation och värdeskapande.
          </p>
          <p xml:id="i-JzY4Ffqsb1EoqPfJQoQopZ">
            Vi har dock sett att den svenska välfärden inte alltid fördelas
            jämlikt, och att kvaliteten i vissa fall brister hos både offentliga
            och fristående verksamheter. För att säkerställa en jämlik välfärd
            av hög kvalitet finns därför anledning att se över kraven på och
            regleringen av både offentlig och fristående välfärdsverksamhet.
            Riksdagen har därför beslutat att en utredning bör se över möjligheten
            att införa tillståndsplikt med ägar- och ledningsprövning, ett
            tydligare kravställande och bättre uppföljning avseende kvalitet
            och skarpare sanktioner vid misskötsel inom välfärden. Att regeringen
            inte fokuserar på kvalitetsaspekterna utan i stället låter utreda
            begränsningar av vinstuttag i välfärdssektorn är en mycket olycklig
            utveckling. Det finns inga etablerade samband mellan organisationsform
            eller vinstuttag och kvaliteten i verksamheten. Utgångspunkten
            borde i stället vara hur vi på bästa sätt kan säkerställa både
            kvalitet, trygghet, effektivitet, innovation, valmöjligheter och
            öppenhet på ett sätt som gagnar elever, föräldrar, patienter,
            brukare och anhöriga i alla välfärdens verksamheter.
          </p>
          <p xml:id="i-9SV8c66YcAWxtv2gtgprPM">
            Alliansen vill införa ett nytt ramverk för kvalitet i välfärden.
            All kommunal och fristående välfärdsverksamhet ska kräva tillstånd
            och styras med tydliga kvalitetskrav och sanktionsmöjligheter.
            Verksamheter som inte klarar kvalitetskraven ska snabbt vändas
            eller stängas ned.
          </p>
          <p xml:id="i-JK2RhJMtLgs9Lf4h4CVSQG">
            Alliansens mål för skolan är att Sverige inom tio år bör ligga
            på topp tio i PISA-mätningarna. För att nå dit har Alliansen enats
            om att öka antalet timmar i skolbänken, införa fler karriärlärartjänster
            och tillföra mer resurser till utsatta skolor och svaga elever.
            Dessutom vill vi reformera lärarutbildningen med ökat fokus på
            kunskap och inlärning.
          </p>
          <p xml:id="i-F4r1AUSjaSXJ4oMeqYVAT9">
            Alliansen vill stärka sjukvården och korta vårdköerna. Incitament
            för landstingen att stärka vårdgarantin måste återinföras. Det
            är också viktigt att mer resurser går till de verksamheter som
            behöver det mest, t.ex. primärvården.
          </p>
          <p xml:id="i-Lxqx3wb7CYEZggWXARgqdC">
            Alliansen vill att äldreomsorgen ska präglas av valfrihet, hög
            kvalitet och ett värdigt bemötande. Med tydligare kvalitetskrav
            och skarpare sanktioner vid misskötsel blir äldreomsorgen mer
            likvärdig över hela landet och kvaliteten i verksamheten säkras.
            Alla svenskar ska ha rätt till en värdig ålderdom med god livskvalitet.
          </p>
          <head xml:id="i-WfrMXhToXNLZWnEEK4Lerz" type="h2">
            i. Migrationen till Sverige kräver nya reformer
          </head>
          <p xml:id="i-4jwDjD7oM19mdiaUBGmkmH">
            Under de senaste åren har Europas närområde präglats av flera
            svåra väpnade konflikter. I Syrien, Irak, Eritrea och Afghanistan
            har krig och förföljelse lett till att människor tvingats fly
            för att söka skydd inom det egna hemlandet, i närområdet eller
            på andra kontinenter. FN:s flyktingorgan uppskattar att uppemot
            65 miljoner människor var på flykt i världen under 2015, den högsta
            siffran som någonsin uppmätts. Under samma år sökte 1,2 miljoner
            människor skydd i EU. Hela 160 000 personer sökte asyl i Sverige.
            Mellan 2010 och 2020 bedömer Ekonomistyrningsverket att knappt
            en halv miljon nyanlända kommer att etableras i Sverige.
          </p>
          <p xml:id="i-TTEcXnjBT6sHjRhyKmPZWK">
            Alliansen anser att Sverige ska bedriva en långsiktigt hållbar
            migrationspolitik som inom ramen för den reglerade invandringen
            värnar asylrätten, underlättar rörlighet över gränser och främjar
            en behovsstyrd arbetskraftsinvandring. För att uppfylla ett sådant
            åtagande krävs genomgripande reformer som skapar hållbara förutsättningar
            för migration och integration på både kort och lång sikt.
          </p>
          <p xml:id="i-XwQkWPeKyKb8mAUNqxLgyp">
            På kort och medellång sikt måste regeringen först och främst
            säkerställa att mottagandet fungerar. Under hösten 2015 kom allianspartierna
            överens med regeringen om en rad åtgärder för att hantera migrationskrisen
            inom ramen för migrationsöverenskommelsen. Allianspartierna fick
            igenom avgörande förslag för att skapa ordning och reda i mottagandet
            och en bättre etablering och dämpa kostnadsökningarna. Bland annat
            innebär uppgörelsen att tillfälliga uppehållstillstånd blir huvudregel
            med rätt till familjeåterförening, tydligare försörjningskrav
            vid anhöriginvandring och ett stärkt återvändande. Vidare föreslås
            en stärkt kostnadskontroll i mottagandet och etableringen genom
            bl.a. tydligare krav för att erhålla försörjningsstöd. Samtidigt
            beslutades om viktiga alliansförslag för att stärka integrationen,
            som ett breddat RUT-avdrag och lärlingsanställningar för nyanlända,
            samt att utreda lagliga vägar för att söka asyl i EU.
          </p>
          <p xml:id="i-9rrXMQQzF7riFaQdv3JBGx">
            På längre sikt måste den ekonomiska politiken ha beredskap för
            att på bästa sätt tillvarata de möjligheter som en betydande befolkningsökning
            innebär, och minimera de utmaningar som det stora mottagandet
            under de senaste åren kan medföra. Sverige har inte i tillräckligt
            hög utsträckning fått in utrikes födda och nyanlända på arbetsmarknaden.
            Efter nio år har knappt hälften av de som kommit till Sverige
            som flyktingar någon form av jobb. Sysselsättningsgraden hos utrikes
            födda uppgick 2015 till 60,1 procent, till skillnad från 68,8
            procent hos inrikes födda. Att alltför många utrikes födda saknar
            jobb och i stället blir beroende av bidrag är först och främst
            destruktivt och negativt för varje enskild människa som hamnar
            i långvarigt utanförskap. Men med ett växande och utbrett utanförskap
            riskerar också kostnaderna för samhället att öka.
          </p>
          <p xml:id="i-4KR7NSSRLpp8R6EBCcrH1N">
            Alliansens politik syftar till att bygga ett samhälle som tar
            till vara varje människas förmåga, där alla får förutsättningar
            att växa och stå på egna ben och där vi gemensamt skapar trygghet
            och sammanhållning. Att ha ett arbete och en inkomst ger människor
            makt över sina liv, liksom en känsla av gemenskap och av att vara
            behövd. Det är grunden i Alliansens politik. Därför krävs också
            att den ekonomiska politiken utvecklas för att på bästa sätt hjälpa
            de människor som flytt till Sverige att komma in på arbetsmarknaden,
            få sitt första jobb och bli en del av Sverige.
          </p>
          <p xml:id="i-8Dot1WFA2YELGY1ULyE4KT">
            Det första och främsta skälet för att se till att människor i
            utanförskap kommer i arbete är att ge människor frihet över sitt
            eget liv. Men att fler kommer i arbete är också mycket viktigt
            för svensk ekonomi som helhet. Den ekonomiska politiken ska genom
            hög sysselsättning, långsiktigt hållbara finanser och stabila
            makroekonomiska förhållanden skapa välstånd för alla som bor i
            Sverige. Huruvida invandring bidrar positivt eller negativt till
            dessa mål är i mycket stor grad avhängigt om de människor som
            kommer till Sverige kommer i arbete, precis på samma sätt som
            för befolkningen i övrigt. Om tillräckligt många kommer i arbete
            kan invandringen, som innebär en föryngring av Sveriges befolkning,
            vara en viktig del i att klara finansieringen och bemanningen
            av vård och omsorg för allt fler äldre. Dessutom kan utrikes födda
            bidra till att öka svensk handel. Forskningsstudier visar på positiva
            effekter av invandring på både export och import. Om för få tar
            steget in på arbetsmarknaden blir utvecklingen den motsatta –
            då belastas den offentliga ekonomin av ökade bidragsutbetalningar.
            För den enskilde blir konsekvenserna ännu större med risk för
            ett djupt utanförskap och grusade drömmar.
          </p>
          <p xml:id="i-RtUaDjKs1RW1HhgZDVswrZ">
            För Sverige är utmaningen betydande – historiskt har etablering
            och integration inte fungerat tillräckligt bra. Det har resulterat
            i att Sverige under en längre tid sett en utveckling mot ett nytt
            och djupt utanförskap hos svenskar som har låg utbildningsbakgrund
            eller som är utrikes födda. Inom ett par år bedöms nästan 80 procent
            av de inskrivna på Arbetsförmedlingen tillhöra särskilt utsatta
            grupper som t.ex. utomeuropeiskt födda och personer utan gymnasieutbildning.
            Arbetslösheten är fyra gånger högre för en person född utanför
            Europa än för en person född i Sverige. Detta mönster måste brytas.
          </p>
          <p xml:id="i-PGVBedv3mRhUtPw3R7BPB1">
            Alliansens främsta uppdrag under åren 2006 till 2014 var att
            bryta det breda utanförskap som drabbade människor som förtidspensionerades
            och sjukskrevs bort från arbetsmarknaden. För att bryta den negativa
            utvecklingen krävdes genomgripande strukturreformer som ökade
            arbetsutbudet och gjorde det mer lönsamt att arbeta än att gå
            på bidrag. Som ett resultat av Alliansens reformer minskade utanförskapet
            med en fjärdedel.
          </p>
          <p xml:id="i-Q29nYLXuPy1zamhoEomLQ2">
            I dag har utmaningen delvis skiftat. Hög arbetslöshet bland utomeuropeiskt
            födda och stora grupper nyanlända som behöver ett första jobb
            kommer att vara en av Sveriges största strukturella utmaningar
            under åren framöver. Under de kommande åren är det därför helt
            avgörande att politiken tar nästa steg och genomför nödvändiga
            reformer för att hantera det nya läget. En bättre integration
            och lägre trösklar in till arbetsmarknaden för att nyanlända ska
            komma i arbete är nödvändigt och kan bara ske genom strukturellt
            riktiga reformer. De utbudsreformer som Alliansen genomförde under
            sin regeringstid ledde till att utrikes föddas arbetskraftsdeltagande
            ökade från 65 till 70 procent. Det är ett steg i rätt riktning,
            men mer kommer att krävas. En av Alliansens främsta uppgifter
            är att bryta det utanförskap som växt fram bland utrikes födda
            och unga som saknar gymnasieutbildning. Det kommer att kräva stabila
            offentliga finanser och genomgripande strukturella reformer av
            arbetsmarknaden, utbildningssystemet och bostadsmarknaden.
          </p>
          <p xml:id="i-VMqAKKEXA1wxHqYGrETTBe">
            Sverige ska bedriva en långsiktigt hållbar migrationspolitik
            som inom ramen för den reglerade invandringen värnar asylrätten,
            underlättar rörlighet över gränser och inte ställer byråkratiska
            hinder för arbetskraftsinvandring. För att uppfylla ett sådant
            åtagande krävs genomgripande reformer som skapar hållbara förutsättningar
            för migration och integration på både kort och lång sikt. På kort
            sikt måste först och främst säkerställas att mottagandet fungerar
            och är kostnadseffektivt. På medellång sikt krävs genomgripande
            strukturella reformer av arbetsmarknaden, utbildningssystemet
            och bostadsmarknaden så att alla människor som ska etableras i
            Sverige har en möjlighet att få ett arbete, egenförsörjning och
            frihet över sitt eget liv.
          </p>
          <head xml:id="i-B9eBAMiZZYWXBB4fEosUdz" type="h1">
            5 Kristdemokraternas ekonomiska politik
          </head>
          <p xml:id="i-J2TpH2mFc1FmgbjTUwhLBU">
            Kristdemokraterna vill ha en ekonomisk politik som tillvaratar
            varje människas förmåga och som underlättar för alla att gå från
            utanförskap till arbete. Den ekonomiska politiken ska skapa förutsättningar
            för människor att bygga goda relationer och känna trygghet och
            tillit.
          </p>
          <p xml:id="i-3sDxNK4GS6oz7gN8YNonpS">
            Vi vill skapa förutsättningar för ett samhälle med god ekonomisk
            tillväxt och ett företagsklimat som står sig starkt i den allt
            hårdare globala konkurrensen. Den ekonomiska politiken ska stärka
            familjernas självbestämmande och det civila samhällets ställning,
            vilket är grunden för ett fungerande samhälle där människor känner
            tillit till varandra. En välfungerande ekonomisk politik ger oss
            resurser att satsa på välfärden, såsom en god vård och omsorg
            och en bra skola. Med genomtänkta reformer kring arbetsmarknaden
            och i skattepolitiken kan vi förbättra människors möjlighet att
            lämna arbetslöshet och utanförskap.
          </p>
          <p xml:id="i-GmZbtQkJ3nkpynzwXEFxw">
            Sverige drar nytta av en god konjunktur och att alliansregeringens
            jobbreformer fortsatt skapar förutsättningar för hög sysselsättning
            och god tillväxt. Samtidigt har Sverige problem och stora utmaningar
            som den nuvarande regeringen står alltför passiv inför. Det handlar
            om brister i tryggheten genom en polisorganisation som är för
            liten och fungerar för dåligt. Det handlar om tillgängligheten
            i vården och omsorgen som tyvärr försämrats de senaste åren och
            nu fortsätter att försvagas. Här behövs riktiga reformer som kan
            korta köerna och säkra en jämlik vård i hela landet inom sjukvården
            och öka tryggheten inom äldreomsorgen, genom höjd kvalitet och
            ökat inflytande för den enskilde.
          </p>
          <p xml:id="i-Mm254qeuBmDqBUy22Nf8fP">
            Skolan behöver fördjupa sitt kunskapsuppdrag, men det är också
            uppenbart att samhällets insatser behöver stärkas för att vända
            trenden med barn och unga som mår dåligt och drabbas av psykisk
            ohälsa. I det arbetet måste såväl familjer och barn- och ungdomsvården
            som skolan och den ideella sektorn stärkas.
          </p>
          <p xml:id="i-4CxuCGKKXBwv2TQKN3CLbp">
            Rekordmånga människor befinner sig nu på flykt undan förtryck
            och krig. Många har sökt och fortsätter att söka sig till Sverige.
            Det är en moralisk plikt och en självklarhet att ta emot människor
            på flykt. Men det skapar också utmaningar för vårt samhälle när
            en stor grupp människor ska integreras. Arbetsmarknaden är tudelad,
            och allt fler arbetslösa befinner sig i en utsatt ställning. Denna
            tudelning riskerar att fördjupas, med mänskliga, sociala och ekonomiska
            följder, om inte omfattande reformer genomförs.
          </p>
          <p xml:id="i-CdeVJmDQEguqCwhY7K4J3c">
            Många av de som lämnas efter, utanför arbetsmarknaden, är nyanlända
            som ofta saknar gymnasieutbildning och har bristande språkkunskaper.
            Samtidigt förändras också jobbens karaktär snabbt på arbetsmarknaden.
            En allt större del av jobben kräver högre utbildning och specialistkompetens.
            För att kunna inkludera fler finns ett skriande behov av både
            mer yrkesutbildning och fler s.k. enkla jobb. De behövs för att
            alla de människor som nu kommer till Sverige ska få en möjlighet
            på den svenska arbetsmarknaden.
          </p>
          <p xml:id="i-69bVdH3igdwPEiazL1T2sJ">
            Inför denna utmaning är regeringen förbluffande passiv. Samtidigt
            har vi en politik från regeringen som leder till färre jobb när
            skatten på jobb och tillväxt höjs. Den i flera avseenden goda
            sysselsättningsutvecklingen sker trots – och inte tack vare –
            regeringens politik. Varje år med den socialdemokratiska regeringen
            har inneburit högre skatter, mindre pengar i plånboken och höjda
            trösklar in på arbetsmarknaden, speciellt för de som befinner
            sig i utanförskap.
          </p>
          <p xml:id="i-Mp7qyFnmLSjM26BhAHRPRt">
            Inriktningen på politiken är väsensskild från den Kristdemokraterna
            förde, tillsammans med alliansen. Under alliansåren växte helt
            nya branscher fram som skapade jobb åt människor som tidigare
            befunnit sig i utanförskap. Vi var med och tog Sverige ur en återvändsgränd
            av höjda skatter och bidrag. I stället visade vi upp nya vägar
            till ökad frihet, valfrihet och tillväxt. Sedan gjorde entreprenörer
            och svenska folket resten. Utanförskapet minskade med en femtedel,
            trots finanskrisen. Så fungerar en politik som litar på människors
            skaparkraft och bygger Sverige underifrån. Men de utmaningar vi
            står inför nu är både stora och många.
          </p>
          <p xml:id="i-FUHSqMXxL1qN3gksVyLrY8">
            En av de mest angelägna utmaningarna att lösa är att inkludera
            fler på arbetsmarknaden. Det kräver att vi öppnar upp fler typer
            av jobb. Vi har inte råd att sortera jobb i fina och fula. I stället
            behöver vi mer kraftfullt sänka kostnader och byråkratiska hinder
            för att bredda arbetsmarknaden till grupper som har svårast att
            komma in. Vi vill därför införa introduktionsanställningar. Det
            är en ny anställningsform som möjliggör för arbetsgivare att utan
            krångel anställa personer till en något lägre ingångslön samtidigt
            som den anställde får utbildning på jobbet. Detta vill vi kombinera
            med dubbelt jobbskatteavdrag för grupper som har svårare att ta
            sig in på arbetsmarknaden – nyanlända, unga och personer som exempelvis
            på grund av arbetslöshet eller sjukdom har varit borta länge från
            arbetsmarknaden. Vi vill också avskaffa de utbildningar hos Arbetsförmedlingen
            som inte fungerar och i stället satsa på fler platser i yrkesvux
            (kortare yrkesutbildningar). Men jobben skapas huvudsakligen genom
            att entreprenörer får starta och driva framgångsrika och välmående
            företag.
          </p>
          <p xml:id="i-LsYaESJMv4YRsdgX391KmM">
            Ett gott företagsklimat är nyckeln till att kunna möta framtida
            utmaningar och öka resurserna till vår gemensamma välfärd. Därför
            behövs en näringspolitik som är inriktad på att underlätta för
            företag att växa och anställa. Sektorer där jobb inte utförs på
            grund av höga skatter och avgifter måste reformeras så att marknaderna
            kan växa till. Det handlar framför allt om att öppna upp för nya
            tjänstesektorer och att bredda det befintliga RUT-avdraget till
            att omfatta fler tjänster och högre takbelopp.
          </p>
          <p xml:id="i-MNAuFXhxaXCyujpKhWQPdg">
            Därutöver måste vi motverka orimliga skatter på entreprenörer
            och minska regelkrånglet, förbättra myndigheternas handläggning
            av ärenden kopplade till företag och förbättra tillgången till
            kapital.
          </p>
          <p xml:id="i-G9KTPuhwr3QRGQeND8EmNw">
            För de människor som står utanför arbetsmarknaden måste insatserna
            vara effektiva och kompletta. I Sverige är dock dessa arbetsmarknadsåtgärder
            ofta ineffektiva och många. För att minska överlappningarna mellan
            olika insatser och subventionerade anställningar vill vi reformera
            och minska antalet arbetsmarknadsprogram. De mest ineffektiva
            bör läggas ned. I stället vill vi fokusera på ett fåtal bra program.
            Vi behöver också lägga mer resurser på matchning mellan förmåga
            och jobb för såväl personer med funktionsnedsättning som utrikes
            födda. Därtill vill vi reformera Arbetsförmedlingen och lägga
            ned den i sin nuvarande form. I stället vill vi fokusera dess
            resurser till de som står längst från arbetsmarknaden.
          </p>
          <p xml:id="i-PZn7gkvnWyEo9WBBZhKiQG">
            En förutsättning för att den ekonomiska politiken ska fungera
            bra på lång sikt är att det råder ordning och reda i statens och
            det offentligas ekonomi. Vi lånar inte vare sig till löpande utgifter
            eller till våra reformer utan anser att i den högkonjunktur vi
            befinner oss i bör reformer finansieras fullt ut för att kunna
            uppnå det nya överskottsmålet. Genom att ta ramverket på allvar
            står Sverige starkare när nästa kris kommer.
          </p>
          <p xml:id="i-JfgQsSNN54CjRuG9Nu8Lqb">
            Sverige har i dag ett stort behov av en förbättrad integrationspolitik.
            En human flyktingpolitik kräver också en väl fungerande integration.
            Nyanlända behöver snabbare få arbete och en hållbar bostadssituation.
            Kristdemokraterna ser ett fortsatt stort behov av åtgärder som
            påskyndar asylprövningen, att asyltiden används bättre vad gäller
            introduktion och språkkunskaper samt att den motverkar passivitet.
          </p>
          <p xml:id="i-P3f9THbs9D6eNbqQMM48e5">
            Den ekonomiska politiken bör också användas för att stödja goda
            mellanmänskliga relationer. Det handlar främst om att ge familjer
            och det civila samhället möjlighet att utvecklas och fatta egna
            beslut, genom att minska den politiska styrningen. Det offentliga
            bör ge stöd, men påtvingade politiska lösningar på dessa områden
            hämmar tilliten och riskerar att skada mer än hjälpa.
          </p>
          <p xml:id="i-YJXV2SEmA858nTbw4QQQaf">
            Kristdemokraterna anser att barns och ungas behov och rättigheter
            ska vara grunden för hur familjepolitiken och barnomsorgen utformas.
            Barn behöver tid och de behöver bli sedda. Familjer ser olika
            ut, men alla har samma betydelsefulla roll. Om familjerna är trygga
            ger de barnen goda förutsättningar att klara livets olika utmaningar.
            Barnens uppväxt påverkar därmed hela samhällets utveckling, både
            ekonomiskt och socialt.
          </p>
          <p xml:id="i-WGLWjPR7JoFAyPpfuLRcWj">
            Förskolan och barnomsorgen måste kunna möta varje barns behov
            av trygg omsorg, gemenskap, lek och utveckling. Det är en självklarhet
            att alla föräldrar ska kunna välja den barnomsorg som är bäst
            för deras barn och själva hitta balansen mellan arbete och familjeliv.
            Kristdemokraterna är en motvikt till de politiska krafter som
            vill styra föräldrarnas val och kväva familjens frihet och möjlighet
            att utforma sin tillvaro.
          </p>
          <p xml:id="i-QdEDVQiKZJapCbfoURJUZB">
            Vi vill också bygga ett samhälle där människor kan åldras i trygghet
            och värdighet. Ett välfärdssamhälle kan i hög grad bedömas utifrån
            kriterier som respekt för, tillvaratagande av och omsorg om den
            äldre generationen. Kristdemokraterna menar att äldres vård och
            omsorg måste präglas av självbestämmande och valfrihet. En äldre
            person har, precis som en yngre, individuella behov som inte kan
            tillgodoses i en mall.
          </p>
          <p xml:id="i-NUXRTxKjFgNQ7FygHecSk">
            Mycket gjordes under tiden med Kristdemokraterna i alliansregeringen
            för att utforma vården och omsorgen utifrån den enskilda människans
            behov. Men mer behöver göras för att utveckla den gemensamt finansierade
            äldreomsorgen. Utökat självbestämmande när det gäller såväl boende
            som hemsänd mat och färdtjänst är viktiga delar när det gäller
            att utveckla äldreomsorgen framöver. Men en sammanhållen seniorpolitik
            får inte bara handla om vård och omsorg. Svensk politik förmedlar
            i dag i alltför stor utsträckning att människor som passerat 65
            inte har något mer att bidra med till samhället. Det friska åldrandet,
            de äldre som en viktig resurs och ett välfungerande samspel mellan
            generationerna är viktiga beståndsdelar i Kristdemokraternas seniorpolitik.
            Därför vill vi skapa fler möjligheter för äldre att arbeta längre
            än till 65 och förbättra pensionärernas ekonomi, genom att bl.a.
            ta bort skillnaden i beskattning mellan arbetsinkomst och pensionsinkomst
            samt genom höjd BTP och borttagen särskild löneskatt för äldre.
          </p>
          <p xml:id="i-G4je5FJxDmRTCURj49136G">
            Kristdemokraternas hälso- och sjukvårdspolitik tar sin utgångspunkt
            i varje människas absoluta och okränkbara värde. De som har störst
            behov ska också ges företräde till hälso- och sjukvården. När
            vi var i regeringen prioriterade vi insatser för de mest utsatta
            patienterna genom stora satsningar på psykiatrin, cancervården
            och vården av kroniskt sjuka. Våra reformer Vårdgarantin och Kömiljarden
            bidrog till kortare vårdköer och ökad kvalitet. Nu har regeringen
            tagit bort Kömiljarden och effekterna är att köerna växer. Det
            är i rak motsats till vad det svenska folket behöver.
          </p>
          <p xml:id="i-BYsT15XfCzhPBiyxPQ8Lpo">
            På alliansregeringens initiativ tillkom den nya patientlagen,
            som nu trätt i kraft. Den tjänar som ett viktigt verktyg för att
            tillsammans med lagen om valfrihet (LOV) stärka patienternas möjligheter
            till involvering och medskapande i hälso- och sjukvården. Det
            är centralt att omsätta patientlagens bestämmelser i praktiken.
          </p>
          <p xml:id="i-8dkDuMpdmvK5pG5Up2hXfV">
            Det är glädjande att svenska patienter numera åtnjuter mer valfrihet,
            både genom den nya patientlagen och genom de många vårdval som
            tillkommit runt om i landet tack vare LOV. Regeringen vill offra
            valfriheten av ideologiska skäl genom diskussionen kring vinster
            för företagen inom vårdsektorn. Regeringen bortser helt ifrån
            betydelsen för människor att själva få välja vårdcentral eller
            var en behandling ska utföras. Men det handlar om mer än så; mindre
            valfrihet och sämre patientinflytande ger sämre vård, och det
            kommer inte att främja patienternas tillgång till nya behandlingar.
          </p>
          <p xml:id="i-GEmBF1U4wSniBbBFFoxGSD">
            Nu krävs istället fler vårdreformer för bättre kvalitet och service.
            Framtidens sjukvård står inför stora utmaningar. Vården är inte
            jämlik och det finns fortsatta brister med överbeläggningar, patientsäkerhet
            och vårdköer. Vården blir också alltmer högspecialiserad och högteknologisk.
            Mot den bakgrunden finns det all anledning att se över sjukvårdens
            organisering. Utifrån de 21 landstingens olika demografiska och
            ekonomiska förutsättningar är det osannolikt att de kan leverera
            en jämlik vård åt befolkningen. Staten bör därför ta över ansvaret
            för den mer avancerade sjukhusvården, för att säkra en god, effektiv
            och jämlik sjukvård i hela landet. För oss är rätten till bra
            och jämlik vård viktigare än att värna dagens sätt att organisera
            vården.
          </p>
          <p xml:id="i-G9NiNCZdpgREzWinMVTb3Q">
            Genom att samla resurser och ansvar för den avancerade sjukhusvården
            hos staten kan vi frigöra både medel och möjligheter för landsting
            och regioner att satsa på primärvården. Men det behövs också ytterligare
            förstärkningar av primärvården. Längre köer och lägre förtroende
            för vården kräver ordentliga strukturreformer och ekonomiska tillskott.
            Därför satsar vi 3 miljarder kronor till regioner och landsting.
            Av dessa ska 400 miljoner kronor avsättas för förstärkt vård för
            barn och unga i samband med att denna samordnas med elevhälsan
            under landstingen.
          </p>
          <p xml:id="i-HgcicM1RkK8YtyNcMqLbLQ">
            Vår solidaritet och medmänsklighet gör inte halt vid någon nationsgräns.
            Kristdemokraterna förespråkar därför en flyktingpolitik som präglas
            av humanism och medmänsklighet, ett generöst bistånd som når fram
            och en politik som främjar handel och ökade möjligheter till rörlighet
            över gränserna. Vi står också inför stora utmaningar gällande
            miljö- och klimatpolitiken. Effekterna av den alltför snabba uppvärmningen
            av jorden slår hårdast mot den fattiga delen av jordens befolkning.
            Stora ansträngningar måste göras för att skapa internationella
            överenskommelser som effektivt möter detta hot, och Sverige bör
            vara ett föregångsland när det gäller miljö- och klimatpolitik.
          </p>
          <head xml:id="i-DnLGYv3JNqyM16G5pyuavS" type="h2">
            a. Familjepolitik för ökad trygghet och frihet
          </head>
          <p xml:id="i-69R8QMb3PmatsjxKJH8B9o">
            Människan är i behov av gemenskap med andra och fungerande relationer
            för att kunna utvecklas och må bra. Den mest grundläggande formen
            av gemenskap är familjen, där människor möts över generationsgränserna
            i kärlek och tillit. Denna insikt är en grundbult i den kristdemokratiska
            ideologin.
          </p>
          <p xml:id="i-G79SomZCqrRELkVcfffC1Q">
            Varje människa är unik och värdefull i sig. Men ensam är inte
            stark; det är tillsammans vi växer som personer. Vi har alla ett
            djupt behov av andra människor och det är ett faktum att vi i
            olika faser av våra liv är så svaga att vi är helt beroende av
            andra. Familjen är därför ett mål i sig.
          </p>
          <p xml:id="i-V5rGCcARtfoUqmmqS8DRfz">
            Familjer ser olika ut och har olika förutsättningar. Barn har
            olika behov och föräldrar har olika önskemål och gör olika prioriteringar.
            Det är föräldrarna som har det primära ansvaret för att avgöra
            vad som är bäst för deras barn och deras familj – inte staten
            eller kommunen. Politiken ska stödja familjen genom att skapa
            förutsättningar för ett stort mått av flexibilitet och valfrihet.
          </p>
          <p xml:id="i-8RVme4BMhdtRWS8ZvfGrEw">
            Mot bakgrund av den relativt sett svaga utvecklingen av barnfamiljernas
            disponibla inkomst under de senaste 20 åren anser Kristdemokraterna
            att barnfamiljernas ekonomi behöver förstärkas. Det behöver ske
            på ett sätt som stärker incitamenten för arbete och ökar flexibiliteten
            för föräldrarna. Vi föreslår därför ett jobbskatteavdrag för föräldrar
            om 500 kronor per förälder och månad. För föräldrar till barn
            som är 0–3 år ska skattereduktionen inte bara omfatta förvärvsinkomster.
          </p>
          <p xml:id="i-3AavoH8W6E1TW5KAcgKoq2">
            Kristdemokraterna vill fortsätta att prioritera de familjer som
            lever i ekonomisk utsatthet. Vi vill därför höja det barnrelaterade
            bostadsbidraget med 350 kronor per månad för ett barn, 425 kronor
            per månad för två barn och 600 kronor per månad för tre eller
            fler barn. Vi vill också återinföra den fritidspeng som vänsterregeringen
            har tagit bort.
          </p>
          <p xml:id="i-K4hf1RRxEYWwwgCZgn4gfZ">
            Föräldraskapet är ett gemensamt åtagande och därför är det också
            föräldrarna själva som ska få avgöra om och hur föräldrapenningdagarna
            ska användas. Vi vill därför skapa en mer flexibel föräldraförsäkring
            genom att avskaffa kvoteringen, skydda inkomsten för föräldralediga
            och möjliggöra överlåtelse av föräldrapenningdagar till närstående
            personer.
          </p>
          <p xml:id="i-CTk6C2v9WAH7mGBPbrHUPR">
            Kristdemokraterna vill också att det ska finnas möjlighet för
            föräldrar att få barnomsorgspeng för omsorg om enbart egna barn
            i hemmet. Barnomsorgspengen ska uppgå till 6 000 kronor per barn
            och månad, betraktas som inkomst och vara skattepliktig. Barnomsorgspeng
            för egna barn gäller barn från ett till tre år.
          </p>
          <p xml:id="i-PyadCuhM8EfjA6qfzoZTMX">
            Vi vill stärka pensionen för de föräldrar som går ned i arbetstid,
            eller är hemma med sjuka barn i större utsträckning – vilket fortfarande
            oftast är kvinnor – genom att utöka antalet barnrättsår från fyra
            till fem och höja jämförelseinkomsten. Premiepensionen ska automatiskt
            fördelas lika mellan föräldrar med gemensamma barn upp till tolv
            år.
          </p>
          <p xml:id="i-RmyCdVcRFCF2dfkyQxwnQS">
            Barngrupperna i förskolan måste minska. Statsbidraget till kommunerna
            ska förändras så att målet om högst tolv barn i småbarnsgrupperna
            inkluderas och att de som uppnått, eller visar att de arbetar
            mot, detta mål får del av satsningen. Vi vill också skärpa kommunernas
            skyldighet att tillhandahålla familjedaghem för de som vill ha
            det. Familjerådgivning är bra för att främja familjestabilitet
            och förbättra situationen för barnen. När ett par blir föräldrar
            för första gången vill vi därför att de får en gratischeck till
            familjerådgivningen som de kan nyttja om de vill eller behöver.
          </p>
          <head xml:id="i-FqNJWGHnPztrPiBZHGEcuJ" type="h2">
            b. Ansvarsfull och human migrationspolitik
          </head>
          <p xml:id="i-4XBizr6hFapiUS9K4EmjuG">
            Det pågår en humanitär kris i världen. Krig, förtryck, islamistiska
            terrorgrupper samt förföljelse av etniska och religiösa grupper
            driver människor på flykt. Många söker sin tillflykt till Europa,
            och Sverige har länge varit ett av de länder i Europa som flest
            sökt sig till.
          </p>
          <p xml:id="i-TpkTg65Kab2Cf4Eui7Sjjm">
            Sverige har ett moraliskt ansvar att hjälpa medmänniskor i nöd.
            Det innebär att både värna asylrätten och ta ansvar för en ordnad,
            human och långsiktigt ansvarsfull migrationspolitik. Samtidigt
            ska asylprövningen vara rättssäker och den som får ett nej på
            sin asylansökan ska lämna landet. Men nu krävs också ett större
            ansvarstagande inom EU. Fler länder måste medverka i mottagandet
            och bereda plats åt människor på flykt.
          </p>
          <p xml:id="i-Kn5vXqTNhsyryVPCnXFFm5">
            Genom att fler länder medverkar i flyktingmottagandet blir också
            mottagandet bättre för den asylsökande. Akut krävs också mer stöd
            till UNHCR och andra hjälporganisationer i flyktinglägren och
            i andra delar av Syriens närområde. Kristdemokraterna vill ha
            tillfälliga uppehållstillstånd i tre år som huvudregel för den
            som har asylskäl och att rätten till familjeåterförening ska gälla.
            För att förbättra mottagandet, korta tiden i asylprocessen och
            minska kostnaderna vill vi införa asylansökningsområden. Dessa
            bör huvudsakligen finnas i närheten av våra stora gränsövergångar.
            Alla som avser att söka asyl hänvisas till dessa asylansökningsområden,
            och där registreras asylansökan och det görs en första bedömning
            av ansökan. Tanken är att få en snabbare registrering och beslutsprocess
            samt att förhindra att asylsökande avviker.
          </p>
          <p xml:id="i-U8mn9Ba9uGBL1q7uinm87i">
            En kraftigt kortad etableringstid är något som är bra för både
            den enskilde och samhället i stort. Kristdemokraterna vill införa
            krav på att asylsökande ska delta i 15 timmar språkutbildning
            och 9 timmar samhällsinformation per vecka. Asylsökande ska även
            arbeta 16 timmar per vecka – det kan handla om reguljärt arbete
            eller att bistå vid det egna asylboendet. Den som inte deltar
            i utbildningen eller uppfyller arbetskravet kan få sin dagersättning
            nedsatt. Asylsökande som får ett reguljärt arbete ges ett fribelopp
            om 3 000 kronor som den enskilde kan tjäna per månad utan att
            dagersättningen minskas.
          </p>
          <p xml:id="i-XEcZC3jz3LVbzVyVEpyQmb">
            För att möjliggöra fler avvisningar och utvisningar av personer
            som saknar rätt att vistas i Sverige är det viktigt att Sverige
            ingår fler återtagandeavtal med de viktigaste mottagarländerna.
            Det behövs även mer resurser till polisen för att kunna verkställa
            utvisningar. Det behövs också starkare incitament för att styrka
            sin identitet. En av de viktigaste åtgärderna för att förhindra
            att personer avviker är att det finns möjlighet att vid behov
            göra placering i förvar. Vi föreslår att antalet förvarsplatser
            utökas med 60 stycken.
          </p>
          <p xml:id="i-94F8y89hD4XV62GApH7L6v">
            Det statliga ansvaret för ensamkommande flyktingbarn behöver
            stärkas. Vi vill göra det genom att tillsätta en nationell krissocialjour.
            Denna ska finnas som en resurs för de kommuner som behöver avlastning
            i arbetet med ensamkommande flyktingbarn. Den nationella funktionen
            ska också ges i uppgift att ta fram nya riktlinjer för vilka krav
            som bör ställas på familjehem och gode män för dessa barn och
            ungdomar.
          </p>
          <head xml:id="i-HM6FHGxR8TK3MXNzGKSLZH" type="h2">
            c. Bättre och mer effektiv integration
          </head>
          <p xml:id="i-5ddGiTdDG7JCP8MKwXZBxY">
            En generös migrationspolitik måste kombineras med en effektiv
            och välfungerande integrationspolitik. Men nyanlända i Sverige
            möts tyvärr av bostadsbrist och trångboddhet i de kommuner och
            städer där jobben finns. Utanförskap och utsatthet blir en alltför
            vanlig situation för människor som flytt sitt hemland och söker
            skydd i Sverige. Klyftan mellan utrikes och inrikes födda på arbetsmarknaden
            i Sverige växer snabbt. En human migrationspolitik måste följas
            av att människor ges förutsättningar till egen försörjning. Då
            stärks också möjligheterna till integration.
          </p>
          <p xml:id="i-MWJVVSmjBWsUHKdEssMRve">
            För att förbättra nyanländas integrering vill vi införa introduktionsanställningar,
            där man får 75 procent av kollektivavtalad lön under den tid,
            maximalt fem år, som man lär sig jobbet på jobbet eller får annan
            utbildning vid sidan av jobbet. Genom denna reform kan arbetsgivare
            anställa personer som saknar den produktivitet eller språkförmåga
            som krävs för att helt klara jobbet. Under den tid personen skaffar
            sig de färdigheterna ges en något lägre lön. Arbetsgivaren har
            också starka drivkrafter att se till att arbetstagaren får den
            utbildning eller erfarenhet som krävs inom fem år. Introduktionsanställningen
            kan också kombineras med nystartsjobb för dem som är berättigade
            till det. Då får arbetsgivaren också arbetsgivaravgiften subventionerad.
          </p>
          <p xml:id="i-8ZuiR3qKuCAuDtKeigLXaN">
            Det går att konstatera ett stort utbildningsbehov hos gruppen
            nyanlända arbetssökande. Kristdemokraterna avsatte därför betydande
            belopp för vuxenutbildning till yrkesvuxenutbildningar i samband
            med höstens budgetmotion. Kristdemokraterna föreslår samtidigt
            en grundlig förändring av arbetsmarknadspolitiken där flertalet
            arbetsmarknadspolitiska program avvecklas, som instegsjobb och
            förstärkt särskilt anställningsstöd.
          </p>
          <p xml:id="i-9QxWp6xB4BvNDrtPA2EaUV">
            Arbetsförmedlingen åtnjuter ett mycket lågt förtroende och uppvisar
            svaga resultat. Kristdemokraterna vill att Arbetsförmedlingen
            i dess nuvarande form läggs ned till förmån för en ny struktur
            där andra aktörer på arbetsmarknaden spelar en betydligt större
            roll. Matchningen av arbetssökande med arbetsgivare kan i dag
            med fördel utföras av aktörer som rekryterings- och bemanningsföretag,
            sociala företag eller ideella organisationer.
          </p>
          <p xml:id="i-K6uzSNTCgQSbtEWSdgitpU">
            Bostadsbristen slår också hårt mot asylsökande och nyanlända.
            Bostadsbristen drabbar enskilda, både de som väljer eget boende
            och de som bor i anvisade boenden med låg standard.
          </p>
          <p xml:id="i-8GDEAG7DDh3GtJUE8P5gX2">
            Sverige behöver en politik för fler jobb, fler bostäder och bättre
            skola. Regeringens politik tyder på motsatt effekt. De som drabbas
            hårdast är de nyanlända som riskerar att fastna i ett långvarigt
            socialt och ekonomiskt utanförskap. En integrationspolitik som
            inte fungerar kan också över tid undergräva migrationspolitikens
            legitimitet.
          </p>
          <p xml:id="i-Avn8TtrppkJ12WFw1FbiDN">
            Av dessa skäl krävs nu politisk handling som gör det möjligt
            för fler nyanlända att få arbete, som förbättrar situationen på
            bostadsmarknaden, som gör mottagandet bättre och som långsiktigt
            gör integrationspolitiken effektivare.
          </p>
          <head xml:id="i-VZNqQLtxs7Ly9PjbWQsV4N" type="h2">
            d. Ett företagsklimat för fler jobb
          </head>
          <p xml:id="i-8BBKw2hWWWMBEwxa2Ypn9U">
            Sverige behöver ett företagsklimat som lägger grunden för fler
            jobb. Nya jobb kan inte kommenderas fram av politiker i Sveriges
            riksdag eller regering. Jobb skapas när människor finner det mödan
            värt att förverkliga en idé och vågar satsa sparat kapital och
            starta och utveckla ett företag. Politikens ansvar är därför att
            främja ett gott företagsklimat där företagande, entreprenörskap
            och innovation uppmuntras. Det privata näringslivet och det enskilda
            entreprenörskapet är, och kommer alltid att vara, grunden för
            Sveriges välfärd. Kristdemokraterna anser att förslag om flygskatt
            som diskuteras bör avvisas när det läggs på riksdagens bord. Det
            hindrar rörligheten inom Sverige, vilken är viktig för svenskt
            näringsliv. Överlag är en fungerande transport- och kommunikationspolitik
            avgörande för svensk tillväxt.
          </p>
          <p xml:id="i-UbsiruMhMhL2MMAQRZXcbT">
            En av förutsättningarna för ett gott företagsklimat är att företag
            har råd och möjlighet att anställa. Höga skatter på jobb slår
            hårt mot inte minst unga som söker sitt första jobb och mot de
            som står långt ifrån arbetsmarknaden. För att stärka framväxten
            av nya företag och fler jobb vill Kristdemokraterna sänka skatten
            på arbete, förenkla reglerna kring att starta och driva företag
            samt tillskapa möjligheten för företag att finnas och verka i
            hela landet.
          </p>
          <p xml:id="i-3Ck3yRhqGvomofKMCK39uS">
            En annan, avgörande, förutsättning för Sveriges konkurrenskraft
            är väl fungerande och underhållen infrastruktur. Satsningar på
            väg och järnväg i hela landet är en viktig del för att främja
            både företagande och sysselsättning, likaväl som behovet av flyg
            för persontransporter kvarstår. Kristdemokraterna vill fortsätta
            arbetet med att stärka och effektivisera transportinfrastrukturen
            i Sverige också inom ramen för den nya infrastrukturplanen som
            ska gälla från 2018.
          </p>
          <p xml:id="i-6SNMqExY6pPiK9tDmoYn3a">
            Många nyanlända och unga får sitt första jobb inom någon del
            av tjänstesektorn. RUT-avdragen som alliansregeringen införde
            har öppnat nya marknader och skapat förutsättningar för nya företag
            och jobb. Samtidigt har dessa avdrag gjort att såväl barnfamiljer
            som enskilda haft råd och möjlighet att få avlastning med vardagssysslorna.
            Att regeringen valt att nedmontera detta avdrag är ett slag mot
            alla dessa människor. För att inte tala om alla de småföretagare
            som vågat ta steget och starta ett företag inom hushållssektorn.
            Kristdemokraterna vill dessutom bredda möjligheterna att använda
            RUT-avdraget till fler tjänster.Ett konkurrenskraftigt näringsliv
            och en stark basindustri förutsätter en trygg och säker energiförsörjning.
            Rådande marknadsförutsättningar med låga elpriser gör att i stort
            sett inga energislag är lönsamma i dag, samtidigt som investeringsbehoven
            är stora, inte minst för modernisering och effektivisering av
            vattenkraften och elnäten. För oss kristdemokrater är det viktigt
            att den svenska industrin, företag och konsumenter kan lita på
            en långsiktigt hållbar energipolitik för såväl kärnkraften som
            förnybara energislag.
          </p>
          <head xml:id="i-Vav9nSAnEC181mNbvgXBmJ" type="h2">
            e. Reformer för fler bostäder
          </head>
          <p xml:id="i-6rJKZpKtrKcwKKihe2Vxs6">
            Sverige har gått från en allvarlig bostadsbrist till en akut
            bostadskris. Boverket konstaterar att det behöver byggas 88 000
            bostäder per år fram till 2020. Under den tid Kristdemokraterna
            ansvarade för bostadsfrågorna drevs en omfattande reformagenda
            för att undanröja hinder för ökat byggande. Dessa reformer har
            bidragit till det ökade byggandet de senaste åren, men fler reformer
            behövs för att skapa långsiktiga spelregler på bostadsmarknaden.
            Regeringen tycks sakna en reformagenda för bostadssituationen.
            Deras huvudsakliga svar på bostadskrisen är investeringsstödet
            för byggandet av billiga hyresrätter. Dessa byggsubventioner har
            dömts ut av bl.a. Konjunkturinstitutet som menar att investeringsstöd
            tidigare inte visat sig fungera. Även byggbranschen och flera
            bostadsforskare anser att subventionerna är fel sätt att angripa
            problemen med bostadsbristen på.
          </p>
          <p xml:id="i-8UroQeXZCd9ivSikyowQFT">
            Kristdemokraterna har efterfrågat en bred uppgörelse, men under
            de bostadsförhandlingar som pågick under våren 2016 var regeringens
            egna förslag mycket begränsade. Allianspartierna har framför fler
            än 30 förslag som fokuserar på grundproblemet: att det tar för
            lång tid och är för komplicerat att bygga. Vi vill förenkla och
            snabba på byggandet, öka tillgången till byggklar mark och öka
            rörligheten i och nyttjandet av det befintliga bostadsbeståndet,
            exempelvis genom förändrade flyttskatter och förenklad andrahandsuthyrning.
          </p>
          <p xml:id="i-7vYMTkP3UmV4r5LYVUUD2R">
            Kristdemokraterna och Alliansen fortsätter att efterfråga regelförenklingar.
            Till exempel har vi föreslagit generösare bullerregler, undantag
            för tillgänglighetshinder, privat initiativrätt, strandskyddsreformer,
            enklare planprocess samt minskningar av hur många gånger samma
            ärende kan överklagas.
          </p>
          <p xml:id="i-8RhQYxx4NQezH4Ut15wkL7">
            Efterfrågan på att äga sitt boende motsvaras inte av dagens produktion
            av bostäder. Samtidigt har kravet på egeninsats i kombination
            med amorteringskrav kraftigt höjt tröskeln till det ägda boendet,
            vilket framför allt stänger ute unga som vill köpa sin första
            bostad.
          </p>
          <p xml:id="i-NbtVTtNfPCefFFMvhu2DuC">
            Kristdemokraterna vill utreda att införa ett system som bidrar
            till att minska problemen med de höga trösklarna till det ägda
            boendet, utan att det leder till överskuldsättning och en överhettad
            bostadsmarknad. Vi ser också behovet av bosparande för unga.
          </p>
          <p xml:id="i-LbyxJzBPMcNqkQ3UJqquoL">
            Ett system som minskar tröskeln till det ägda boendet är startlån,
            som finns i länder som Norge och Storbritannien och som har betytt
            mycket för att möjliggöra för framför allt yngre konsumenter och
            personer med låga men stabila inkomster att ta steget över tröskeln
            till det ägda boendet. Startlånet innebär ett statligt stöd till
            den egna kapitalinsatsen i form av ett topplån. Dessa topplån
            ska ha samma strikta amorteringskrav som gäller för bolånemarknaden
            i övrigt och marknadsmässig ränta.
          </p>
          <p xml:id="i-6P2rbRFtiFkwu53NbSYEhs">
            En bromskloss på bostadsmarknaden är den bristande rörligheten.
            Genom ökad rörlighet kan ett stort antal bostäder tillgängliggöras
            på kort sikt. Alltför många uppger att de bor kvar i för stora
            hus på grund av de s.k. flyttskatternas utformning. Kristdemokraterna
            vill att taket för uppskov på reavinstskatten tas bort om man
            köper ny bostad. Även betalningen av räntan på uppskovet ska kunna
            skjutas på framtiden vid köp av ny bostad. På så sätt tvingas
            inte vinsten vid försäljning fram till beskattning om man köper
            en ny bostad, utan både reavinstskatt och uppskovsränta betalas
            när personen inte längre gör något uppskov.
          </p>
          <p xml:id="i-GGLGXR1c8xNKVKuFSS2sHD">
            Dagens höga priser på bostadsmarknaden leder också till hög skuldsättning
            som är en risk för både låntagare och samhällsekonomin. I dag
            ges lägre ränta på större lån eftersom kraven på kapitaltäckning
            är desamma oavsett storleken på hushållets lån. Bankerna saknar
            alltså incitament för att få sina kunder att amortera och minska
            sin skuldsättning. Genom att ställa högre krav på kapitaltäckning
            utifrån belåningsgrad kan ett amorterande hushåll bli mer attraktivt
            för banken. På så vis flyttas kraven på amortering från hushållen
            till bankerna.
          </p>
          <head xml:id="i-Xe7DwxbT6LQtfDGUUc34jt" type="h2">
            f. En skola för kunskap och bildning
          </head>
          <p xml:id="i-88GV6s6GUiWw5GCRj8SWkf">
            Skolans huvuduppgift är att förmedla kunskap, stimulera elevernas
            intellektuella utveckling och förbereda barn och unga för vuxenlivet.
            Skolan ska erbjuda den kunskap som behövs för att klara av arbetslivet,
            men också kunskap för att klara livet som ansvarsfull samhällsmedborgare.
            Det betyder att skolan måste återupprätta en bildningstradition.
            Om skolan inte lyckas i sitt uppdrag skapar vi stora framtida
            problem både för barnen och för Sverige. De sjunkande studieresultaten
            över tid måste därför tas på största allvar, även om de i de senaste
            mätningarna vände uppåt något.
          </p>
          <p xml:id="i-265A28q3uAANn272ipuWE7">
            Lärarna är nyckelpersoner för en skola med hög kvalitet. Kristdemokraternas
            utgångspunkt är att undervisningen ska bygga på vetenskap och
            beprövad erfarenhet. Lärarnas och rektorns roll behöver stärkas.
            Deras vidareutveckling måste få en tydligare forskningsanknytning.
          </p>
          <p xml:id="i-QPzdRBMPjCtUKw1wHd3BYs">
            I dag saknas tusentals lärare och bristen beräknas öka. Det behövs
            snabbare vägar in i läraryrket genom kortare kompletterande pedagogisk
            utbildning för personer som har examen i ett relevant ämne eller
            har yrkeskunskap. Lärare ska få vara lärare. Vi vill rensa bland
            lärares uppgifter och ansvar och ge utrymme för mer lärarledd
            ämnesundervisningstid.
          </p>
          <p xml:id="i-JXykkkBjotoD1VV6Ym7W8N">
            Vi vill också göra mer för att ge nyanlända elever bra förutsättningar
            att lära sig svenska språket och komma in i den svenska skolan.
            Det är rimligt att kommunerna ges möjlighet till flexiblare lösningar
            som gör att den ordinarie skolverksamheten kan upprätthålla kontinuitet
            under tider när många nyanlända barn och unga kommer till Sverige.
            Det bör tillfälligt införas en möjlighet att examinera gymnasieelever
            på engelska och erbjuda individuella studieplaner.
          </p>
          <p xml:id="i-UQ1yuqYBXbqHBuKjKgUkAN">
            För att nyanlända ska nå kunskapsmålen vill vi se en kompetenssatsning
            för att utbilda fler lärare i svenska som andraspråk. Det behövs
            även ett speciallärarlyft för att motverka bristen på speciallärare.
            Satsningen på karriärlärartjänster bör riktas mer till utsatta
            områden. Nyanlända lärare bör kunna börja jobba i skolan med kringuppgifter
            som kan avlasta legitimerade lärare. På så sätt kommer de in och
            lär sig om den svenska skolan och blir delaktiga i arbetet under
            tiden deras kunskaper valideras.
          </p>
          <p xml:id="i-MJHyrZacLoe4M7VW9vTW2z">
            Elevernas hälsa och trygghet i skolan är en grundförutsättning
            för att ta till sig ny kunskap. Vi ser med stor oro på den psykiska
            ohälsan bland barn och unga. Skolan ska vara en trygg miljö för
            alla elever. Vi vill underlätta för fler vuxna i skolan, som exempelvis
            klassmorfar eller unga vuxna som rastvakter. Konflikthantering
            bör vara obligatoriskt under lärarutbildningen och ta sin utgångspunkt
            i skolans värdegrund. Alla skolor ska ha program mot mobbning
            som vilar på vetenskap och beprövad erfarenhet. Vi vill utöver
            detta också utöka skolidrotten från 500 till 700 timmar i grundskolan
            för att alla barn ska röra mer på sig; motion har betydelse för
            såväl hälsan som skolresultaten.
          </p>
          <head xml:id="i-9GVSarcPZ8u6Kr9K3njnMa" type="h2">
            g. Tryggare ekonomi för äldre
          </head>
          <p xml:id="i-GTwgjpuVdSPEC5nevhzSsz">
            Äldre kvinnor och män ska kunna leva ett värdigt liv och känna
            välbefinnande. Var och en ska ses som en person med ett eget och
            unikt värde och kunna åldras i trygghet med bibehållet oberoende,
            bemötas med respekt och ha tillgång till en god vård och omsorg.
          </p>
          <p xml:id="i-4fa6biAhGtNZzkga91QsH7">
            För många som arbetar inom äldrevården är arbetssituationen i
            dag pressad. Personalen vill ge en mer kvalitativ omvårdnad, men
            alltför ofta måste de kompromissa med de egna värderingarna om
            hur jobbet ska utföras. Vi vill att äldreomsorgspersonal avlastas
            från de arbetsuppgifter som är viktiga för att omvårdnad ska fungera,
            men som inte kräver en lång vårdutbildning, genom att införa s.k.
            vårdserviceteam. Vi vill också göra en satsning på mer personal
            inom äldreomsorgen under en fyraårsperiod. Dessutom vill vi förlänga
            Omvårdnadslyftet för att ge äldreomsorgens medarbetare möjlighet
            att vidareutbilda sig.
          </p>
          <p xml:id="i-DMJ9K2iD4MptTKPDaAqC1A">
            Många äldre vill bo kvar i sitt hem så länge som möjligt. Men
            det finns också en stor grupp äldre som upplever otrygghet och
            ensamhet och därför behöver en annan boendeform. Vi vill därför
            införa en äldreboendegaranti där varje person över 85 år har en
            lagstadgad rätt att få en plats på ett särskilt boende, trygghetsboende
            eller serviceboende när och om man så vill. Vi satsar också mer
            på ett investeringsstöd för att öka tillgången till äldrebostäder.
          </p>
          <p xml:id="i-2Sa76QAPvUrzyUAJFdezC4">
            Att underlätta hemgången till det egna boendet från sjukhuset
            ökar tryggheten samtidigt som det minskar risken för snar återinläggning.
            Vi vill därför införa hemtagningsteam, som innebär att personal
            finns från att hemgången planeras, kan följa med hem, ordnar med
            mat och läkemedel för de första dagarna och kanske gör en första
            anpassning av boendet.
          </p>
          <p xml:id="i-SBEt3s6M9RrN3AGgJrnH7o">
            Varje person har egna kunskaper och erfarenheter som det är värt
            att ta vara på och ta hänsyn till. Därför behöver vi värna äldres
            rätt till självbestämmande. Vi vill införa ett krav i lag på kommunerna
            att tillhandahålla frihet att välja inom äldreomsorgen. Kristdemokraterna
            vill också att varje kommun ska ha en värdighetsgaranti i äldreomsorgen.
          </p>
          <p xml:id="i-8Zh8faPFYGXZj7o76Uea8C">
            Äldres mat och måltider bör ges ökat fokus eftersom mat, livskvalitet
            och välbefinnande hänger ihop. Vi vill utöka valfriheten inom
            äldreomsorgen till att omfatta hemsänd mat. Vi vill även se bättre
            möjligheter till hemlagad mat. Med ökad kunskap om äldres näringsbehov
            och en prioritering av maten för hälsan kan vi undvika att äldre
            blir undernärda inom omsorgen. Vi vill genomföra ett nationellt
            måltidslyft.
          </p>
          <p xml:id="i-6tAGfEdutjN642fr5EaDNk">
            Kristdemokraterna anser att vården och omsorgen av demenssjuka
            är en ödesfråga. Antalet demenssjuka kommer att fortsätta att
            öka under de närmaste åren. Vi vill ta fram en nationell demensplan
            i syfte att främja ökade kunskaper om demenssjukdomar och spridningen
            av kunskaperna.
          </p>
          <head xml:id="i-2NcK5BWXn1zNt79J8nxzws" type="h2">
            h. Goda kommunikationer i hela landet
          </head>
          <p xml:id="i-7Z3LXU1KUVzTmAz8PupQGB">
            Bra kommunikationer är en förutsättning för tillväxten, välstånds-
            och sysselsättningsutvecklingen i vårt land. Vår utgångspunkt
            är att människor ska kunna bo och arbeta i hela landet. Transportpolitiken
            ska därför säkerställa en effektiv, långsiktig och miljömässigt
            hållbar transportförsörjning i hela Sverige.
          </p>
          <p xml:id="i-TSeQNUyRAEpouzqHkxKoXt">
            Kristdemokraterna anser att Sverige måste bryta sitt beroende
            av fossila bränslen inom transportsektorn. Det krävs långsiktiga
            och effektiva styrmedel för ökad andel förnybara drivmedel med
            hög klimatprestanda och för effektivare transporter. Kristdemokraterna
            vill främja teknikutvecklingen för att nå ett mer hållbart transportsystem.
          </p>
          <p xml:id="i-DsNAKz8bit42LpTJjhVHCY">
            Kristdemokraterna vill se ökade satsningar på Sveriges infrastruktur.
            Underhåll och nyutbyggnad av järnvägar, vägar och kollektivtrafik
            måste ske för att säkra god kommunikation i hela landet och möjliggöra
            ett ökat bostadsbyggande. Kristdemokraterna vill att sjöfartens
            skatter och regler ska ge förutsättningar för god konkurrens.
            Vi vill också se till att polis och tullmyndighet har tillräckliga
            resurser att kontrollera efterlevnaden av svenska lagar och regler
            inom åkerinäringen. Miljövänliga bilar ska premieras och flygets
            miljöpåverkan minskas.
          </p>
          <p xml:id="i-Vbmg56B3AWKfrHKgmx7Mr5">
            Tillgång till bredband är avgörande för att människor ska kunna
            tillhandahålla god kommunikation, driva företag samt jobba och
            studera på distans. Kristdemokraternas utgångspunkt är att kommunikationstjänster
            och bredband i första hand ska tillhandahållas av marknaden och
            att statens huvudsakliga roll är att skapa förutsättningar för
            marknaden och undanröja hinder för utvecklingen. Vi vill se en
            fortsatt utbyggnad av it-infrastrukturen såväl nationellt och
            regionalt som lokalt, och inom ramen för landsbygdsprogrammet
            bidra till bredbandsutbyggnaden på landsbygd och i glesbygd.
          </p>
          <head xml:id="i-JvmvZJGhQgJn2HzipQMKCg" type="h2">
            i. En hållbar miljö- och klimatpolitik
          </head>
          <p xml:id="i-NWB4wABfUGJkDETVPJKpm6">
            En viktig del av det kristdemokratiska idéarvet är förvaltarskapsprincipen.
            I vår politik för en hållbar miljö ställs den på sin spets. Klimatutmaningen
            är vår tids största miljöutmaning. Kristdemokraterna har därför
            satt ambitiösa mål när det gäller att minska utsläppen, såväl
            på Sverige- som på EU-nivå. Utöver själva miljöfrågan som utsläppen
            av växthusgaser utgör följer det etiska problemet att det främst
            är världens fattigaste människor som betalar det högsta priset
            när jordens medeltemperatur ökar.
          </p>
          <p xml:id="i-AV24mtBqaSL2xtzTgpDSsX">
            Kristdemokraterna har länge drivit på för en grön skatteväxling
            och lagt flera skarpa förslag. Detta vill vi fortsätta med. Generellt
            vill vi sänka skatten på arbete och pensioner och höja skatten
            på miljöförstörande verksamhet. Kristdemokraterna föreslår därför
            slopad skattenedsättning i gruvindustriell verksamhet, att skattebefrielsen
            för torv tas bort, att en råvaruskatt på textilier införs, att
            en skatt på plastkassar införs samt att en skatt införs på förbränning
            av osorterade sopor.
          </p>
          <p xml:id="i-9E1CLQnDfJxQLsQfxkdZBn">
            Vi vill också verka för att förhindra spridningen av giftiga
            kemikalier i vår miljö. Detta är en viktig aspekt av det förebyggande
            hälsoarbetet. Inte minst gäller det barns vardagsmiljöer. Vi vill
            t.ex. ställa större krav när det gäller barnens leksaker, nappflaskor
            samt mat och dryck. EU har en nyckelroll i arbetet för att öka
            kemikaliesäkerheten, bl.a. för att utveckla arbetet med gemensamma
            åtgärder mot spridning av gifter och läkemedelsrester till våra
            hav och vattendrag.
          </p>
          <p xml:id="i-TeeJFHHGNCYCry1uZWDfxr">
            Hoten mot den biologiska mångfalden är omfattande om vi tittar
            på den globala nivån, men även i Sverige. I Sverige bidrar våra
            skogar och vår landsbygd, exempelvis våra hagmarker, till denna
            mångfald. Just hagmarkerna nämns ibland som de, näst regnskogarna,
            artrikaste biotoperna på vår planet. Jordbruket skulle i högre
            utsträckning kunna bli en nyckelaktör för att värna den biologiska
            mångfalden om man fick rätt incitament för att göra det. Ett bevarande
            av ett levande svenskt jordbruk med frigående djur är en förutsättning
            för att bevara denna artrika miljö.
          </p>
          <p xml:id="i-DRN3mTTo7GYnRBipUCJzmG">
            Sveriges havs- och kustområden innehåller också ett rikt artliv
            och skyddsvärda miljöer. Vi har under några år ökat antalet marina
            reservat. Vi måste fortsatt verka för att inte den ekologiska
            balansen ska rubbas via exempelvis långväga arter som på olika
            sätt letar sig hit. Vi vill förbjuda oljeborrning i Östersjön
            och på ett bättre sätt förebygga och bestraffa oljeutsläpp. Ett
            tydligare ansvar och prioritering behövs för att sanera gamla
            vrak som läcker ut olja och kemiska stridsmedel.
          </p>
          <head xml:id="i-EZzLsbmdAuwaT5zsgxb4Fg" type="h2">
            j. Ett stärkt jordbruk
          </head>
          <p xml:id="i-KchKLKUzZcaZGVCXF7sX6p">
            Jordbruket är centralt för att ha mat att ställa på bordet, men
            jordbruket är mycket mer än maten som produceras där. Det har
            en central betydelse för biologisk mångfald och den levande landsbygd
            och de öppna landskap som är en del av vårt kulturarv. En lönsam
            svensk jordbrukssektor är nödvändigt om vi ska kunna ha en inhemsk
            livsmedelsproduktion i händelse av krig eller kris.
          </p>
          <p xml:id="i-CEdbsQYuSiRZuSsP2dPM11">
            I många EU-länder är tyvärr miljötänkande och djurskydd jämförelsevis
            nedprioriterat. Alternativt följs inte de uppsatta reglerna. En
            bidragande orsak till problemen i svenskt jordbruk är att vi inte
            har lyckats omsätta den kvalitet på varorna som våra miljö- och
            djurskyddsregler leder till i reda pengar.
          </p>
          <p xml:id="i-QvaMdu7AYXiZ4GD1fpFRrg">
            Kristdemokraterna vill fortsätta värna vår miljö och vårt välutvecklade
            djurskydd, men vi vill att de lagar och regler som antas verkligen
            är ändamålsenliga, inte att vi ska ha så många paragrafer i lagtexterna
            som möjligt. För att stärka den svenska mjölksektorn har Kristdemokraterna
            föreslagit att en kostnadsersättning på 1 000 kronor per mjölkko
            och år införs i syfte att kompensera de svenska mjölkbönderna
            för deras merkostnader.
          </p>
          <p xml:id="i-61WUzmf7p9VbaatJN95FQh">
            En annan utmaning är den dubbelmoral som upphandlingsprocesserna
            i våra kommuner och landsting bitvis ger uttryck för. Först ställer
            vi som samhälle höga krav på miljömedvetenhet hos våra bönder.
            Därefter köper offentliga aktörer in varor som producerats under
            förhållanden vi aldrig skulle tillåta på hemmaplan. Det rimliga
            är att offentliga aktörer tar miljöhänsyn och t.ex. använder sig
            av ändamålsenliga kriterier för miljöanpassad upphandling.
          </p>
          <p xml:id="i-NibEgqYDUb8s48oJZW4jpC">
            I regeringsställning var vi bl.a. med och sänkte skatten på handelsgödsel
            och sänkte egenavgifter. Kristdemokraterna drev också på för att
            minska jordbrukarnas regelkrångel. Vi vill att den förenklingsprocessen
            ska fortsätta.
          </p>
          <head xml:id="i-XhU1eGcTdhaHLLc8e7mcp8" type="h2">
            k. Sammanhållning över gränserna
          </head>
          <p xml:id="i-6iENRu3uP1vn84NCBefgw8">
            För Kristdemokraterna är det centralt att utrikespolitiken är
            värdebaserad. Sverige ska stå upp för och försvara universella
            värden såsom mänskliga fri- och rättigheter, demokrati och rättsstatens
            principer för att stärka fred, frihet och utveckling, förståelse
            och försoning. Idén om att alla människor, var de än bor, har
            samma värde och att vi alla har ett ansvar för varandra utgör
            en stark motivation till den solidaritet som är grundläggande
            i den kristdemokratiska ideologin. Människovärdet är universellt
            och kan därför inte relativiseras av geografiska gränser. De globala
            klyftorna är med denna utgångspunkt oacceptabla.
          </p>
          <p xml:id="i-DSwXxtqdtKf79SKfEaxc5c">
            Kristdemokraterna vill ha en ambitiös utvecklingspolitik med
            det slutliga målet att det internationella biståndet en dag inte
            längre ska behövas. Under alliansregeringen (2006–2014) var Kristdemokraterna
            pådrivande för att 1 procent av Sveriges bruttonationalinkomst
            avsattes till internationellt bistånd varje år. Vårt förslag till
            biståndsram för 2017 ligger över 1 procent av BNI enligt den gamla
            metoden (ENS 1995), men sedan september 2014 används en ny metod
            (ENS 2010). Vårt förslag till biståndsram motsvarar 0,99 procent
            av BNI enligt den nya beräkningsmetoden. Vi eftersträvar att enprocentsmålet
            ska nås under nuvarande mandatperiod även med den nya beräkningsmetoden.
            Utöver detta bör staten på olika sätt främja människors frivilliga
            engagemang och gåvogivande till biståndsändamål.
          </p>
          <p xml:id="i-GpxJBuVjorQNCRmQLfmsQQ">
            De globala utvecklingssträvandena gör skillnad. FN:s millenniemål
            om halverad världsfattigdom, förbättrad tillgång till rent vatten
            och bättre levnadsvillkor i slumområden lyckades. Allt fler pojkar
            och flickor har möjlighet att gå i skolan. Men vi varken kan eller
            får vara nöjda när nästan 1 miljard människor går hungriga, eller
            när de universella, okränkbara och odelbara mänskliga fri- och
            rättigheterna på många håll alltjämt endast är en lyx vigd åt
            ett utvalt fåtal.
          </p>
          <p xml:id="i-VNALVZHB56xptniatXjbRP">
            För varje mun som mättas, för varje kvinna som kommer in på arbetsmarknaden,
            för varje person som tillåts tänka, skriva, tala, rösta och tillbe
            fritt blir chanserna till utveckling större. Kristdemokraterna
            menar att utveckling, fattigdomsbekämpning och ökad respekt för
            de mänskliga rättigheterna hänger samman.
          </p>
          <p xml:id="i-BiRuVKUACF1gZgmztzLUsN">
            Stora humanitära kriser råder i världen: svältkatastrofen i Östafrika,
            Daishs brutala folkmord i Mellanöstern och det fruktansvärda kriget
            i Syrien som bara förvärras. Fler människor än på många decennier
            är nu på flykt. Sverige har jämfört med andra europeiska länder
            tagit emot många flyktingar. Att antalet människor som kommer
            till Sverige har minskat betyder inte att flyktingsituationen
            i världen har förbättrats.
          </p>
          <p xml:id="i-CPJN1Wvoe9M2SxuqGTwCpA">
            Sverige ska fortsatt ta ansvar och kunna vara en fristad för
            människor som flyr undan krig, förföljelse och förtryck, men det
            står inte i motsats till att vi också kraftigt behöver öka satsningarna
            i närområdet för att skapa trygghet och framtidstro för de medmänniskor
            som är på flykt. De krigsdrabbade ländernas grannländer har tagit
            ett stort ansvar i flyktingmottagandet, men de behöver stöd för
            att kunna öppna upp för arbetstillfällen och skolgång. Sverige
            ska verka för att skapa lagliga vägar in i Europa, vilket skulle
            rädda många liv. Sammantaget gör det rådande världsläget att vi
            vill prioritera det humanitära biståndet högre och avsätta en
            större del av den svenska biståndsbudgeten för humanitära insatser.
          </p>
          <p xml:id="i-AbzxEmKQFSmDbyz87kMaw">
            Förtrycket av religiösa och etniska minoriteter ökar och människors
            religionsfrihet kränks. För närvarande är kristna bland de allra
            mest utsatta grupperna i världen, med omfattande förföljelse i
            Mellanöstern och delar av Afrika och Asien. Sverige bör i internationella
            sammanhang arbeta för att värna utsatta minoriteter. Alla människors
            lika värde är fundamentalt, och yttrande- och religionsfrihet
            är centralt för ett öppet och fritt samhälle.
          </p>
          <p xml:id="i-7FRGZTjgsLCccnyX3h4Sih">
            I inbördeskrigets Syrien och genom Daishs framfart dödas och
            kränks människors rätt till liv och värdighet. Kristdemokraterna
            vill se fredade zoner för minoriteter i Syrien och Irak och en
            svensk regering som verkar för att den etniska och religiösa utrensningen
            på kristna (syrianer, kaldéer, assyrier och melkiter), armenier,
            mandéer, yazidier och andra minoriteter i Irak och Syrien ska
            erkännas som ett folkmord.
          </p>
          <p xml:id="i-HgHWJ3vwCkY3rxgd7iNrNS">
            Det är en allt oroligare värld och i vårt absoluta närområde
            ser vi hur Ryssland utövar aggressionen mot sina grannländer.
            I det instabila läge som nu råder krävs betydligt mer av internationell
            samverkan. Ett höjt stöd till freds- och säkerhetsfrämjande insatser
            är därför en nödvändighet i en tid av oro och där 60 miljoner
            människor befinner sig på flykt undan krig, terror och förföljelse.
            Sverige bör prioritera insatser som bekämpar det fruktansvärda
            som människor flyr ifrån. Det är därför av stor vikt att Sverige
            kan ställa svensk personal till förfogande för fredsfrämjande,
            säkerhetsfrämjande och konfliktförebyggande insatser inom ramen
            för Nato, FN, EU och OSSE. Med svensk närvaro kan vi bidra med
            resurser och kompetens. Att Sverige nu bidrar till koalitionen
            mot Islamiska staten genom ett militärt utbildningsbidrag i Irak
            är viktigt, men vi måste vara beredda att göra mer.
          </p>
          <head xml:id="i-87mXTphTEyDgQ6KK3FfxHv" type="h2">
            l. En politik som stöder, inte styr, kulturen
          </head>
          <p xml:id="i-LtrBM1bVFzsTY46Q1KcheW">
            Kulturen hjälper oss att växa som människor och förbinder oss
            med tidigare generationers erfarenheter. Men den har också en
            uppgift i att utmana invanda föreställningar. Med andra ord bidrar
            den till såväl ett samhälles sammanhållning som dess självreflektion.
            Den kan också hjälpa oss att relatera till vår globala omgivning.
          </p>
          <p xml:id="i-JZnxeJEnyc2AWGSToSFaUj">
            Vår utgångspunkt är att kulturpolitiken ska stödja kulturen,
            däremot inte styra den. För Kristdemokraterna är inte minst barnens
            möjligheter att få ta del i – och av – kulturella verksamheter
            en prioriterad fråga. För att stimulera detta vill vi återinföra
            fritidspengen och den satsning som kallas Skapande skola. Detta
            är inkluderande reformer som har säkerställt att även barn och
            ungdomar från ekonomiskt utsatta sammanhang får ökade möjligheter
            att delta i det kulturella livet.
          </p>
          <p xml:id="i-LMx5fdg98ZYq2Vdf1V1U12">
            Folkbildningen, inte minst folkrörelsernas folkhögskolor, har
            många förtjänster. De ger människor en andra chans och de jobbar
            förtjänstfullt med integration, bara för att nämna två av deras
            styrkor. Kristdemokraterna kommer även fortsättningsvis att verka
            för att folkbildningens roll i svenskt samhällsliv stärks.
          </p>
          <head xml:id="i-MPLTZRMYUqNDqJstN5GAm2" type="h2">
            m. Det civila samhället
          </head>
          <p xml:id="i-XWAyL8sW335Xv2pAB7xQir">
            Ibland kan det låta som om civilsamhället bara är en fritidsaktivitet,
            ett sidospår till det som sker inom den offentliga sfären eller
            i den individuella. Vi menar att civilsamhället är något mycket
            viktigare. Det är här grunden läggs för demokrati, medmänsklighet
            och ett fungerande Sverige. Kristdemokraternas politik strävar
            därför efter att stärka det civila samhället och därmed de mellanmänskliga
            kontakterna. Därför syftar vår politik till att värna civilsamhällets
            oberoende, förenkla dess regelverk och förbättra dess förutsättningar.
          </p>
          <p xml:id="i-d72Xb77RJhoxK5jiUPbjp">
            Att ett oberoende från andra människor skulle leda till lycka
            är en missuppfattning. Starka relationer är ett så grundläggande
            mänskligt behov att det till och med går att mäta i livslängd.
            Social isolering har värre hälsoeffekter än fetma och är ungefär
            lika allvarligt som alkohol och rökning. Människan växer i relationer.
            En politik vars konsekvens blir att de mellanmänskliga banden
            försvagas kan aldrig kompenseras fullt ut med att man stärker
            banden till offentliga institutioner eller skjuter till ytterligare
            bidrag. Det offentliga kan från mänsklig synvinkel bara vara ett
            komplement – inte utgöra samhällets grund.
          </p>
          <p xml:id="i-RUp3FDZBYpA7npJjXS54Ha">
            Graden av det civila samhällets självständighet är nära knuten
            till organisationernas finansiering. En hög grad av offentlig
            finansiering kommer också att – beroende på hur den utformas –
            leda till mer eller mindre direkt och indirekt styrning från det
            offentliga. Kristdemokraterna vill därför återinföra ett skatteavdrag
            för gåvor till ideella organisationer – ett avdrag som regeringen
            olyckligtvis tog bort. Genom ett gåvoskatteavdrag ökar organisationernas
            självständighet. Statens påverkan inskränks till att godkänna
            organisationerna som får del av skatteavdraget. Det är en rimlig
            avvägning mellan självständighet och offentlig insyn.
          </p>
          <head xml:id="i-6JYRYjJm1VqZfy3bBra7Dt" type="h2">
            n. Mer valfrihet och makt till den enskilde
          </head>
          <p xml:id="i-Tda4S7Pn7fwRT5vJErnSoQ">
            Människors välbefinnande ökar när de har makt att påverka sin
            egen livssituation. Det gäller alltifrån utbildning och jobb,
            familjebildning och bostad till vård och omsorg. Att människor
            kan göra aktiva val för sin hälsa och sitt välmående är betydelsefullt,
            som att välja äldreboende, vårdcentraler eller hemtjänstutförare.
            Detta borde vara självklarheter i ett välutvecklat välfärdssamhälle.
            Givetvis ska kommuner och landsting vara garanter för vården och
            omsorgen, men vem som utför tjänsterna måste ligga i händerna
            på medborgarna.
          </p>
          <p xml:id="i-HNTcNoD8jmTrMyANSBTYJU">
            När människor har flera goda utförare att välja bland ökar också
            kvaliteten i vården och omsorgen. När medborgare jämför, diskuterar
            och sätter sig in i olika utförares inriktningar och erbjudanden
            skapas ett engagemang. Mångfalden skapar positiva effekter. Det
            ger möjligheter för människor att välja bort det som inte fungerar
            eller aktivt välja en speciell inriktning eller profil. Välfärdsföretagen
            som satsar på viktiga kompetenser och har utbildad och fortbildad
            personal gynnas, medan sådana som enbart ser till gamla lösningar
            på nya problem och utmaningar tappar i attraktionskraft.
          </p>
          <p xml:id="i-QWt7MwWFPuwCVcRUa9seB6">
            Vill vi ha entreprenörer som tillsammans med investerare är med
            och utvecklar välfärden måste de kunna göra en vinst. Utan entreprenörer
            och privata välfärdsaktörer kommer självbestämmandet i praktiken
            att kraftigt begränsas eller försvinna. Det är därför som regeringens
            vinstutredning är så skadlig; bara att den är tillsatt har gjort
            att många enskilda aktörer, företag och investerare har valt att
            stiga åt sidan eller låtit bli att göra investeringar. Riksdagen
            har också vid flera tillfällen markerat att utredningens inriktning
            är fel och att det saknas parlamentariskt stöd för att genomföra
            den stoppolitik som regeringen planerar.
          </p>
          <p xml:id="i-HyEoFpmxV3rGMaP38ya5qZ">
            På samma sätt som det är självklart att företag ska kunna gå
            med vinst är det också självklart att vård och omsorg inte är
            vilka marknader som helst. De rör människor i utsatta situationer,
            och möjligheten att bedriva verksamhet inom exempelvis vård och
            omsorg ska vara förknippad med kvalitetskrav. Det gäller såväl
            privat som offentligt driven vård och omsorg.
          </p>
          <p xml:id="i-Mre2EPtSTD5FJsLDu6XuVD">
            En mångfald av aktörer inom välfärdssektorn är också en förutsättning
            för att ideellt driven och idéburen vård och omsorg ska kunna
            växa fram och drivas. I många länder är denna sektor den dominerande
            leverantören av välfärdstjänster. Men i Sverige är de i stort
            sett frånvarande. Mer måste göras för att ge dessa organisationer
            möjlighet att driva verksamhet på välfärdsområdet. Det handlar
            exempelvis om att förbättra deras möjlighet till kapitalförsörjning.
          </p>
          <p xml:id="i-K3M8UN3rGt4TDauxsX1bvf">
            De senaste decenniernas utveckling med viktiga valfrihetsreformer
            har präglat medborgarna i vårt land. Politikers makt har minskat
            och fler beslut fattas nu vid människors köksbord. Makten att
            välja och välja bort ska värnas – inte bara när vi är friska eller
            mitt i livet, utan kanske särskilt när vi blir äldre eller sjuka.
          </p>
          <p xml:id="i-Fvd6brjX8wM6HW7k6DZVSH">
            Under Kristdemokraternas tid i regeringen genomfördes vårdvalsreformen
            och effekterna av den är positiva med fler vårdcentraler, bättre
            öppettider och bättre tillgänglighet. Vårdvalsreformen har medfört
            en ökad tillgänglighet för såväl vårdbehövande som befolkningen
            i allmänhet, gjort det lättare att lägga livspusslet och ökat
            egenmakten – det är en utveckling att slå vakt om.
          </p>
          <head xml:id="i-6WePNbnTBVBK62NHyw4Des" type="h1">
            6 Svensk arbetsmarknad behöver reformeras
          </head>
          <p xml:id="i-5d1SZBTA3DRnifjbaA6ymm">
            I Sverige finns i dag stora strukturella utmaningar. Andelen
            arbetslösa i utsatt ställning ökar, vilket resulterar i en tudelad
            arbetsmarknad. Medan den starka konjunkturen har inneburit en
            god arbetsmarknadsutveckling för inrikes födda med god utbildning
            har utvecklingen inte varit lika stark för utsatta grupper på
            arbetsmarknaden. Under 2017 beräknar Arbetsförmedlingen att andelen
            inskrivna arbetslösa med utsatt ställning
            <ref xml:id="i-LMp8kaB3Zf8JjKDusPr3zd" target="i-Dr5AQ97Do96qaLNmnVJQG6">
              [13]
            </ref>
            på arbetsmarknaden kommer att utgöra omkring 75 procent av samtliga
            inskrivna arbetslösa. För dessa grupper är trösklarna in på svensk
            arbetsmarknad alltför höga, något som Finanspolitiska rådet, Internationella
            valutafonden (IMF) och OECD har pekat på.
          </p>
          <p xml:id="i-BqGTacjLPUA221TyDnf8y">
            Sverige behöver ett företagsklimat som lägger grunden för fler
            jobb. Nya jobb kan inte kommenderas fram av politiker i Sveriges
            riksdag eller regering. Jobb skapas när människor finner det mödan
            värt att starta och utveckla ett företag och förverkliga en idé
            och vågar satsa sitt sparkapital. Politikens ansvar är därför
            att främja ett gott företagsklimat där företagande, entreprenörskap
            och innovation uppmuntras. Det privata näringslivet och det enskilda
            entreprenörskapet är och kommer alltid att vara grunden för Sveriges
            välfärd.
          </p>
          <p xml:id="i-KfQxhGBCHJ39hhCtNMr7Zv">
            En förutsättning för ett gott företagsklimat är att företag har
            råd och möjlighet att anställa. Höga skatter på jobb slår hårt
            inte minst mot unga som söker sitt allra första jobb och mot de
            som står långt ifrån arbetsmarknaden. För att stärka framväxten
            av nya företag och fler jobb vill Kristdemokraterna sänka skatten
            på arbete, förenkla reglerna kring att starta och driva företag
            och öka tillgången på riskkapital.
          </p>
          <p xml:id="i-HbvT1JyjfLEavYf1dHW99a">
            Många nyanlända och unga får sitt första jobb inom någon del
            av tjänstesektorn. Inte minst RUT-avdraget, som alliansregeringen
            införde, har öppnat nya marknader och skapat förutsättningar för
            nya företag och jobb. Samtidigt har avdragen gjort att såväl barnfamiljer
            som enskilda haft råd och möjlighet att få avlastning med vardagssysslorna.
            Att regeringen valt att nedmontera detta avdrag är ett slag mot
            alla dessa människor och mot småföretagare som vågat ta steget
            och starta ett företag inom hushållssektorn. Kristdemokraterna
            vill i stället ta ett steg till och utvidga RUT-avdraget.
          </p>
          <p xml:id="i-Vh8SbsZ9Lr1Zx7mABU8V1J">
            Ett konkurrenskraftigt näringsliv och en stark basindustri förutsätter
            en trygg och säker energiförsörjning. Rådande marknadsförutsättningar
            med låga elpriser gör att i stort sett inga energislag är lönsamma
            i dag samtidigt som investeringsbehoven är stora, inte minst för
            den svenska kärnkraften. För oss kristdemokrater är det viktigt
            att den svenska industrin, företag och konsumenter kan lita på
            en trygg och tillräcklig energiförsörjning, inte bara i dag utan
            även i framtiden. Därför tog vi ansvar och slöt en långsiktig
            energiöverenskommelse över blockgränserna som säkerställer detta.
          </p>
          <p xml:id="i-TRJEsMWTE9C19ebkt62Ub9">
            Vi ser också ett stort behov av att förlänga arbetslivet. För
            att klara exempelvis demografiska utmaningar som framtidens pensioner
            och välfärdens finansiering så behövs det att fler jobbar fler
            år och timmar över en livscykel. Vi ser med stor oro på hur regeringen
            på olika sätt försvårar för dessa grupper att komma in och stanna
            kvar på arbetsmarknaden. Exempelvis har regeringen höjt löneskatten
            för äldre, vilket höjer kostnaderna för att anställa eller anlita
            dem. Det får nu tillväxten i sysselsättning bland äldre att sjunka.
            Långtidsarbetslösa är också en grupp som befinner sig i en utsatt
            situation. Antalet personer som varit arbetslösa i över sex månader
            är över 120 000 personer och ökar. För denna grupp behövs det
            också nya insatser för att ge dem möjlighet att komma tillbaka
            till arbetsmarknaden med riktiga jobb.
          </p>
          <p xml:id="i-KP7KNqGdntjMjrQUa86tTc">
            Regeringens metod för att uppnå sitt uppsatta arbetslöshetsmål
            om lägst arbetslöshet i EU verkar vara att minska arbetskraften
            som helhet, vilket blir tydligt när man granskar deras förslag
            på arbetsmarknadsområdet. De dyrare kostnaderna för att ha pensionärer
            anställda slår mot deras sysselsättningstillväxt. I stället för
            att fortsätta jobba går pensionärerna i ålderspension och försvinner
            därmed ur arbetslöshetsstatistiken. Regeringen prioriterar dessutom
            ökade ersättningar för dem som står utanför arbetsmarknaden och
            försämrar möjligheter för sjukskrivna att ta sig tillbaka till
            arbete. Detta är en naturlig följd av regeringens dåligt uppsatta
            mål. Kristdemokraternas mål är i stället att se till att så många
            som möjligt får arbeta utifrån sin förmåga. Inte som regeringen
            att gömma arbetslösheten genom att öka antalet arbetsmarknadsåtgärder.
          </p>
          <p xml:id="i-CVcbV2CZe6stygn5HR9t4t">
            Regeringen aviserade den ”största jobbsatsningen på många år”
            under 2015. Då utlovades tiotusentals traineejobb och extratjänster.
            Men siffrorna visar mer på ett rejält misslyckande. Siffror för
            mars 2017 från Arbetsförmedlingen visar att bara ett fåtal procent
            av antalet utlovade jobb har blivit till. Av totalt 32 000 utlovade
            traineetjänster uppgår nu antalet till 410 stycken jobb i välfärden
            plus 26 stycken i bristyrken. Antalet beredskapsjobb är uppe i
            345 stycken av utlovade 5 000. Mest lyckade är regeringens extratjänster,
            men ändå bara 2 765 stycken av de utlovade 20 000.
          </p>
          <p xml:id="i-VunYZxGkrXMiKCntKEGJeV">
            Bilden är tydlig av regeringens arbetsmarknadspolitik: ett misslyckande.
          </p>
          <head xml:id="i-VDj5xaonmam99wryzE7xPb" type="h2">
            a. En arbetsmarknad där alla får plats
          </head>
          <p xml:id="i-8bqRnuKGV6fR4bQ6DWyHFf">
            Sverige behöver avbyråkratisera arbetsmarknaden, sänka marginaleffekter,
            öka matchningen och stimulera fram fler jobb som inte kräver höga
            kvalifikationer. Vägen till arbete ska inte bli smalare, den ska
            bli bredare. Därför behövs det ytterligare insatser för att bredda
            vägen till arbete. Det behövs ytterligare stöd och sänkta trösklar
            in på arbetsmarknaden.
          </p>
          <head xml:id="i-EB9HFznFhFoXZoedEvajz" type="h3">
            Skattelättnader för utsatta grupper på arbetsmarknaden
          </head>
          <p xml:id="i-XEFqc5S7UCA8AcoYt54Zhw">
            En grundförutsättning för att fler ska komma i arbete är att
            det lönar sig att gå från utanförskap till arbete. Detta är den
            huvudsakliga tanken bakom jobbskatteavdraget, som har varit Alliansens
            viktigaste redskap för att öka sysselsättningen och minska utanförskapet.
            Kristdemokraterna föreslår att det dubbla jobbskatteavdraget,
            som i dag finns för de som är 65 år eller äldre, utvecklas till
            att gälla grupper som har svårt att ta sig in på arbetsmarknaden.
            Förslaget innebär en skattelättnad för unga under 25, med en förlängning
            för de som tar en akademisk examen och börjar arbeta innan de
            fyller 25, för nyanlända under de första fem åren i Sverige och
            för personer som kommer från långvarig arbetslöshet eller sjukskrivning.
          </p>
          <p xml:id="i-DsF5pxcUKPxVKRfFiJQoNd">
            Det dubbla jobbskatteavdraget ges fullt ut upp till arbetsinkomster
            på 18 000 kronor och trappas sedan successivt av för månadsinkomster
            upp till 26 000 kronor. För inkomster över 26 000 kronor ges ordinarie
            jobbskatteavdrag. Det dubbla jobbskatteavdraget för unga under
            25 år är tänkt att öka drivkrafterna för ungdomar att söka och
            ta ett första arbete. Att man får behålla en större del av sin
            inkomst gör att det blir mer attraktivt att söka och ta ett jobb.
            Det gör också att fler breddar sitt sökande av arbete till fler
            branscher.
          </p>
          <p xml:id="i-2z2XtqFYj7VzchKm6mYtSC">
            När fler kan tänka sig att ta olika jobb skapas det också nya
            arbeten. Det dubbla jobbskatteavdraget ska även gälla för nyanlända
            personer som vistats i Sverige i högst fem år. Med den ökade tudelningen
            på arbetsmarknaden behövs insatser för att dessa människor inte
            ska fastna i utanförskapet. Att ha en arbetsgemenskap är centralt
            för integrationen och för att dessa personer ska kunna komma i
            egenförsörjning. Kristdemokraterna vill därför göra det mer lönsamt
            att gå från bidragsberoende till arbete, genom sänkta marginaleffekter.
            Utöver detta föreslår Kristdemokraterna ett jobbskatteavdrag för
            föräldrar, för att möjliggöra mer tid med barnen, förstärka barnfamiljers
            ekonomi samt minska marginaleffekten av att gå från bidrag och
            ersättningar till arbete.
          </p>
          <head xml:id="i-3vhmSQ3d1kMrM1JyKzSwdx" type="h3">
            Introduktionsanställningar
          </head>
          <p xml:id="i-5t6TTniRUeZx8DAgcGtvZ7">
            En stor andel av de som nu och troligtvis även framöver är arbetslösa
            är personer födda utanför Sverige och i många fall utanför Europa
            med låg utbildningsnivå. Höga ingångslöner och ökade kvalifikationskrav
            är något som många ekonomer och internationella bedömare, som
            IMF, pekar på som hinder på svensk arbetsmarknad för personer
            med lägre utbildning och sämre språkkunskaper. Kristdemokraterna
            föreslår därför en helt ny anställningsform – introduktionsanställningar.
            Den arbetsgivare som vill lära upp en ny medarbetare skriver inte
            under ett anställningsavtal utan ett introduktionsanställningsavtal.
            Anställningsformen gäller ej jobb som kräver eftergymnasial utbildning
            eller där lägsta kollektivavtalsenliga lön är över 22 000 kronor
            per månad.
          </p>
          <p xml:id="i-JN4pqsJn2wnXFESX2oLDPP">
            Introduktionsanställningar är ingen arbetsmarknadsåtgärd. Den
            innehåller ingen byråkrati, inga stöd eller nya subventioner –
            i stället blir den möjlig att kombinera med nystartsjobb.
          </p>
          <p xml:id="i-XSWdQTM5UybdQRfrkcfkWK">
            En introduktionsanställning bygger på att 75 procent av arbetstiden
            är arbete och 25 procent är lära-sig-jobbet-tid. Det kan handla
            om mer traditionella utbildningsinslag såväl som att lära sig
            jobbet på jobbet. Därför kan lönen sättas ned till 75 procent
            av kollektivavtalsnivån eller högre. Efter max fem år ska den
            anställde ha 100 procent lön. Den anställde får dock direkt samma
            anställningsskydd som andra anställda, vilket ger arbetsgivaren
            bra incitament att lära upp personen. Introduktionsanställningens
            främsta målgrupp är nyanlända med låg utbildning och unga med
            bristande utbildningsbakgrund, men den omfattar alla som har svårt
            att etablera sig på arbetsmarknaden, oavsett ålder eller etnicitet.
            Genom introduktionsanställningen ges också en möjlighet att få
            en referens, vilket många gånger är avgörande för att kunna få
            ett jobb som ny på arbetsmarknaden.
          </p>
          <head xml:id="i-YRZZQuUJdtbUnSXqFQXmZN" type="h3">
            Effektivisera arbetsmarknadspolitiken
          </head>
          <p xml:id="i-Uk5qcusFm1gvNWGRazHfpF">
            För närvarande är det svårt att överblicka den djungel av arbetsmarknadsstöd
            som företagare och arbetslösa har att lära sig och förhålla sig
            till. Det finns instegsjobb, nystartsjobb, traineejobb, jobb-
            och utvecklingsgaranti, trygghetsanställningar, offentligt skyddat
            arbete, särskilt anställningsstöd, förstärkt särskilt anställningsstöd
            och många andra.
          </p>
          <p xml:id="i-3ebGBQGot7L7ZctD13Djq7">
            Olika stöd och anställningsformer med olika villkor, utformning
            och tidsgränser har lagts till de gamla stöden och skapat en för
            arbetsgivarna, de arbetssökande och i viss mån även arbetsförmedlarna
            svårgenomtränglig struktur.
          </p>
          <p xml:id="i-EgGG1iPXHaXxsEdM5Mu61h">
            En driftig företagare som lever för sin affärsidé har inte möjlighet
            att sätta sig in i alla stödformer och har inte tid att ta reda
            på hur han eller hon ska bete sig för att företaget ska kunna
            ta del av ett stöd enligt en viss stödform eller vilka krav den
            anställde i så fall måste uppfylla. Syftet med stöden är gott.
            Men resultaten är i många fall undermåliga. En konsekvens har
            snarare blivit att Arbetsförmedlingens 12 600 anställda administrerar
            arbetslöshet snarare än att förmedla jobb. Varje arbetsförmedlare
            förmedlar i genomsnitt tio jobb på ett år – mindre än ett jobb
            i månaden. Detta har dragit ned förtroendet för myndigheten. Kostnaden
            för programmen och de subventionerade anställningarna är också
            hög, och särskilt nedslående för vissa program och stöd.
          </p>
          <p xml:id="i-TeJfF3reRyMw9TtzPHprfA">
            Arbetsgivarna är kritiska och negativa i bedömningen av myndigheten.
            Svenskt Näringsliv har visat att en majoritet av företagen inte
            använder Arbetsförmedlingen i samband med rekryteringar, och att
            av de företag som använder Arbetsförmedlingen ger 38 procent ett
            mycket dåligt betyg. Arbetsmarknadspolitiken behöver en grundlig
            renovering.
          </p>
          <head xml:id="i-4wtNhyvdqcei32zu6kVzkq" type="h3">
            Kristdemokraterna föreslår därför att
          </head>
          <list xml:id="i-Hfwwsx3kU1H6nbKL459UBo" style="ul">
            <item xml:id="i-CgWGQN6xJUeL538q6b4eCd">
              Arbetsförmedlingens egen arbetsmarknadsutbildning avskaffas
            </item>
            <item xml:id="i-QX4Giz66YicifSsQQ322Me">
              fler platser inom yrkesvuxenutbildningen skapas
            </item>
            <item xml:id="i-XSgjyf6PzWYYRQwUbnYWJN">
              instegsjobben avskaffas
            </item>
            <item xml:id="i-2xwpngn6x8v9xAKMaCccMX">
              särskilt och förstärkt särskilt anställningsstöd avskaffas
            </item>
            <item xml:id="i-61RJc8CiRBevCESt2uYdi3">
              arbetspraktikprogrammen samordnas
            </item>
            <item xml:id="i-5MT57TtoFXae7iXuT6hdvi">
              anslaget till Arbetsförmedlingen minskar med 10 procent när många
              uppgifter försvinner, vilket innebär 780 miljoner kronor 2017
            </item>
            <item xml:id="i-N9jQxD4FdfR1i3kf6fdRpJ">
              tillskott till trygghets- och lönebidragsanställningar för personer
              med funktionsnedsättningar.
            </item>
          </list>
          <head xml:id="i-YSQRjrJHvXLyvuxpwUdHEj" type="h3">
            Fler platser i yrkesvux
          </head>
          <p xml:id="i-NAnqKSEbyAmRh1CdkwGoDc">
            Kristdemokraterna bedömer att personer som går yrkesvuxenutbildningar
            har långt större möjlighet att få ett arbete efter utbildningen
            än efter en arbetsmarknadsutbildning upphandlad av Arbetsförmedlingen.
            Den bedömningen bygger tyvärr också på att arbetsgivare troligtvis
            får en mer negativ uppfattning om en person som gått en arbetsmarknadsutbildning
            än en som gått annan utbildning. Yrkesprogramsutredningen som
            tillsattes av alliansregeringen 2013 överlämnade sitt betänkande
            Välja yrke (SOU 2015:97) till regeringen i november 2015 med en
            rad förslag på yrkesutbildningens område.
          </p>
          <p xml:id="i-CG3VW9a8RpxT2kjCNUd4ua">
            I utredningen identifierades en rad branscher där det råder rekryteringssvårigheter
            till yrken som inte kräver eftergymnasial utbildning. Det är t.ex.
            kockar, lastbilsmekaniker, medicinska sekreterare och installationselektriker.
            Inom smalare branscher råder det brist på glasmästare, fastighetstekniker,
            bagare och många fler.
          </p>
          <p xml:id="i-PPvNR4HZdifcqgsvgRdxMU">
            En utbyggnad av antalet yrkesvuxplatser borde inte bara leda
            till att fler som i dag är arbetslösa får jobb utan att hela samhället
            fungerar bättre när viktiga bristyrken kan besättas med kunnig
            personal. Kristdemokraterna satsar därför 537 miljoner kronor
            mer än regeringen på yrkesvux 2017 och väljer att trappa upp satsningen
            fram till 2020.
          </p>
          <head xml:id="i-PoRV3GxszVp39xqV6HHgqa" type="h2">
            7 Kristdemokraternas reformer våren 2017
          </head>
          <head xml:id="i-FKzQFQm2GUR4gP5WKBFN6J" type="h2">
            a. Ökad trygghet med fler poliser
          </head>
          <p xml:id="i-ECoZJGuHvyp4bEW7jHC6qA">
            Sverige har för få poliser, de har för dåliga villkor och för
            få av dem är ute på gator och torg. Med dagens antal poliser är
            det svårt att både klara av att stå upp emot de gäng som upplevs
            ha tagit över i vissa av våra utanförskapsområden och samtidigt
            finnas närvarande i små orter där polisen är nästan helt frånvarande
            i dag. Därför föreslår Kristdemokraterna att Sverige ska ha 30
            000 poliser till 2025.
          </p>
          <p xml:id="i-RCabchixMWQVLRrnNaBJ6G">
            Totalt vill vi anställa 10 000 fler poliser. Hälften av dessa
            ska utbildas som vanligt i 2,5 år och resterande 5 000 med en
            ettårig utbildning. Lokala polischefer ska ha ett starkare mandat
            över verksamheten. De ska ha sin egen budget och fatta anställningsbeslut
            och därmed bättre kunna möta de behov som finns lokalt.
          </p>
          <p xml:id="i-9a4JXMFSmbmtWhRdSoM4xZ">
            Dialogen mellan polisorganisationerna och kommunerna ska förbättras
            vilket underlättas av den ökade makten till de lokala polischeferna.
            Kommunerna ska, om de vill, kunna finansiera polistjänster som
            prioriterar det som kommunen anger som viktigt brottsförebyggande
            och trygghetsskapande arbete.
          </p>
          <head xml:id="i-Fv2JFZEpngfGeEcXdycAgq" type="h3">
            30 000 poliser till 2025
          </head>
          <p xml:id="i-WfjM8VLTrYqEFjkKSeFLMe">
            Sverige har förhållandevis få poliser jämfört med andra länder
            med snarlika förhållanden. Polistätheten är endast 207 poliser
            per 100 000 invånare jämfört med genomsnittet på 316 i EU. Därutöver
            har Sverige generösa regler för föräldraledighet och många poliser
            är upptagna med administrativt arbete.
          </p>
          <p xml:id="i-UMrgxGJJuyiaF56mXR6vDX">
            Figur 14 Total polispersonal per land 2014*
          </p>
          <p xml:id="i-6JTSwVd14Cn4itfhd36vMR">
            Antal per 100 000 invånare
          </p>
          <p xml:id="i-M9Y3DwLXZJbtFhyHjn22Fx">
            Kristdemokraterna anser att antalet poliser behöver öka kraftigt,
            till 30 000 senast 2025. Det ska ske dels genom att ytterligare
            5 000 poliser utbildas, som nu i 2,5 år, samtidigt som en kortare
            ettårig polisutbildning skapas och väntas börja fungera 2019.
            Det är möjligt att uppnå om antagningarna till polisutbildningen
            ökar och resurser avsätts för att utbilda och därefter anställa
            fler poliser. För att fylla platserna behövs en kraftfull satsning
            på att stärka polisyrkets attraktivitet, höja polisernas löner
            och förbättra arbetsvillkoren.
          </p>
          <p xml:id="i-9YLoRB6zdHjHCEtopp3jW3">
            Polisens arbetsuppgifter måste renodlas. Vi vill pröva om fler
            uppgifter som polisen i dag ansvarar för kan läggas på andra myndigheter,
            t.ex. passhantering och handräckning. Polismyndighetens anmälningssystem
            är även det omodernt och behöver förbättras avsevärt. Enligt Brottsförebyggande
            rådet tar det i genomsnitt en timme och sex minuter från det att
            en patrull kommer in för att avrapportera ett ärende till dess
            att patrullen är ute i yttre tjänst igen. Här finns stor förbättringspotential.
          </p>
          <p xml:id="i-HTq3Kt4XuiUNjrzq4v7K8u">
            Antagningar till den reguljära polisutbildningen behöver öka
            och de som genomgått utbildning ska snarast anställas. Kristdemokraterna
            avser att avsätta ca 350 miljoner kronor 2018 och 1,7 miljarder
            kronor 2021 för att successivt nå 25 000 poliser 2025 med reguljär
            2,5-årig utbildning.
          </p>
          <head xml:id="i-8Ty7J7Toi23aUSBCnotNow" type="h3">
            5 000 poliser som kan anställas i kommunerna
          </head>
          <p xml:id="i-HrEgQSbBaiVtkfFfXChgFq">
            Parallellt med att 5 000 poliser tillförs behöver en ettårig
            polisutbildning utredas och införas från 2019. Utbildningen ska
            utbilda 5 000 poliser för något enklare arbetsuppgifter i framför
            allt kommunerna. De ettårigt utbildade poliserna ska komplettera
            och ersätta de väktare som kommunerna i dag anlitar.
          </p>
          <p xml:id="i-TY6YMgP3xpu43ycWWDVgxm">
            Enligt riksdagens utredningstjänst svarar endast 12 procent att
            man inte anlitar väktare. En väktare utbildas i totalt 14 arbetsdagar
            och 160 timmar praktik och ett skriftligt prov. De nya poliserna
            som utbildas i ett år ska ingå i den statliga polisorganisationen
            men kunna finansieras av kommunerna. Den betalande kommunen ska
            ha inflytande över och dialog med den lokala polischefen om vad
            poliserna ska prioritera.
          </p>
          <p xml:id="i-GyuB7KZfAURAbYdFBYSq7A">
            I primärkommunerna arbetade 760 000 personer 2016. Det ökade
            under året med 33 600 personer eller 4,6 procent. Sett i det perspektivet
            är inte 5 000 poliser under loppet av sex år en dramatisk siffra.
            Anställandet av ettårigt utbildade poliser är helt frivilligt
            för kommunen. Men Kristdemokraterna bedömer att det finns en stark
            efterfrågan.
          </p>
          <p xml:id="i-LxLq5cX8ZNvmzwY9wTy2um">
            Införandet av poliser som kan finansieras av kommunerna är inte
            att överge statligt ansvar. Kristdemokraterna tar ett stort ansvar
            för att den statliga polisen ska förstärkas i antal och närvaro
            genom att utbilda och anställa 5 000 fler statliga poliser. Icke
            desto mindre bedömer vi att efterfrågan på ytterligare poliser
            i vissa kommuner kan vara stark och vill därför skapa den möjligheten.
          </p>
          <head xml:id="i-FUiNXLmaiBoZvP6EkU2vNW" type="h3">
            Förstärk insatsstyrkorna
          </head>
          <p xml:id="i-XumptDFGPMmoAhFLVbDyNn">
            Den nationella insatsstyrkan är samhällets yttersta polisiära
            resurs. De finns till när det värsta inträffar, vilket är sådant
            som inte kan klaras av inom den ordinarie polisverksamheten. Det
            kan handla om terrorism, gisslansituationer eller insatser mot
            tungt beväpnade och grova kriminella. Nationella insatsstyrkan
            finns också tillgänglig för den nationella stödstyrka som organiseras
            vid andra allvarliga händelser som krigsutbrott eller naturkatastrofer.
            Men nationella insatsstyrkan är underdimensionerad. Kristdemokraterna
            föreslår därför en fördubbling av den nationella insatsstyrkan
            till en kostnad av 465 miljoner kronor på fyra år.
          </p>
          <head xml:id="i-NiuSYKmngivWz9usfaBtQX" type="h3">
            Förbättra polisens skyddsutrustning
          </head>
          <p xml:id="i-Rg2utRWu2QYjmMBENoD3rw">
            Nationella insatsstyrkan är en viktig resurs vid krissituationer.
            Men först på plats är oftast den ordinarie polisen. Vid extraordinära
            händelser krävs därför att de har tyngre utrustning än vad som
            normalt är nödvändigt i deras dagliga arbete. Det handlar om tunga
            skyddsvästar, hjälmar och förstärkningsvapen som krävs vid insatser
            vid exempelvis terrorattacker. Den utrustningen finns i dag inte
            i tillräckligt stor utsträckning. Vid terrorattentatet på Drottninggatan
            den 7 april kom ordern att samtliga poliser skulle ha full skyddsutrustning,
            men sådan saknades eller fanns inte i rätt storlek. Det är inte
            acceptabelt. Polismyndigheten har själv efterlyst en kontinuerlig
            översyn vad gäller tillgång till vapen, skyddsutrustning och utbildning
            för att säkerställa att förmågan till respons är anpassad till
            rådande hotbild.
          </p>
          <p xml:id="i-WNkzY1Gv7nSoNWrFHsaPhB">
            Kristdemokraterna föreslår att polisen får köpa in nödvändig
            skyddsutrustning, hjälm, tung skyddsväst och förstärkningsvapen
            till 4 000 poliser de kommande fyra åren till en kostnad om 280
            miljoner kronor. Polisen måste också ha möjlighet att öva hur
            de ska agera vid extraordinära händelser. I dag saknas ändamålsenliga
            utbildningsplatser för polisen. Det vill vi ändra på genom att
            skapa utbildnings- och övningsanläggningar för poliser i de tre
            storstadsområdena. För detta anslår vi 150 miljoner kronor per
            år de kommande fyra åren, totalt 600 miljoner kronor.
          </p>
          <head xml:id="i-Ew6TrMo4ZjhgA52L3Lf2Bq" type="h3">
            Förstärkt terrorbekämpning
          </head>
          <p xml:id="i-RbKVRLJFzSpnkBH9T3HWX3">
            Behovet av att bekämpa terrorism inom Sveriges gränser blir dessvärre
            alltmer angeläget. Ett akut behov uppstod efter bomben på Drottninggatan
            i december 2010 och blev än mer tydligt efter terrorattentat den
            7 april 2017. Däremellan har bombningar som misstänkts ha koppling
            till nynazistiska Nordiska motståndsrörelsen skett i Göteborg,
            som fortfarande undersöks och för vilka åtal om terrorbrott kan
            komma att bli aktuellt. Terrorn måste bekämpas. Det finns fortfarande
            mycket att göra. Den nationella samordnaren mot våldsbejakande
            extremism har här ett viktigt uppdrag, men det behöver delvis
            renodlas, framför allt gällande fokus på återvändande IS-krigare.
            Vi vet sedan tidigare att dessa främst kommer till Stockholm,
            Göteborg, Malmö och Örebro. Samordnaren bör inordnas under Myndigheten
            för samhällsskydd och beredskap (MSB) och statens ansvar behöver
            öka genom expertteam med fokus på de fyra utpekade städerna.
          </p>
          <p xml:id="i-WW2B5t4NbxqABk9Kk4rmHQ">
            Vi behöver ha ett effektivare utbyte av information mellan Säkerhetspolisen,
            polis, kommuner, skolor och socialtjänst så att personer med terroristkopplingar
            inte faller mellan myndighetsstolar. Därtill måste samröre med
            terrororganisationer kriminaliseras, ett förslag som Kristdemokraterna
            drivit länge.
          </p>
          <p xml:id="i-CCFoWTACEjQiB6duB12amm">
            Terrorns rötter måste bekämpas. Forum för levande historia bör
            få ett uppdrag att förutom att upplysa om nazismens och kommunismens
            brott upplysa om den våldsbejakande islamismens brott.
          </p>
          <p xml:id="i-M4EbxVWQQqsaFLBLcXiVQs">
            Till detta krävs ökade polisära befogenheter. Säpo bör kunna
            använda signalspaning, även under förundersökning.
          </p>
          <p xml:id="i-822aEvN2LGPM5YWV5cncK2">
            Polisen behöver få möjlighet att använda kameraövervakning. I
            dag har Stockholms läns landsting större möjligheter att sätta
            upp kameror i tunnelbanan än vad polisen har att sätta upp kameror
            på särskilt brottsutsatta platser. Detta måste förändras för att
            brott ska kunna förebyggas och klaras upp i snabbare takt. Vid
            gripandet av den misstänkte terroristen på Drottninggatan syntes
            hur viktigt bildmaterial från övervakningskameror var för att
            få ett snabbt gripande. Polisen behöver också kunna ta hjälp av
            Försvarsmakten vid extraordinära händelser för exempelvis bevakning
            av platser som inte betraktas som skyddsobjekt.
          </p>
          <head xml:id="i-P7niotq66YHeNxJoG2zy2Y" type="h2">
            b. Reformer för barn och familjer
          </head>
          <head xml:id="i-DrkSErZtRRAZQjqs8raNeB" type="h3">
            Bättre vård nära medborgarna
          </head>
          <p xml:id="i-HkbCywDdfCtB6Jc1PCpcjZ">
            Svenskarnas förtroende för sjukvården har sjunkit de senaste
            åren. Enligt en studie av Myndigheten för vård- och omsorgsanalys
            är förtroendet också lägre för vården i Sverige än i de flesta
            länder.
          </p>
          <p xml:id="i-N2fqAD9ub1E4yJkX9q9kz3">
            Enligt vårdförbundets tidning Vårdfokus har medianväntetiden
            på svenska akutmottagningar ökat med 40 minuter sedan 2010. Socialstyrelsens
            kartläggning av väntetiderna på sjukhusakuterna visar att varannan
            patient tillbringar mer än tre timmar på akuten och var tionde
            patient nära sju timmar eller längre.
          </p>
          <p xml:id="i-Qy1sVrnV5A1HqKVucXgLwy">
            Socialstyrelsen visar dessutom att de som får vänta längst är
            personer över 80 år. Just de som kanske ännu mindre än andra borde
            behöva bli sittande i ett väntrum. Tack och lov är det inte lika
            illa överallt. Men att det är så illa som det är på Mälarsjukhuset
            i Eskilstuna är illa nog. Där fick en person över 80 år i mediantid
            vänta mer än fem timmar och vissa så länge som tio och en halv
            timme. Det är fullständigt oacceptabelt.
          </p>
          <p xml:id="i-Tv5CvAEiaLZD2DoxTKoYJJ">
            Att vänta timme efter timme utan att få träffa en läkare kan
            vara mer än man orkar med och kan i värsta fall göra den som är
            sjuk ännu sjukare. Och även om väntan i sig är plågsam och därför
            borde undvikas så är väntetiden i första hand en fråga om patientsäkerhet.
            Ju längre väntetid, desto större risk att en patient med ett allvarligt
            hälsotillstånd inte upptäcks i tid.
          </p>
          <p xml:id="i-5PZWjPGq4QxAN6Bbwdtdo8">
            Kötiden på akuten är framför allt en effekt av att vi inte satsat
            tillräckligt på primärvården. Svenska patienter uppfattar att
            vården är otillgänglig och vänder sig till akutmottagningen mer
            än vad som egentligen är nödvändigt eftersom det upplevs som den
            enda möjligheten att få vård på kvällar och helger.
          </p>
          <p xml:id="i-8afGQz89aDb47QVcQ7dXfV">
            Det är hög tid att i större utsträckning omprioritera vårdens
            resurser till primärvården. Genom att samla resurser och ansvar
            för den avancerade sjukhusvården hos staten kan vi frigöra både
            medel och möjligheter för landsting och regioner att satsa på
            primärvården. Förutom att sjukvårdshuvudmännen själva ska prioritera
            primärvården vill vi satsa ytterligare från den statliga budgeten.
          </p>
          <head xml:id="i-A3NgBwFoZxNbLJS1rrfJPC" type="h3">
            Kristdemokraterna föreslår följande förändringar för att stärka
            primärvården och därmed avlasta akutsjukhusen
          </head>
          <list xml:id="i-2dv49KvJFmCdt2nqhqYkmR" style="ul">
            <item xml:id="i-AMKQAdETMqMcBGRNuZAVUM">
              Vårdcentraler, läkarmottagningar och närakuter ska utöka öppettiderna
              till att omfatta kvällar och helger.
            </item>
            <item xml:id="i-E5w95J7B6Lsrib7CxQEN7N">
              Vårdgarantin skärps genom att patienter ska kunna få en besökstid
              hos rätt vårdprofession senast nästföljande dag.
            </item>
            <item xml:id="i-GwSGjvrBMyXxnFHUdq7dfc">
              Hembesök ska möjliggöras i större omfattning för den som inte
              kan eller bör ta sig till en vårdinrättning men inte behöver sjukhusets
              resurser.
            </item>
            <item xml:id="i-G5jWH2HXmTrByDGX5zqLfD">
              Information till patienter om vilken primärvård som finns i närheten
              ska stärkas.
            </item>
          </list>
          <p xml:id="i-AmGJAtUwptPB1kJnukcLw3">
            Sjukvårdsrådgivningen som ges via webben på vårdguiden.se eller
            telefon via 1177 behöver förstärkas och integreras mer i primärvården.
            Vi vill i ännu högre grad kunna nyttja den potential som e-hälsa
            kan innebära inte minst där avstånden är långa eller det finns
            andra svårigheter att fysiskt förflytta sig till vården. Genom
            att man nyttjar de plattformar och tekniska lösningar som finns
            för att säkra både integritet och patientsäkerhet kan ännu fler
            få vård snabbt och på rätt nivå. Två exempel på förbättringar
            är utökade möjligheter till besöksbokning samt sjukvårdande uppgifter
            via en nationell virtuell vårdcentral.
          </p>
          <p xml:id="i-4Qv5qvvfvGKAzCvfk74QJx">
            Landstingen och regionerna tillförs 3 miljarder kronor varje
            år för att förstärka primärvården i enlighet med våra förslag.
            Av dessa ska 400 miljoner kronor avsättas för förstärkt vård för
            barn och unga i samband med att denna samordnas med elevhälsan.
          </p>
          <head xml:id="i-SQgmqXCTQySiqsnrXa3287" type="h3">
            Förstärkta insatser för barns och ungas hälsa
          </head>
          <p xml:id="i-UAbDcsNiFPPpQe9q57mkyf">
            Ökad psykisk ohälsa hos barn och unga är ett av vår tids stora
            samhällsproblem. Enligt Socialstyrelsen uppger allt fler ungdomar
            psykiska besvär som oro eller ängslan. Det är framför allt depressioner,
            ångestsjukdomar och missbruk som ökar, vilket får stora konsekvenser
            såväl socialt som kunskapsmässigt.
          </p>
          <p xml:id="i-YVZifTBcF2auHeB97fQzc1">
            Orsaken bakom denna mörka utveckling är inte klarlagd. Det finns
            en paradox i att den materiella standarden ökat för de allra flesta
            samtidigt som unga mår allt sämre. Insatser krävs nu. Att barn
            och unga som mår dåligt får stöd och hjälp skyndsamt är nyckeln
            till ett snabbt tillfrisknande.
          </p>
          <p xml:id="i-DnjDcH9P89e9CoHcorLBbL">
            Hemmiljön, familjelivet och uppväxtförhållandena påverkar vår
            hälsa och livskvalitet. Villkoren för familjer blir därför viktiga
            för hela samhällsutvecklingen och är ett viktigt skäl till att
            Kristdemokraterna vill stärka familjernas ekonomi, öka deras frihet
            och möjlighet till mer tid med barnen samt öka stödet till familjer.
            Också ideella sektorn och skolan spelar stor roll för barnens
            uppväxt och därmed för samhällsutvecklingen. Det är uppenbart
            att inte minst det förebyggande arbetet kring barns och ungas
            psykiska ohälsa måste stärkas. Alla led i detta arbete måste fungera
            bättre.
          </p>
          <head xml:id="i-YDBaDR7nQa37TQwtfESjpP" type="h3">
            Samla hela barn- och ungdomshälsovården
          </head>
          <p xml:id="i-5tRCEnNhHwQC2MCgZjgnqs">
            Mer än var tredje grundskola och nästan varannan gymnasieskola
            får påpekanden från Skolinspektionen om brister som rör elevhälsan.
            Vanliga problem som beskrivs är att psykologtid bara köps in vid
            behov och därmed att psykologen inte deltar i det förebyggande
            arbetet. Skolinspektionens granskning av elevhälsan i 25 skolor
            visar att elever som mår dåligt sällan träffar en skolpsykolog.
            Det förekommer även, enligt Skolinspektionen, att skolläkare eller
            specialpedagoger inte finns tillgängliga i den dagliga verksamheten,
            vilket ger avtryck även i andra delar av skolornas verksamhet,
            inte minst på området stöd. Enligt Inspektionen för vård och omsorg
            känner många skolor inte ens till att de har ett vårdgivaransvar.
            Att kommunerna genom skolan har ansvar för skolhälsovården medan
            landstingen har ansvar för BVC, primärvård och barn- och ungdomspsykiatrin
            är inte ändamålsenligt. Att ingen har helhetsansvaret för barns
            och ungdomars hälsa är en av orsakerna till att behoven inte tillgodoses.
          </p>
          <p xml:id="i-3gTWvENphdXXERVcQCBFe3">
            Landstingen/regionerna behöver därför få ett samlat ansvar för
            hela barn- och ungdomshälsovården. Det innebär att elevhälsan
            (skolsköterskor, skolläkare, psykologer och kuratorer) inte längre
            ska ha skolan som huvudman. En samlad barn- och ungdomshälsa ska
            syfta till att öka tillgängligheten till elevhälsan, vårdcentralerna
            och barn- och ungdomspsykiatrin (BUP). Det är avgörande att, i
            ett tidigare skede än i dag, fånga upp barn som mår dåligt.
          </p>
          <p xml:id="i-9NP1qRE4bFH8zMjrjobnx">
            I samband med att ansvaret samlas skjuter Kristdemokraterna till
            3 miljarder kronor årligen till landstingen för en förbättrad
            primärvård. Av dessa ska 400 miljoner kronor vara särskilt avsatta
            för barn- och ungdomshälsovården. Kristdemokraterna vill dessutom
            införa en elevhälsogaranti som innebär att varje elev har rätt
            att få kontakt med elevhälsan inom ett dygn. I vårt budgetalternativ
            i höstas avsatte vi 380 miljoner kronor till detta ändamål.
          </p>
          <head xml:id="i-WV7cJ1znjevt8wzCQ754gW" type="h3">
            Förstärkt barn- och ungdomspsykiatri (BUP)
          </head>
          <p xml:id="i-GdgtLbyLbp5CMt3D5PbZen">
            Barn och unga som har, eller riskerar att utveckla, psykisk ohälsa
            är ett högt prioriterat område för Kristdemokraterna. I regeringsställning
            var vi pådrivande för en förstärkt vårdgaranti inom den specialiserade
            barn- och ungdomspsykiatrin. Vi arbetade även med att korta väntetiderna
            till barn- och ungdomspsykiatrin bl.a. genom överenskommelser
            med SKL och genom prestationsbaserade medel.
          </p>
          <p xml:id="i-BPKcqoMEbKEALzvgzunrsy">
            Regeringen har fortsatt med denna överenskommelse. Ett första
            mottagningsbesök hos den specialiserade barn- och ungdomspsykiatrin
            (BUP) ska i dag kunna erbjudas inom 30 dagar. Därefter ska en
            fördjupad utredning och start av behandling erbjudas inom 30 dagar.
            I hela riket är det 79 procent som har erbjudits utredning eller
            behandling inom 30 dagar. Det är en liten minskning jämfört med
            föregående år. Variationerna mellan länen är också fortsatt stora,
            allt från knappt 28 procent till drygt 96 procent.
          </p>
          <p xml:id="i-6Jz3dpGATfuv9qYmBnMfWj">
            En lång väntan på hjälp kan vara förödande för ett barn eller
            en ungdom som mår dåligt. Därför är det djupt otillfredsställande
            att i snitt 21 procent fortfarande får vänta längre än 30 dagar
            på utredning eller behandling. I vissa fall är det så många som
            sju av tio som får vänta längre än 30 dagar. Vi vill att alla
            barn och unga erbjuds en utredning eller behandling inom 30 dagar
            inom den specialiserade barn- och ungdomspsykiatrin. Vi avsätter
            i vårt budgetalternativ för 2017 250 miljoner kronor för detta
            ändamål per år.
          </p>
          <head xml:id="i-BfmoZZmKvgeGUZSF61i9Uv" type="h3">
            Föräldrastöd också för tonårsfamiljer
          </head>
          <p xml:id="i-JkVf8UTF9TiRMceBagLg1u">
            Föräldrarna är de viktigaste personerna i ett barns liv. Det
            finns situationer då föräldrar upplever svårigheter i sitt föräldraskap
            eller har behov av stöd för att hantera nya situationer. Det offentliga
            ska inte ta över föräldrarnas roll. Däremot ska det offentliga
            erbjuda stöd och hjälp i föräldrarnas viktiga uppgift. Stöd till
            föräldrarna är också ett stöd till barnen.
          </p>
          <p xml:id="i-2kYtC3RbXamot4fZULxSqt">
            Föräldrastöd har visat sig ha positiv inverkan på relationen
            mellan förälder och barn och har bevisad positiv effekt när det
            gäller att minska framtida problem. En stor del av dagens föräldrastödinsatser
            fokuserar på de mindre barnen och nyblivna föräldrar. Detta är
            en riktig prioritering eftersom forskning talar till förmån för
            tidiga insatser. Samtidigt ser vi ökande problem med psykisk ohälsa
            och oro bland våra tonåringar. Även lite större barn och tonåringar
            är i behov av sina föräldrars tid och uppmärksamhet. Tonåringar
            möter krav och förväntningar från skolan, kompisar och omvärlden
            som kan vara svåra att hantera samtidigt som en frigörelseprocess
            pågår. Detta kan skapa stora slitningar inom familjen och utmaningar
            som förälder.
          </p>
          <p xml:id="i-TcJ22r1mw1jVzB3efy5jEs">
            Det finns en efterfrågan bland föräldrar av att kunna få prata
            och rådgöra med någon om föräldrarollen och barnets utveckling
            och få ökad insikt i hur olika situationer kan hanteras bättre.
            Det befintliga utbudet av stöd motsvarar inte detta behov, särskilt
            inte stödet till föräldrar med tonårsbarn. Folkhälsomyndighetens
            hälsoekonomiska beräkningar visar att det är kostnadseffektivt
            att satsa på föräldrastöd. Varje satsad krona på strukturerade
            föräldrastödsprogram ger 2 kronor tillbaka inom ett till två år.
            Även studier som två nationalekonomer genomfört för Idéer för
            livet visar på de såväl mänskliga som ekonomiska fördelarna med
            att satsa på tidiga insatser, fasta prioriteringar, långsiktighet
            och strukturell samverkan för att barn inte ska hamna i utanförskap.
            Föräldrarna är i detta sammanhang centrala, enligt författarna.
          </p>
          <p xml:id="i-6BvMnY9cLXUXfm3jogvBpZ">
            Kristdemokraterna vill öka tillgången till föräldrautbildning
            och har därför tidigare föreslagit att göra det obligatorisk för
            kommunerna att erbjuda minst en föräldrautbildning under barnets
            uppväxt. Vi har avsatt 76 miljoner kronor för detta ändamål till
            kommunerna. Det är viktigt med föräldrautbildning för föräldrar
            till små barn men det kan vara minst lika viktigt med stöd för
            föräldrar med tonårsbarn. Kristdemokraterna vill därför att det
            ska bli obligatoriskt för kommunerna att erbjuda två föräldrautbildningar
            under barnets uppväxt, en för föräldrar till mindre barn och en
            för tonårsföräldrar. Vi avsätter därför ytterligare 100 miljoner
            kronor för föräldrautbildning för tonårsföräldrar.
          </p>
          <head xml:id="i-PkyBPBJDKxQHspzM8dhvYF" type="h3">
            Inför sociala utfallskontrakt
          </head>
          <p xml:id="i-YKhGyVPwXrcPxtJsU75RRY">
            Kommuner och landsting brottas i dag med ett växande utanförskap,
            integrationsutmaningar och ett alltmer utmanande tryck på välfärden.
            Samtidigt finns det externa aktörer som vill vara med och bidra
            med kapital till sociala investeringar och effektiva lösningar
            på samhällsproblem. En variant av detta är sociala utfallskontrakt,
            en lösning som prövats framgångsrikt i främst Storbritannien och
            USA
            <ref xml:id="i-BJworMfJnpDBZXi6Wu26Fv" target="i-HwMPoy3swmBsAaZrTLSWNz">
              [14]
            </ref>
            . I sociala utfallskontrakt investerar en extern finansiär pengar
            i ett offentligt socialt projekt för att uppnå definierade mål
            som motsvarar mänskliga och ekonomiska vinster för den offentliga
            parten. Denna modell för att genomföra sociala investeringar är
            utvecklad utifrån internationellt testade modeller för utfallsbaserad
            finansiering.
          </p>
          <p xml:id="i-8cXdhYBwJ8eGJERjBzfNJZ">
            Ett socialt utfallskontrakt börjar med att en offentlig part
            (kommun och landsting) identifierar ett problem i samhället som
            de vill lösa genom att investera i det identifierade området.
            Förhoppningen är att detta ska leda till framtida kostnadsbesparingar
            för den offentliga parten. Steg två är att hitta extern finansiering
            för projektet, vilket görs genom att locka kapital från privata
            aktörer. Således står inte skattebetalarna för investeringen.
            Steg tre är sedan att formulera målen och vilka utfall som förväntas
            för att projektet ska anses som lyckat. Utifrån forskning och
            beprövad metodik tas ett åtgärdsprogram fram för att möta det
            identifierade problemet.
          </p>
          <p xml:id="i-LQwD857wWFjiDHcmdw1cXM">
            I det sista steget sker en utvärdering för att klargöra om projektet
            skapat sociala förbättringar och, i så fall, ekonomiska besparingar
            för den offentliga parten. Om utvärderingen kan påvisa att kostnader
            till området minskat, återbetalas delar eller hela beloppet till
            finansiären. Uppstår långsiktiga vinster kommer också finansiären
            att få avkastning i likhet med de besparingar projektet inbringat
            till den offentliga parten.
          </p>
          <p xml:id="i-FtQoYazGuQ2ytd97T4Xmf5">
            Tidigare utfallskontrakt har exempelvis syftat till att minska
            risken för att barn och ungdomar ska hamna hos socialtjänsten
            eller i fängelse. Även folkhälsoförbättrande projekt för att minska
            problem med astma har genomförts.
          </p>
          <p xml:id="i-BGSj9zUAk4TLSK4u7ZkbUN">
            Forskningen pekar på vikten av preventiva insatser i tidiga skeenden,
            eftersom det finns tydliga orsakssamband mellan problem i tidig
            ålder och problem senare i livet. Varje år i utanförskap kostar
            stora summor för de, ofta många, myndigheter som är involverade
            i varje människa i utanförskap. Behovet och de positiva offentligfinansiella
            effekterna är därför potentiellt enorma om utfallskontrakten används
            i tid.
            <ref xml:id="i-X3fTVUggEB7W2ZYDMx824r" target="i-6oa7zSprvaERZ7kD1NmMuo">
              [15]
            </ref>
          </p>
          <p xml:id="i-PzWBaVZcu5fUPfqVtxAf7e">
            Många kommuner använder sig i dag av sociala investeringsfonder
            för att använda riktade pengar till projekt av socialt förbättrande
            karaktär. Lågt räknat har var femte kommun, två landsting och
            två regioner hittills infört sociala investeringsfonder som främst
            är avsedda för projekt inom skola, socialtjänst och arbetsmarknad
            – några kommuner fokuserar även på folkhälsa och kultur/fritid.
            <ref xml:id="i-VA2J1tZuBEKSVaeicKvUv5" target="i-PJiTCMXHY28n6246ERCLTa">
              [16]
            </ref>
          </p>
          <p xml:id="i-PK2EnRnM6EYa9oHC2yX1Qz">
            Inom ramen för denna vilja kan en lösning med sociala utfallskontrakt
            både komplettera och förbättra kommunens finansiering av dessa
            projekt. Men framväxten av sociala utfallskontrakt har varit svag.
            I Sverige är det hittills endast Norrköpings kommun som lanserat
            ett socialt utfallskontrakt med en extern finansiär
            <ref xml:id="i-4XwY4ygvdKihHzzogGfYR2" target="i-7ejPuEX23AJn5T1tnJeSAR">
              [17]
            </ref>
            .
          </p>
          <p xml:id="i-6BSzZkfcofV4tGhgMSj1Lm">
            Figur 15 Modell för sociala utfallskontrakt
          </p>
          <p xml:id="i-JTbjN9x9Wqt6a3YZUnABe1">
            Källa: UK Cabinet office, via Mötesplats Social Innovation.
          </p>
          <p xml:id="i-G5CDuu5yGFRCGMaWMeAsfB">
            Exempel Norrköping: Kommunen (offentlig aktör) vill minska risken
            för återplacering av HVB- och SiS-placerade barn och därtill förbättra
            deras skolprestation. Kommunen har i genomgripande analyser identifierat
            stor potential till förbättring hos målgruppen. De insatser som
            tänker genomföras baseras på forskning och kunskap om målgruppen.
            Utifrån det har kommunen tagit fram ett åtgärdspaket och parametrar
            satts upp för utvärdering. Insatserna är bl.a. förstärkt arbete
            för god skolgång under och efter placering samt individuellt anpassat
            skolstöd. Den sociala investeringsfonden Leksell Social Ventures
            (investerare) är den externa finansiären som investerade 10 miljoner
            kronor i projektet. I vissa fall kan även en sammanlänkande part
            (intermediär) vara delaktig, genom paketering av finansiering
            eller som kunskapsbank och rådgivare. Om finansiären genomför
            insatsen enligt kontraktet betalar Norrköping tillbaka 40 procent
            av det investerade kapitalet. Minskar socialtjänstens kostnader
            för målgruppen återbetalas en summa motsvarande exakt de minskade
            socialtjänstkostnaderna. Sker en större kostnadsminskning än de
            investerade 10 miljonerna under utvärderingsperioden, får Leksell
            Social Ventures upp till 20 procent i avkastning som är satt som
            tak. Misslyckas projektet förlorar finansiären 60 procent av de
            investerade pengarna. Detta projekt förväntas vara klart 2020.
            <ref xml:id="i-HxwApbKwbVCh5Av9RXZkZJ" target="i-69jGXMhN8JQ1UNLSXfEaeh">
              [18]
            </ref>
          </p>
          <p xml:id="i-TZd5Y6cTXoUUUCWqoEe5x6">
            Utmaningarna och orsaken till den dåliga framväxten av sociala
            utfallskontrakt ligger dels i bristen på kunskap i användningen
            av sociala investeringsfonder hos de offentliga aktörerna. I en
            undersökning av Sveriges Kommuner och Landsting (SKL) framgår
            att många kommuner efterfrågar stöd och vägledning för utformningen
            av denna typ av projekt. Det kommuner och landsting främst efterfrågar
            är kunskap kring metodik för uppföljning och utvärdering, samt
            metodik för vinst-förlust-kalkyler och sammanställningar av evidensbaserade
            program.
          </p>
          <p xml:id="i-BJ3cZnpEqHBPT8hTwJBJa3">
            Problemet ligger också i att relationen mellan risk och avkastning
            för den externa finansiären ofta är blygsam i den här typen av
            sociala investeringar. Exempelvis beräknas avkastningen i exemplet
            med Norrköpings kommun att bli mellan 5 och 8 procent för den
            externa finansiären, förutsatt att effekterna blir likt beräknat.
            Samtidigt är förlusten ofta mellan –60 och –100 procent.
          </p>
          <p xml:id="i-4MtV1aEU7jy1pnRzfHCc6f">
            För att öka förekomsten av sociala utfallskontrakt behövs därför
            satsningar för att lösa både kunskapsbrist och den bristfälliga
            viljan att investera. Kristdemokraterna anser därför att det borde
            inrättas en nationell strategi för att möta behoven och underlätta
            framväxten av sociala utfallskontrakt, samt införa en nationell
            fond för att höja attraktionen att investera.
          </p>
          <head xml:id="i-EH5e5STuwKRgJ6B5vs5ZFp" type="h1">
            Förslag
          </head>
          <list xml:id="i-VFox7kaoE4vfaYZe7772mT" style="ol">
            <item xml:id="i-EiKVQMZujm2SRpnVqoHrJt">
              Inrätta en facilitatorsfunktion för sociala utfallskontrakt hos
              Ekonomistyrningsverket (ESV)
            </item>
          </list>
          <list xml:id="i-V3w7Y7BoEyEhUFrVs1aCvV" style="ul">
            <item xml:id="i-AxgddBTfwsDkbBKF49qG2X">
              Funktionen ska tillgodose allmänna riktlinjer, beräknade kostnader
              för olika sociala problem och insatser, i syfte att underlätta
              beräkningar av kostnader för offentliga parter.
            </item>
            <item xml:id="i-THPoX327ZxkkTU1fQ7ekUX">
              Organisera metodstöd för offentliga aktörer: exempelvis utvärderingar
              och effektmätningar av sociala utfallskontrakt.
            </item>
            <item xml:id="i-FPwnrAHtwkcK6U87KPPGF9">
              Agera katalysator mellan den offentliga parten och finansiärerna
              i syfte att tillhandahålla kunskap och kompetens ur ett investerarperspektiv.
            </item>
            <item xml:id="i-J9nBxwgi65s98KUWeTQVMs">
              Funktionen får anslag på 27 miljoner kronor per år, uppdelat
              på 10 miljoner för administration och 17 miljoner för samordningskansliet.
            </item>
          </list>
          <list xml:id="i-XFPE4AxhGLkCxALtWELEN6" style="ol">
            <item xml:id="i-Ho28mmcvCqorjUe7nxvL5C">
              Upprätta en nationell fond för investeringsgarantier
            </item>
          </list>
          <list xml:id="i-D2FpiSfPHzrqjKpRLmgAVr" style="ul">
            <item xml:id="i-4S1WB5bzfsrJaDieX2mVcP">
              I syfte att sänka trösklarna för en investering i sociala utfallskontrakt
              upprättas en nationell fond som täcker finansiärens investeringsrisk
              med 50 procent, vilket innebär att staten garanterar en återbetalning
              om halva investeringssumman till den externa finansiären vid färdigställt
              socialt utfallskontrakt.
            </item>
            <item xml:id="i-X7xfQi2cyk77dNeU8aHKNG">
              Fonden ska uppgå till 300 miljoner kronor, för att garantera
              50 procents återbetalning i sociala utfallskontrakt.
            </item>
            <item xml:id="i-3Kr8hTSirz4afiu9rxWcpG">
              Den offentliga parten står som sökare av fondens medel och betalar
              sedan ut pengarna till finansiären.
            </item>
            <item xml:id="i-iVchkDRTW6g2brbPGA1WT">
              Vi vill också pröva möjligheten att statligt riskkapital i viss
              omfattning ska kunna göra sociala investeringar, exempelvis via
              fond-i-fond-lösningar
            </item>
          </list>
          <head xml:id="i-WYj2iZBWV8GGSZibWowY1r" type="h3">
            Sänkt skatt för ersättningar till funktionärer i ideella organisationer
          </head>
          <p xml:id="i-4iXRCLQFBCeZKzBQzRY5RA">
            Idrottsrörelsen har förmånliga skatteregler för sina föreningar
            som innebär att föreningen inte behöver betala arbetsgivaravgifter
            för idrottsutövare, tränare eller tävlingsfunktionärer om ersättningen
            understiger ett halvt prisbasbelopp. Med detta undantag har idrottsrörelsen
            en förmån som betyder mycket gott för verksamheten. Övriga ideella
            organisationer borde inkluderas i samma regelverk för att stödja
            deras viktiga arbete som gagnar inte minst ungdomar.
          </p>
          <p xml:id="i-DZv3AxV2Pa7Up9EaopNBg8">
            Förslaget beräknas kosta ca 95 miljoner kronor per år för staten
            i minskade skatteintäkter. Alla skolor ska ha ett anti-mobbningsprogram
            som fungerar.
          </p>
          <head xml:id="i-Cy3ZeXzWbMpFJaach4vLE" type="h3">
            Inför evidensbaserade antimobbningsprogram
          </head>
          <p xml:id="i-EP1w8gcUA8R7Jyx7Vs21zq">
            Den ångest och psykiska ohälsa som drabbar barn måste motas med
            vård- och omsorgssatsningar. Men det kommer inte att vara tillräckligt.
            Det krävs en politik som ger föräldrar stöd och familjer tid och
            ro. Det krävs en politik för ett starkt civilsamhälle så att samhällsväven
            kan tvinnas stark runt våra barn. Och det krävs en politik för
            en skola dit barnen kan gå utan en klump i magen.
          </p>
          <p xml:id="i-EfumKTpjVyZK1qBQW6ca1R">
            Lärare och elever har rätt till en lugn, säker och trygg arbetsmiljö.
            Skolhuvudmännen har huvudansvaret för skolmiljön – att förebygga
            och förhindra risker för olycksfall eller sjukdom samt att skapa
            en god miljö för lärande. I detta arbete ligger också arbetet
            mot mobbning.
          </p>
          <p xml:id="i-JFugP264cmC8ZiCY8kPBKa">
            Arbetsmiljölagen tar huvudsakligen sikte på den fysiska arbetsmiljön
            och åtgärder för att minska risken för olyckor, i exempelvis slöjd-,
            idrotts- och kemiundervisning eller i samband med praktik. I skollagen
            tydliggörs elevens rätt till trygghet, studiero och att inte bli
            utsatt för kränkande behandling.
          </p>
          <p xml:id="i-SxXCzvco9dycSL7t2ZC3Jz">
            Det finns ingen värdeneutral uppfostran och ingen värdeneutral
            kultur. Utan en gemensam grundläggande etik skapas ett samhälle
            där den starke styr och den svage lider – ett samhälle där uppfattningen
            om vad som är rätt och orätt skiljer sig från person till person.
            Det som de flesta av oss ser som goda normer, t.ex. människolivets
            okränkbarhet, alla människors lika värde samt solidaritet med
            svaga och utsatta, har en djup förankring i den judisk-kristna
            etiken. Skolans ansvar är att förankra denna värdegrund hos eleverna
            genom att omsätta de etiska principerna i praktisk handling. I
            detta ligger också arbetet mot mobbning och kränkande beteende.
            Det borde vara en självklarhet att alla elever ska kunna känna
            sig trygga och uppskattade, men så är det inte i dag. Ett ständigt
            pågående aktivt arbete mot mobbning i skolan ska vara en självklarhet.
          </p>
          <p xml:id="i-VK9FfTKpS4483Air19cewZ">
            Nyligen presenterade PISA en ny del av rapporten, som koncentrerar
            sig på elevers välbefinnande. Den visar att var sjätte svensk
            15-åring säger sig ha blivit mobbad minst ett par gånger i månaden
            <ref xml:id="i-6UdfLxCTKMY8beEXnBw19T" target="i-Srr3dcUeNDM4d1m53mbpa2">
              [19]
            </ref>
            . Sverige ligger något under genomsnittet och flickor något högre
            än pojkar, 18,1 respektive 17,8 procent. Däremot märks en skillnad
            när det gäller socioekonomiskt gynnade respektive missgynnade
            personer. Bland de socioekonomiskt gynnade svarar 16 procent ja
            om de mobbats ett par gånger i månaden eller en gång i veckan
            eller mer, medan motsvarande siffra för de missgynnade eleverna
            är 20 procent.
          </p>
          <p xml:id="i-EUdPbNnkgc3dGf4vPSWJkU">
            Barns rättigheter har stärkts sedan 2006. Då infördes barn- och
            elevskyddslagen och då inrättades Barn- och elevombudet. År 2009
            och 2010 kom ytterligare en förändring av skollagen där skolans
            ansvar förtydligades
            <ref xml:id="i-689PdGr7QXtF3r6XV648yb" target="i-QiF7h7adnacCqDLTKdHGBq">
              [20]
            </ref>
            . Härav framkommer att huvudmannen ska se till att det inom ramen
            för varje särskild verksamhet bedrivs ett målinriktat arbete för
            att motverka kränkande behandling av barn och elever. Detta innebär
            bl.a. att det ska upprättas en årlig plan för att förhindra mobbning
            och annan kränkande behandling av barn och elever i verksamheten.
            Planen ska baseras på evidens och beprövad erfarenhet.
          </p>
          <p xml:id="i-L8eeuHRSHb3Xt9HpRqgyME">
            Att barn mår bra och känner sig trygga i skolan är avgörande
            för hur de kan lyckas i sitt lärande och sin utveckling. Därför
            krävs att skolor använder sig av metoder för att hantera mobbning
            som är baserade på vetenskap och beprövad erfarenhet. Kristdemokraterna
            menar att det ska vara obligatoriskt för skolhuvudmännen att enbart
            ha evidensbaserade antimobbningsprogram. Frågan om mobbning är
            för viktig för att man bara ska kunna gå på känsla.
          </p>
          <p xml:id="i-qvQJe5vHJx2MR1cH58yBZ">
            Skolverket bör få i uppdrag att göra en uppföljning av den utvärdering
            av metoder mot mobbning som gjordes 2011. Dessutom bör alla metoder
            som inte vilar på vetenskap och beprövad erfarenhet sluta användas.
            Berörda myndigheter bör få i uppdrag att verkställa detta.
          </p>
          <head xml:id="i-FipJLWFF14NcL3kshirg2Z" type="h1">
            Förslag
          </head>
          <list xml:id="i-Tgps9fajkiWtWjcZQF57EM" style="ul">
            <item xml:id="i-SkB2yAtkspdomLBdc3Epdx">
              Alla skolhuvudmän ska ha enbart evidensbaserade antimobbningsprogram
              och avsluta program som inte lever upp till kraven.
            </item>
            <item xml:id="i-Y2GcUJUVgAZSHgyC3MZ9wX">
              Ge Skolverket i uppdrag att följa upp rapporten från 2011 om
              antimobbningsprogrammens effekt samt ta fram en rekommendation
              till skolhuvudmännen om vilka program som kan användas.
            </item>
            <item xml:id="i-B44RrmvPtZ7tsqKNVFqpjB">
              Uppföljning och kontroller så att skolorna efterlever kravet.
            </item>
            <item xml:id="i-3qujjtc1osaivW7PAdtxaT">
              För att underlätta för skolorna att klara målet avsätts 95miljoner
              kronor per år.
            </item>
          </list>
          <head xml:id="i-FEgCnf9pwpm8mJcPPhKSoL" type="h3">
            Förebygg övergrepp mot barn
          </head>
          <p xml:id="i-Uq2v3Fbc1BHK8tPK6gxJwD">
            I genomsnitt blir tre barn i varje skolklass sexuellt utnyttjade.
            Möjligheten att tidigt upptäcka övergrepp mot barn beror i stor
            utsträckning på om barnet eller andra i barnets närhet vågar berätta.
            Ett led i att stärka barnens egen rätt till sin kropp är att förskolor
            arbetar medvetet med frågorna, att man på ett tydligt sätt anpassat
            för barnen informerar dem om gränser och hur viktigt det är att
            säga till när något är fel.
          </p>
          <p xml:id="i-XJep5oqvA6TGa9ueVMxv53">
            Därför vill vi anslå 70 miljoner kronor som förskolor kan ansöka
            om för att genomgå utbildning och införa arbetssätt som stärker
            barns integritet och motverkar sexuella övergrepp.
          </p>
          <head xml:id="i-4nvUpmpVvfTCAMNZkb1bMB" type="h2">
            c. Avskaffa hela skillnaden i beskattning mellan skatt på arbetsinkomster
            och pensionsinkomster
          </head>
          <p xml:id="i-FzTf2PiodTkgDzdkgLzGmX">
            Sammanhållning och tillit är grundläggande för samhället. Tilliten
            byggs stark i gemenskaper. Men tilliten stärks också av förtroende
            för gemensamma institutioner och att det offentliga klarar sitt
            uppdrag på ett sätt som skapar legitimitet. Skatter är nödvändigt
            för att finansiera den gemensamma välfärden och ska utformas så
            att de främjar ansvarstagande och arbete och samtidigt stödja
            sammanhållning och medmänsklighet.
          </p>
          <p xml:id="i-2JSGKJQaUdr3mHMpZ8V1XX">
            Skatteförändringar kan vara instrument för att möta samhällsproblem.
            Samtidigt behöver skatter vara legitima för att inte tära på tilliten.
            Det har funnits – och finns – tillfällen då skatter fått orimliga
            effekter eller på annat sätt utmanat känslan av rättvisa: före
            2006 lönade det sig ofta inte att arbeta jämfört med att leva
            på ersättningar, och fastighetsskattens oförutsägbarhet skapade
            stor otrygghet i boendet.
          </p>
          <p xml:id="i-4yLMXrN1p3frznXToLDYUs">
            Vi menar att skillnaden i beskattning mellan pensionärer och
            löntagare bär liknande drag: den uppfattas som orättvis, minskar
            legitimiteten för skattesystemet och bidrar till att förstärka
            skillnaden mellan grupper.
          </p>
          <p xml:id="i-XGmoidH3PN8za1hzfr5yd7">
            När alliansregeringen tillträdde 2006 var utanförskapet betydande.
            Stora grupper stod, trots högkonjunktur, mer eller mindre permanent
            utanför arbetsmarknaden. Alliansen genomförde stora jobbreformer
            där jobbskatteavdraget – som gjorde det väsentligt mer lönsamt
            att arbeta – var bärande. För att reformen skulle bli tillräckligt
            stor för att bidra substantiellt till att bryta utanförskapet
            lade vi fokus på drivkrafter att gå från utanförskap till arbete
            eller öka sin arbetstid. Pensionärer fick därför inte del av den
            stora skattelättnaden.
          </p>
          <p xml:id="i-XSSibbvfvj8skJJKAG41iK">
            Reformerna var också angelägna för att säkra framtidens pensioner
            som över tid avgörs av sysselsättningen. För oss kristdemokrater
            var det dock viktigt att när jobbreformer etablerats steg för
            steg sluta skattegapet mellan pension och arbetsinkomst. Alliansregeringen
            sänkte också på vårt initiativ skatten för pensionärer fem gånger
            med över 16 miljarder kronor – med tonvikt på de lägsta pensionerna.
          </p>
          <p xml:id="i-FqwLdi9DnmfDK5kX1maAWK">
            Därtill deklarerade Alliansen att det inte finns ett egenvärde
            i att pension och förvärvsinkomst beskattas olika och att skillnaden
            i beskattning skulle minska över tid. Men alliansregeringen gjorde
            för lite och skillnaden består. Och trots storslagna vallöften
            från Socialdemokraterna har nuvarande regering bara genomfört
            en blygsam skattelättnad för pensionärer. I höstens regeringsbudget
            uteblev lättnader helt, och den nu aviserade är för liten.
          </p>
          <p xml:id="i-DM3EYkBAfp1JASGsy2YVCM">
            I december 2016 presenterade Kristdemokraterna därför ett förslag
            om att ta bort skillnaden i beskattning mellan löntagare och pensionärer
            och därmed slopa den s.k. pensionärsskatten. Pensionärerna fick
            stå tillbaka när jobbskatteavdraget infördes, men det är inte
            rimligt att upprätthålla denna diskrepans år efter år. Skatteskillnaden
            bidrar till att dra isär samhället.
          </p>
          <p xml:id="i-ExNBZJckNc2JF2rra18UE1">
            Att helt ta bort skillnaden i beskattning lägger vi nu till de
            förslag i form av ekonomiska reformer för pensionärer om 5,7 miljarder
            kronor som vi kristdemokrater föreslog i vårt budgetalternativ
            hösten 2016 – borttagen särskild löneskatt, fördubblat jobbskatteavdrag
            från 64 år, höjt bostadstillägg (BTP) och skattesänkning. Bostadstilläggshöjningen
            omfattar alla med BTP: 500 kronor per månad för ensamstående och
            300 kronor per månad för sammanboende.
          </p>
          <p xml:id="i-UYqQJh2HcRsyp5Jga6W3cw">
            Pension är uppskjuten lön – inte ett bidrag eller en ersättning
            som man uppbär när man i arbetsför ålder inte arbetar. Det bör
            därför beskattas som arbetsinkomst. En pensionär med en pension
            på 18 000 kronor får med vårt förslag 463 kronor mer i plånboken
            varje månad och en pensionär med en pension på 22 000 kronor får
            726 kronor mer.
          </p>
          <p xml:id="i-2V4ZhHgGApNazCid2HnEUW">
            Denna reform, som belastar offentliga finanser med ca 14 miljarder
            kronor, bör genomföras snarast och finansieras ansvarsfullt. Vi
            föreslår därför att momsen samtidigt höjs med 1 procentenhet så
            att momssatserna blir 7, 13 respektive 26 procent. Förslaget förstärker
            offentliga finanser med knappt 15 miljarder kronor varaktigt.
          </p>
          <p xml:id="i-4gaqSWHdrmcmEjVGqtRgrg">
            Få finansieringar saknar negativa konsekvenser. Även en liten
            momshöjning kan påverka aktiviteten i ekonomin negativt, men effekterna
            torde bli relativt små, inte minst då en ökad disponibelinkomst
            för pensionärer bidrar i andra riktningen. Därtill tror vi det
            är relativt gynnsamt att göra detta när det är låg inflation och
            hög tillväxt.
          </p>
          <p xml:id="i-S6BfsbQyKQcmHjKSMmrmcP">
            En fördel är att en momshöjning inte riktar sig specifikt mot
            arbete utan träffar bredare. Höginkomsttagarhushåll bidrar klart
            mest till finansieringen i kronor. Som andel av utgifterna är
            det relativt lika – låginkomsttagare lägger något större andel
            av sina utgifter än övriga grupper på livsmedel, men väsentligt
            lägre andel än övriga grupper på annan konsumtion.
          </p>
          <p xml:id="i-4V3ymBzHeGD97Xjzw7XozW">
            Ingen ska drabbas på ett orimligt sätt av en momshöjning. Kristdemokraterna
            föreslog i vårt budgetalternativ ett särskilt jobbskatteavdrag
            för föräldrar, höjt bostadsbidrag för ekonomiskt utsatta barnfamiljer
            samt höjt bostadstillägg för pensionärer. Vi kommer att återkomma
            med ytterligare förslag om förstärkningar för ekonomiskt utsatta
            hushåll. Viss kompensation för en prishöjning sker också per automatik
            genom att exempelvis garantipensioner och försörjningsstöd justeras
            med konsumentprisindex.
          </p>
          <head xml:id="i-659jfYM7uofLRV8LJ5tY2r" type="h1">
            8 Reformtabell och finansiering
          </head>
          <p xml:id="i-6hAxny2bPNjgn8SFCc6rCK">
            Kristdemokraternas reformer i samband med motion med anledning
            av regeringens ekonomiska vårproposition
          </p>
          <table xml:id="i-BritcZvKNu1gh2empF2hVj">
            <row xml:id="i-9afJHd43yR4Hgp1JuXuWE8" style="label">
              <cell>
                Kd reformer sedan BM2016
              </cell>
              <cell>
                2018
              </cell>
              <cell>
                2019
              </cell>
              <cell>
                2020
              </cell>
              <cell>
                2021
              </cell>
            </row>
            <row xml:id="i-BJ67w5hABehKZV4m5cWN1P">
              <cell>
                Primärvård
              </cell>
              <cell>
                –3 000
              </cell>
              <cell>
                –3 000
              </cell>
              <cell>
                –3 000
              </cell>
              <cell>
                –3 000
              </cell>
            </row>
            <row xml:id="i-VkRjzTqLdMzcU8EH1bJfRD">
              <cell>
                Varav barn– och ungdomshälsovård
              </cell>
              <cell>
                –400
              </cell>
              <cell>
                –400
              </cell>
              <cell>
                –400
              </cell>
              <cell>
                –400
              </cell>
            </row>
            <row xml:id="i-BgfpCcGMs5uMwhhFTSJkdZ"/>
            <row xml:id="i-WZKKhAc4w1xUKcKaiS76RV">
              <cell>
                Stöd till familjer
              </cell>
            </row>
            <row xml:id="i-2CCXjJ6s3FxPWat6uZCs4E">
              <cell>
                Antimobbning
              </cell>
              <cell>
                –250
              </cell>
              <cell>
                –250
              </cell>
              <cell>
                –250
              </cell>
              <cell>
                –250
              </cell>
            </row>
            <row xml:id="i-QxFAEq8SRduLYwdbHamLRn">
              <cell>
                Motverka övergrepp
              </cell>
              <cell>
                –70
              </cell>
              <cell>
                –70
              </cell>
              <cell>
                –70
              </cell>
              <cell>
                –70
              </cell>
            </row>
            <row xml:id="i-EmQJaBvCu8GcjY26yHHcU3">
              <cell>
                Föräldrastöd för tonåringar
              </cell>
              <cell>
                –100
              </cell>
              <cell>
                –100
              </cell>
              <cell>
                –100
              </cell>
              <cell>
                –100
              </cell>
            </row>
            <row xml:id="i-SPXqwV8hVvPdbWBeg4EGsM">
              <cell>
                Halvt pbb skattefritt ideella föreningar
              </cell>
              <cell>
                –95
              </cell>
              <cell>
                –95
              </cell>
              <cell>
                –95
              </cell>
              <cell>
                –95
              </cell>
            </row>
            <row xml:id="i-67BVj4beidAdPk3zkQ4wm9"/>
            <row xml:id="i-WFDUbfYM3C8bmb6rNP4fBC">
              <cell>
                Sociala utfallskontrakt
              </cell>
              <cell>
                –337
              </cell>
              <cell>
                –37
              </cell>
              <cell>
                –37
              </cell>
              <cell>
                –37
              </cell>
            </row>
            <row xml:id="i-RoiSsRQFwqRtaZZaU1j5C8">
              <cell>
                Avsättning till projekt
              </cell>
              <cell>
                –300
              </cell>
            </row>
            <row xml:id="i-2LyXEJ7YxoGHM2k8Xes2fa">
              <cell>
                Administration
              </cell>
              <cell>
                –20
              </cell>
              <cell>
                –20
              </cell>
              <cell>
                –20
              </cell>
              <cell>
                –20
              </cell>
            </row>
            <row xml:id="i-WSouT6M777W8zwMFrjbr9b">
              <cell>
                Samordningskansli
              </cell>
              <cell>
                –17
              </cell>
              <cell>
                –17
              </cell>
              <cell>
                –17
              </cell>
              <cell>
                –17
              </cell>
            </row>
            <row xml:id="i-5i38CCiozpQReWjgeknKdM"/>
            <row xml:id="i-JWqb3sKuDZYuMpHee6GiGW">
              <cell>
                Pensionärsskatt
              </cell>
              <cell>
                –12 800
              </cell>
              <cell>
                –13 393
              </cell>
              <cell>
                –13 987
              </cell>
              <cell>
                –14 462
              </cell>
            </row>
            <row xml:id="i-L9MNFRcXozpw6EMeKgqTPe"/>
            <row xml:id="i-ULxdZgWtyyULhVbrXzjuGH">
              <cell>
                Polis/terror
              </cell>
            </row>
            <row xml:id="i-SAdyvaikMobkKzTB3VgnVM">
              <cell>
                Polis 5000+5000 år 2025
              </cell>
              <cell>
                –346
              </cell>
              <cell>
                –846
              </cell>
              <cell>
                –1446
              </cell>
              <cell>
                –2008
              </cell>
            </row>
            <row xml:id="i-AaBpSRDaVUyPfrxqin2FGe">
              <cell>
                Polisutrustning
              </cell>
              <cell>
                –280
              </cell>
            </row>
            <row xml:id="i-G77bRWoSWWN7bMhpkBsfrK">
              <cell>
                Utbildningsplatser storstad*3
              </cell>
              <cell>
                –150
              </cell>
              <cell>
                –150
              </cell>
              <cell>
                –150
              </cell>
              <cell>
                –150
              </cell>
            </row>
            <row xml:id="i-14hFSK4Hg3gchtS8GFinoQ"/>
            <row xml:id="i-DBwycjFQ1uV5dXKBFgoqFA">
              <cell>
                Höjd resolutionsavgift*
              </cell>
              <cell>
                3 000
              </cell>
              <cell>
                6 000
              </cell>
              <cell>
                6 000
              </cell>
              <cell>
                6 000
              </cell>
            </row>
            <row xml:id="i-TGtCCDotMBGhoDeEMA4271">
              <cell>
                Höjd moms med en procentenhet
              </cell>
              <cell>
                16 700
              </cell>
              <cell>
                14 500
              </cell>
              <cell>
                15 000
              </cell>
              <cell>
                15 500
              </cell>
            </row>
            <row xml:id="i-NKCEepUg6GcABD4tujkkrH"/>
            <row xml:id="i-XwWchgGDiHFCrUdihyfqtv">
              <cell>
                Summa
              </cell>
              <cell>
                2 272
              </cell>
              <cell>
                2 558
              </cell>
              <cell>
                1 865
              </cell>
              <cell>
                1 328
              </cell>
            </row>
          </table>
          <head xml:id="i-JVNvfjCE865eU3pjpAX93P" type="h1">
            9 Beskatta bankernas skulder – inte löner
          </head>
          <p xml:id="i-F1hzJBkdiZqckU739DxJoC">
            Utredningen om en särskild skatt på finansiell verksamhet har
            mött stor kritik för sitt förslag om att införa en finansiell
            aktivitetsskatt, enligt dansk modell, som baseras på 15 procent
            av lönekostnaderna. Kritiken har framför allt handlat om att en
            alltför stor grupp icke-finansiella företag med en begränsad finansverksamhet
            drabbas, samt för de negativa effekter förslaget förväntas få
            på jobben inom sektorn.
          </p>
          <p xml:id="i-7fuiWgzYYh8UTiMMbzVesR">
            Det senare förväntas som effekt av att bankkontor ute i landet
            får stänga ned och att verksamhet flyttas utomlands. Kristdemokraterna
            håller med om kritiken, men anser att det finns behov av att hitta
            ett sätt att beskatta banksektorn, vars tjänster är premierade
            av lägre skattetryck på olika sätt.
          </p>
          <p xml:id="i-EY4ieu2WoqFYUDf7m6i97F">
            Argumentet för att belägga bankerna med en extra skatt har i
            många fall varit att sektorn är momsbefriad på grund av EU-regler
            och de tekniska svårigheter det innebär att momsbelägga finansiella
            tjänster. Vän av ordning kan dock konstatera att moms är en konsumtionsskatt
            och att det därmed främst är bankkunderna som tjänar på att finansiella
            tjänster är undantagna mervärdesskatt. Men faktum kvarstår att
            det är ett lägre skattetryck på finansiella tjänster.
          </p>
          <p xml:id="i-CieQKE6qmHUd3Ugryn17rB">
            En annan skatteregel som gynnar bankernas produkt är ränteavdragen.
            Genom hushållens avdragsmöjlighet som betalas av skattebetalarna
            blir bolånen ständigt högre, vilket bankerna vinner stort på.
          </p>
          <p xml:id="i-J2PKv3qLWRwvGPmCo2A9WG">
            När det gäller just bolånen har bankerna dessutom kraftigt förbättrat
            sina marginaler sedan finanskrisen 2007–2009. Åren före finanskrisen
            låg bruttomarginalen normalt sett kring 1,0 procentenhet på bolånen.
            För fjärde kvartalet 2016 hade den stigit till hela 1,73 procentenheter,
            enligt Finansinspektionen.
          </p>
          <p xml:id="i-29aAvYGYQ85f8XG5dDYoCx">
            Förra året uppgick de fyra storbankernas samlade vinster till
            92 miljarder kronor. En stor del kommer från svenska hushålls
            bostadslån.
          </p>
          <p xml:id="i-RdybxPYSsxLs8RYnhuNvKF">
            Ett ytterligare argument för att det är rimligt att belägga bankerna
            med en extra skatt är att deras verksamhet är säkrad av skattebetalarna.
            I eftersvallet av finanskrisen har detta diskuterats vitt och
            brett och åtgärder har vidtagits för att det i första hand ska
            vara bankernas ägare och långivare som bör ta smällen vid en kris,
            inte skattebetalarna. Dock kommer banksektorn fortsatt att vara
            så pass viktig för att samhället ska fungera att staten kommer
            att behöva finnas kvar som en ”lender of last resort”, vilket
            innebär att bankerna alltid kommer att ha en säkerhet i att vara
            skyddade av staten.
          </p>
          <p xml:id="i-XaS83jBHEtd7vhMUaefFar">
            Att företag går med vinst är inte fel i sig. Tvärtom, det är
            bra och nödvändigt. Men det är orimligt om den vinsten bygger
            på bristande konkurrens, förmånliga skatteregler och att skattebetalarna
            genom staten står som garant för bankernas verksamhet. Därutöver
            är hushållens bostäder pantsatta, och hushållen betalar i sina
            bolåneräntor för bankernas kreditrisk. Det är därför uppseendeväckande
            att bolåneverksamhet kan vara så lönsam som den är nu.
          </p>
          <p xml:id="i-JmMdc11kK5BmjRSBidgy96">
            I stället för att man går fram med det komplicerade och jobbfientliga
            förslag som utredningen presenterat vill Kristdemokraterna att
            bankerna beskattas utifrån sitt finansieringsval. Tanken är densamma
            som ligger till grund för schablonbeloppet i Företagsbeskattningskommitténs
            förslag om hur bankerna ska kunna påverkas att i högre grad finansiera
            sin verksamhet med eget kapital än med skulder. Skatten innebär
            alltså att bankernas totala skulder beläggs med en skatt – ju
            större skulder, desto högre skatt.
          </p>
          <p xml:id="i-Ucv68uUCLxWzFbFQcCk7Gx">
            Vi anser att en sådan skatt bättre möter de obalanser som finns
            i beskattningen av sektorn i dag och att de fallgropar som utredningens
            förslag innebär kan undvikas. I vårt förslag kommer endast kreditinstitut
            att beskattas, vilket utgör knappt 150 företag. Det innebär att
            alla de företag som endast erbjuder finansiella tjänster som en
            mycket liten del av sin verksamhet, såsom bilhandlare och vitvarukedjor,
            undantas. En annan fördel är att skatten inte riktas mot lönekostnaderna
            och således inte får en direkt effekt på jobben inom den finansiella
            sektorn. En tredje fördel är att skatten utformas på samma sätt
            som resolutionsavgiften, vilket innebär att den uppmuntrar till
            mer välkapitaliserade banker, precis som Basel (bankregleringar)
            avsett med resolutionsregelverket.
          </p>
          <p xml:id="i-5roeidWdGBTDptdRUkiHaQ">
            Kristdemokraterna har en lång rad förslag på skattesänkningar
            för ökat företagande, fler jobb och rättvisa för barnfamiljer
            och pensionärer. Dessa förslag finansieras till större delen av
            utgiftsminskningar som t.ex. slopade byggsubventioner och neddragningar
            bland ineffektiva arbetsmarknadsåtgärder.
          </p>
          <p xml:id="i-BsyCvDayXFem1xzSSs6kEa">
            För att ytterligare kunna vässa vår politik anser vi att en mindre
            bankskatt som leder till mer ansvarsfullt lånande och som i övrigt
            har klart begränsade negativa effekter jämfört med andra skattehöjningar
            är rimligt. Vi anser därför att en höjning av resolutionsavgiften
            från 0,09 till 0,125 procent av det totala avgiftsunderlaget i
            enlighet med vad regeringen föreslagit i promemorian bör genomföras.
            Vi menar då att den förhöjda delen av resolutionsavgiften bör
            benämnas skatt, eftersom den i allt väsentligt kommer att fungera
            som en sådan, snarare än en avgift. Förslaget stärker statens
            finanser med 3 miljarder kronor nästa år och därefter med ca 6
            miljarder kronor.
          </p>
          <head xml:id="i-TWXuSepmmAvCZGiM1fYaDi" type="h1">
            10 Skenande skuldsättning kräver åtgärder
          </head>
          <p xml:id="i-UFT1E9jXmm9vZncqAa7bmg">
            Trots att den svenska ekonomin är stark ser vi stora strukturella
            utmaningar på bl.a. bostadsmarknaden där ett lågt utbud har gett
            bostadsbrist, skenande bopriser och en hög skuldsättning. Dessutom
            har andelen svenska bolån med rörlig ränta stigit drastiskt, från
            8 till 60 procent sedan slutet av 1990-talet.
          </p>
          <p xml:id="i-QNtL697VTJHfWZ13zxgBBC">
            Kombinationen av hög skuldsättning och en stor andel rörliga
            lån har gjort hushållen mycket känsliga för en ränteuppgång eller
            ett boprisfall, vilket ökar riskerna i ekonomin.
          </p>
          <p xml:id="i-CPZLN4SuHaypdHvWLS7bXv">
            Det har därför länge talats om vikten av en stärkt amorteringskultur.
            Mer sällan talas det om att minskad skuldsättning ofta blir en
            dålig affär för hushållen, eftersom stora lån premieras framför
            mindre lån på bolånemarknaden. Hushåll som amorterar tar i praktiken
            ett steg bort från guldkundsstatus hos bankerna. Bankchefer pratar
            om att man ska amortera, men deras prissättning skriker ut att
            man ska låna.
          </p>
          <p xml:id="i-XBNZ7DnrLEMkwDftQfi13n">
            Bankerna tar helt enkelt inte det ansvar som deras retorik utlovar.
            Det är dåligt men kanske inte så konstigt: ett hushåll som har
            6,5 miljoner kronor i lån på tiomiljonersvillan är mer värt för
            banken än ett hushåll som har lånat 600 000 kronor på ett tvåmiljonersradhus.
            Den stora kunden får den betydligt lägre räntan.
          </p>
          <p xml:id="i-5xD3bBi9Ds5gKcohGf6SGh">
            Därför är det illa att de regelverk som syftar till stabilitet
            bidrar till den skeva prissättning som stimulerar låntagande.
            Riskviktsgolven var ämnade att skapa mer välkapitaliserade banker
            men har också orsakat problem med att stora delar av utlånat kapital
            behandlas lika, vilket innebär att banken inte får incitament
            att hålla lånet nere – tvärtom.
          </p>
          <p xml:id="i-AzAouNcCBy24dK9ZnSS5Z">
            Först när lånesumman når ca 65 procent av en bostads värde slår
            andra riskberäkningar in och räntan som hushållet erbjuds går
            upp. Hushållens ekonomiska incitament att amortera blir därmed
            mycket svaga.
          </p>
          <p xml:id="i-9uoCqRQpvDnb7NTwukpscu">
            För att kompensera för detta har Finansinspektionen vidtagit
            åtgärder riktade mot hushållen. Men innan fler krav ställs på
            hushållen måste vi se till att de ekonomiska mekanismerna för
            hushåll och banker sammanfaller med den stabilitet vi eftersträvar.
            Amortering och minskad skuldsättning bör premieras. Fler bör finna
            det attraktivt att binda sina bolån.
          </p>
          <head xml:id="i-RwS1MYESV1EjiwXEBJbEss" type="h1">
            Därför vill Kristdemokraterna
          </head>
          <list xml:id="i-4N4KLXE8qECSSxiGoj8ZZ2" style="ul">
            <item xml:id="i-n8GECqfcgmWZJ2ZhuwvnA">
              Att Finansinspektionen utreder om Sverige, inom ramen för Baselregelverket,
              kan differentiera riskviktsgolvet så att det blir lägre vid låg
              belåningsgrad.
            </item>
            <item xml:id="i-YJoKSVLSHw3CtRdzeW1jD6">
              Att en alternativ modell för amorteringskrav och skuldkvotstak
              utreds där man i stället för att ställa krav på hushållen ställer
              dem på bankernas aggregerade bolåneportfölj.
            </item>
            <item xml:id="i-PqoPqpRNEVoZQoQGgDXqns">
              Att en utredning med syfte att främja fler bundna bolån tillsätts,
              som bl.a. ser över utformningen av ränteskillnadsersättningen
              så att den tydligare gynnar hushållen. Det kan handla om begränsningar
              i hur stor ersättningen kan bli eller möjligheten för hushållen
              att lösa eller flytta med sig bundna bolån i förtid. Det skulle
              också stärka konkurrensen mellan bankerna.
            </item>
            <item xml:id="i-MxJF7rwqarfHHTdNkKsSiF">
              Att en bankskatt kopplad till bankernas egna skulder införs,
              vilket kan motiveras både strukturellt och som en följd av bankernas
              momsbefrielse, förekomsten av ränteavdrag och staten som implicit
              garant.
            </item>
          </list>
        </div>
        <div xml:id="i-PQcs1RxmzjnCrhjXygTWMy" type="signatureBlock">
          <list xml:id="i-ThXJdwdxzRR1SVQ88JXtNs">
            <item xml:id="i-VdZKBwHAd3yWn66RBnMbDc" type="signature">
              Andreas Carlson (KD)
            </item>
            <item xml:id="i-71jujfWwVovk37x36JzFuS" type="signature">
              Jakob Forssmed (KD)
            </item>
            <item xml:id="i-EsgFoa73ZUJCYmLE1Mfj9w" type="signature">
              Emma Henriksson (KD)
            </item>
            <item xml:id="i-UuEJvUcXxY2rmce84HXu6F" type="signature">
              Mikael Oscarsson (KD)
            </item>
            <item xml:id="i-QGjLkG8iu3dvNykx8NfWxo" type="signature">
              Caroline Szyber (KD)
            </item>
          </list>
        </div>
        <div xml:id="i-B1SvoE6VdAvMpT9n6UMTCi" type="motNotes">
          <noteGrp xml:id="i-B3Xtr6DgEZzZjKqwdQPZYa">
            <note xml:id="i-5MK5yn5a5JjyuX6SuCMd7t">
              [1] Det nya överskottsmålet innebär att det finansiella sparandet
              i offentlig sektor ska uppgå till 1/3 procent av BNP över en konjunkturcykel.
              Konjunkturinstitutet bedömer att ett strukturellt sparande om
              0,5 procent av potentiell BNP indikerar att det nya överskottsmålet
              är uppfyllt. Dessutom införs ett skuldankare. Nivån på detta har
              satts till 35 procent av BNP för Maastrichtskulden.
            </note>
            <note xml:id="i-31RcigmMsBfuYeayUPpgDE">
              [2] Flood, Lennart och Ericson, Peter (2014), Höjda eller sänkta
              marginalskatter för mer resurser till skolan? Svenskt Näringsliv.
            </note>
            <note xml:id="i-PLpCCBdHEzukydK2miV3hW">
              [3] Se bl.a. Arbetsekonomiska rådets rapport 2017.
            </note>
            <note xml:id="i-YZFc29n4mwykR4pZt1rbAq">
              [4] Konjunkturläget juni 2015.
            </note>
            <note xml:id="i-CrunBZv8pLsZY8qKhFcgo4">
              [5] Ekonomistyrningsverkets prognos november 2016, Konjunkturinstitutets
              prognos december 2016.
            </note>
            <note xml:id="i-LxRWxsxNV74wuiWmu9Lnwd">
              [6] Riksbanken, fördjupning av den penningpolitiska rapporten,
              2012-07-04, Konjunkturinstitutet, Konjunkturläget december 2013.
            </note>
            <note xml:id="i-A84UTSa2ZVb7nQYSWbmPWH">
              [7] Fall, Johan och Ericson, Peter (2015), Perspektiv på marginalskatter,
              s. 525, Skattenytt.
            </note>
            <note xml:id="i-6ArVo7Zs65tYhUUAENwmSJ">
              [8] RUT dnr 2017:575, dnr 2016:1097, dnr 2015:591, Lagrådsremiss
              kemikalieskatt, SOU 2016:83, Vagabonds resebarometer.
            </note>
            <note xml:id="i-RkxsiSNsHKb84YFeYUji3Z">
              [9] Helårsekvivalenter som försörjs med sjuk- och rehabiliteringspenning,
              sjuk- och aktivitetsersättning, arbetslöshetsersättning, stöd
              inom arbetsmarknadspolitiska program, etableringsersättning och
              ekonomiskt bistånd.
            </note>
            <note xml:id="i-KsrjToXgUWs8GYazeQGY77">
              [10] Riksdagens utredningstjänst dnr 2016:940.
            </note>
            <note xml:id="i-5pvDqCzNCypCreipoYVWKw">
              [11] Konjunkturinstitutet, konjunkturläget augusti 2016.
            </note>
            <note xml:id="i-f2CuT41FTtTbPK1SgsaNN">
              [12] Riksdagens utredningstjänst dnr 2016:940.
            </note>
            <note xml:id="i-Dr5AQ97Do96qaLNmnVJQG6">
              [13] Till arbetslösa i utsatt ställning räknas utomeuropeiskt
              födda, arbetslösa 55–64 år, arbetslösa med funktionsnedsättning
              och arbetslösa med högst förgymnasial utbildning.
            </note>
            <note xml:id="i-HwMPoy3swmBsAaZrTLSWNz">
              [14] Nilsson, Wadeskog, Hök, Sanandaji N: Utanförskapets pris.
              Studentlitteratur.
            </note>
            <note xml:id="i-6oa7zSprvaERZ7kD1NmMuo">
              [15] Heckman och Carneiro: Human Capital Policy, 2003.
            </note>
            <note xml:id="i-PJiTCMXHY28n6246ERCLTa">
              [16] Lars Hultkrantz: Sociala investeringsfonder i Sverige –
              fakta och lärdomar. SNS förlag.
            </note>
            <note xml:id="i-7ejPuEX23AJn5T1tnJeSAR">
              [17] Norrköpings kommun, Leksell Social Ventures, SKL Uppdrag
              Psykisk Hälsa och Health Navigator: http://www.norrkoping.se/organisation/ekonomi/social-investeringsfond/Sveriges_forsta_utfallskontrakt.pdf.
            </note>
            <note xml:id="i-69jGXMhN8JQ1UNLSXfEaeh">
              [18] Ibid.
            </note>
            <note xml:id="i-Srr3dcUeNDM4d1m53mbpa2">
              [19] https://www.svd.se/pisa-enkat-var-sjatte-15-aring-mobbas-i-skolan/i/nyheter.
            </note>
            <note xml:id="i-QiF7h7adnacCqDLTKdHGBq">
              [20] http://nyheter24.se/nyheter/inrikes/662426-alliansens-skolpolitik-paverkar-inte-mobbningsstatistiken.
            </note>
          </noteGrp>
        </div>
      </div>
    </body>
  </text>
</TEI>
