<?xml version="1.0" encoding="utf-8"?>
<TEI xmlns="http://www.tei-c.org/ns/1.0" xmlns:xi="http://www.w3.org/2001/XInclude" xml:id="mot-202122-TU-03394">
  <teiHeader>
    <fileDesc>
      <titleStmt>
        <title>Liberal infrastrukturpolitik för framtiden</title>
        <author corresp="i-GXidniMLQ9UWnXEsb1Vcu2">av Helena Gellerman m.fl. (L)</author>
      </titleStmt>
      <publicationStmt>
        <authority>SWERIK PROJECT</authority>
      </publicationStmt>
      <sourceDesc>
        <bibl>
          <title>Motion 2021/22:3394 av Helena Gellerman m.fl. (L)</title>
          <idno type="rdwebb">H9023394</idno>
          <rs type="number">3394</rs>
          <orgName type="comitteeAbbreviation">TU</orgName>
          <ref type="dokument_url_text">http://data.riksdagen.se/dokument/H9023394/text</ref>
          <ref type="dokument_url_html">http://data.riksdagen.se/dokument/H9023394</ref>
          <ref type="dokumentstatus_url_xml">http://data.riksdagen.se/dokumentstatus/H9023394</ref>
          <ref type="docx">http://data.riksdagen.se/fil/711E7E54-946B-4DD4-8291-F06C81BD3303</ref>
          <ref type="pdf">http://data.riksdagen.se/fil/38B19724-1FD3-4165-A8B8-B1F056463438</ref>
        </bibl>
      </sourceDesc>
    </fileDesc>
    <profileDesc>
      <particDesc>
        <listPerson>
          <person gender="woman">
            <idno>i-GXidniMLQ9UWnXEsb1Vcu2</idno>
            <name>Helena Gellerman</name>
            <state type="partyAffiliation" ref="Q110857">
              <desc>L</desc>
            </state>
          </person>
          <person gender="man">
            <idno>i-PyYxwdbw2KYpXyCWKWHmmT</idno>
            <name>Johan Pehrson</name>
            <state type="partyAffiliation" ref="Q110857">
              <desc>L</desc>
            </state>
          </person>
          <person gender="woman">
            <idno>i-Af4Qh6NyHu5cGbpwa97J5Y</idno>
            <name>Maria Nilsson</name>
            <state type="partyAffiliation" ref="Q110857">
              <desc>L</desc>
            </state>
          </person>
          <person gender="woman">
            <idno>i-HzxR5drvvumXGW3Fi7DiXX</idno>
            <name>Lina Nordquist</name>
            <state type="partyAffiliation" ref="Q110857">
              <desc>L</desc>
            </state>
          </person>
          <person gender="woman">
            <idno>i-UJJVMVCt6SsjV39Hi1tTYi</idno>
            <name>Gulan Avci</name>
            <state type="partyAffiliation" ref="Q110857">
              <desc>L</desc>
            </state>
          </person>
          <person gender="man">
            <idno>i-U6F8gqiuV2DEZN1aMhyDnJ</idno>
            <name>Christer Nylander</name>
            <state type="partyAffiliation" ref="Q110857">
              <desc>L</desc>
            </state>
          </person>
          <person gender="man">
            <idno>i-VBA6eUH2CpmPZFgqzCpt9N</idno>
            <name>Mats Persson</name>
            <state type="partyAffiliation" ref="Q110857">
              <desc>L</desc>
            </state>
          </person>
          <person gender="man">
            <idno>i-BUYvEhrSc9gnHcd6iS4eDJ</idno>
            <name>Allan Widman</name>
            <state type="partyAffiliation" ref="Q110857">
              <desc>L</desc>
            </state>
          </person>
        </listPerson>
      </particDesc>
      <correspDesc>
        <correspAction type="status" subtype="closed"/>
        <correspAction xml:id="i-S3LGF9hRsmLMVbmZBqqkHQ" type="signed"/>
        <correspContext corresp="i-S3LGF9hRsmLMVbmZBqqkHQ">
          <note type="signatory" corresp="i-GXidniMLQ9UWnXEsb1Vcu2"/>
          <note type="signatory" corresp="i-PyYxwdbw2KYpXyCWKWHmmT"/>
          <note type="signatory" corresp="i-Af4Qh6NyHu5cGbpwa97J5Y"/>
          <note type="signatory" corresp="i-HzxR5drvvumXGW3Fi7DiXX"/>
          <note type="signatory" corresp="i-UJJVMVCt6SsjV39Hi1tTYi"/>
          <note type="signatory" corresp="i-U6F8gqiuV2DEZN1aMhyDnJ"/>
          <note type="signatory" corresp="i-VBA6eUH2CpmPZFgqzCpt9N"/>
          <note type="signatory" corresp="i-BUYvEhrSc9gnHcd6iS4eDJ"/>
        </correspContext>
        <correspAction xml:id="i-6Qq4vziJNkV4sx57ZtGqjn" type="submitted">
          <date when="2021-10-04"/>
          <time when="18:01:14"/>
        </correspAction>
        <correspAction xml:id="i-65K5AWkMz9VUHsFhYVmZnF" type="reviewed">
          <date when="2021-10-04"/>
          <time when="20:16:17"/>
        </correspAction>
        <correspAction xml:id="i-F1hTrcMSZaSRxJREFScoGw" type="referred">
          <date when="2021-10-14"/>
        </correspAction>
        <correspAction xml:id="i-6bF5WfXG4T17KAsohVWMFC" type="assigned">
          <date when="2022-10-18"/>
          <time when="15:32:11"/>
        </correspAction>
        <correspContext corresp="i-6bF5WfXG4T17KAsohVWMFC">
          <ref type="assignedTo">Trafikutskottet</ref>
        </correspContext>
        <correspAction xml:id="i-NSn6d9mFhpGaa5ky6PxBYn" type="behandlas_i"/>
        <correspContext corresp="i-NSn6d9mFhpGaa5ky6PxBYn">
          <ref type="uppgift">2021/22:TU17</ref>
          <ref type="ref_dok_id">H901TU17</ref>
          <ref type="ref_dok_typ">bet</ref>
          <ref type="ref_dok_rm">2021/22</ref>
          <ref type="ref_dok_bet">TU17</ref>
          <ref type="ref_dok_titel">Infrastrukturfrågor</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction xml:id="i-LchDHzct44E2QfHt2Ysg93" type="behandlas_i"/>
        <correspContext corresp="i-LchDHzct44E2QfHt2Ysg93">
          <ref type="uppgift">2021/22:TU20</ref>
          <ref type="ref_dok_id">H901TU20</ref>
          <ref type="ref_dok_typ">bet</ref>
          <ref type="ref_dok_rm">2021/22</ref>
          <ref type="ref_dok_bet">TU20</ref>
          <ref type="ref_dok_titel">Trafiksäkerhet</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction xml:id="i-6yvgr7rQkHJhbWMdBFyCXt" type="behandlas_i"/>
        <correspContext corresp="i-6yvgr7rQkHJhbWMdBFyCXt">
          <ref type="uppgift">2021/22:TU7</ref>
          <ref type="ref_dok_id">H901TU7</ref>
          <ref type="ref_dok_typ">bet</ref>
          <ref type="ref_dok_rm">2021/22</ref>
          <ref type="ref_dok_bet">TU7</ref>
          <ref type="ref_dok_titel">Väg- och fordonsfrågor</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction xml:id="i-7C6tSq4tEj1mHyeWJD13ka" type="behandlas_i"/>
        <correspContext corresp="i-7C6tSq4tEj1mHyeWJD13ka">
          <ref type="uppgift">2021/22:TU6</ref>
          <ref type="ref_dok_id">H901TU6</ref>
          <ref type="ref_dok_typ">bet</ref>
          <ref type="ref_dok_rm">2021/22</ref>
          <ref type="ref_dok_bet">TU6</ref>
          <ref type="ref_dok_titel">Digitaliserings- och postfrågor</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction xml:id="i-JFW5AuCYjqneuSReuZDkYG" type="behandlas_i"/>
        <correspContext corresp="i-JFW5AuCYjqneuSReuZDkYG">
          <ref type="uppgift">2021/22:TU8</ref>
          <ref type="ref_dok_id">H901TU8</ref>
          <ref type="ref_dok_typ">bet</ref>
          <ref type="ref_dok_rm">2021/22</ref>
          <ref type="ref_dok_bet">TU8</ref>
          <ref type="ref_dok_titel">Luftfartsfrågor</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction xml:id="i-Ah7C31EwYeLRwnMrnxNr9r" type="behandlas_i"/>
        <correspContext corresp="i-Ah7C31EwYeLRwnMrnxNr9r">
          <ref type="uppgift">2021/22:TU9</ref>
          <ref type="ref_dok_id">H901TU9</ref>
          <ref type="ref_dok_typ">bet</ref>
          <ref type="ref_dok_rm">2021/22</ref>
          <ref type="ref_dok_bet">TU9</ref>
          <ref type="ref_dok_titel">Fjärde järnvägspaketet och andra järnvägsfrågor</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction xml:id="i-FiosPKpM8PAoYMWyCRsZw4" type="behandlas_i"/>
        <correspContext corresp="i-FiosPKpM8PAoYMWyCRsZw4">
          <ref type="uppgift">2021/22:SkU15</ref>
          <ref type="ref_dok_id">H901SkU15</ref>
          <ref type="ref_dok_typ">bet</ref>
          <ref type="ref_dok_rm">2021/22</ref>
          <ref type="ref_dok_bet">SkU15</ref>
          <ref type="ref_dok_titel">Punktskatt</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction xml:id="i-BV3aueHfXzY4SoY8vuZeqT" type="behandlas_i"/>
        <correspContext corresp="i-BV3aueHfXzY4SoY8vuZeqT">
          <ref type="uppgift">2021/22:TU12</ref>
          <ref type="ref_dok_id">H901TU12</ref>
          <ref type="ref_dok_typ">bet</ref>
          <ref type="ref_dok_rm">2021/22</ref>
          <ref type="ref_dok_bet">TU12</ref>
          <ref type="ref_dok_titel">Sjöfartsfrågor</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction xml:id="i-KVZY5CGiYHtusyGZErDNaR" type="behandlas_i"/>
        <correspContext corresp="i-KVZY5CGiYHtusyGZErDNaR">
          <ref type="uppgift">2021/22:SkU14</ref>
          <ref type="ref_dok_id">H901SkU14</ref>
          <ref type="ref_dok_typ">bet</ref>
          <ref type="ref_dok_rm">2021/22</ref>
          <ref type="ref_dok_bet">SkU14</ref>
          <ref type="ref_dok_titel">Företag, kapital och fastighet</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction xml:id="i-DH8yW3vDkcdWf8TZJAMYHm" type="behandlas_i"/>
        <correspContext corresp="i-DH8yW3vDkcdWf8TZJAMYHm">
          <ref type="uppgift">2021/22:TU11</ref>
          <ref type="ref_dok_id">H901TU11</ref>
          <ref type="ref_dok_typ">bet</ref>
          <ref type="ref_dok_rm">2021/22</ref>
          <ref type="ref_dok_bet">TU11</ref>
          <ref type="ref_dok_titel">Cykelfrågor</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction xml:id="i-HzhvjLeW1ekccVyrTxz4FJ" type="behandlas_i"/>
        <correspContext corresp="i-HzhvjLeW1ekccVyrTxz4FJ">
          <ref type="uppgift">2021/22:TU15</ref>
          <ref type="ref_dok_id">H901TU15</ref>
          <ref type="ref_dok_typ">bet</ref>
          <ref type="ref_dok_rm">2021/22</ref>
          <ref type="ref_dok_bet">TU15</ref>
          <ref type="ref_dok_titel">Yrkestrafik och taxi</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction xml:id="i-66yDAG8PoPNyM6sNEyAHin" type="behandlas_i"/>
        <correspContext corresp="i-66yDAG8PoPNyM6sNEyAHin">
          <ref type="uppgift">2021/22:TU5</ref>
          <ref type="ref_dok_id">H901TU5</ref>
          <ref type="ref_dok_typ">bet</ref>
          <ref type="ref_dok_rm">2021/22</ref>
          <ref type="ref_dok_bet">TU5</ref>
          <ref type="ref_dok_titel">Kollektivtrafikfrågor</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction xml:id="i-PW8vcAhNj1LAkHSYCmsmXc" type="behandlas_i"/>
        <correspContext corresp="i-PW8vcAhNj1LAkHSYCmsmXc">
          <ref type="uppgift">2021/22:TU16</ref>
          <ref type="ref_dok_id">H901TU16</ref>
          <ref type="ref_dok_typ">bet</ref>
          <ref type="ref_dok_rm">2021/22</ref>
          <ref type="ref_dok_bet">TU16</ref>
          <ref type="ref_dok_titel">Infrastrukturfrågor</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction xml:id="i-BhGBU6dEEMDJ2SZ59yoHjo" type="behandlas_i"/>
        <correspContext corresp="i-BhGBU6dEEMDJ2SZ59yoHjo">
          <ref type="uppgift">2021/22:TU19</ref>
          <ref type="ref_dok_id">H901TU19</ref>
          <ref type="ref_dok_typ">bet</ref>
          <ref type="ref_dok_rm">2021/22</ref>
          <ref type="ref_dok_bet">TU19</ref>
          <ref type="ref_dok_titel">Trafiksäkerhet</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
      </correspDesc>
      <textClass>
        <catRef scheme="#docType" target="#mot"/>
        <catRef scheme="#motionType" target="#kommitte"/>
        <catRef scheme="#motionType" target="#fristående"/>
      </textClass>
    </profileDesc>
  </teiHeader>
  <text>
    <body>
      <div type="motHeader">
        <div type="motTitle">
          Motion till riksdagen 2021/22:3394 av Helena Gellerman m.fl.
          (L) Liberal infrastrukturpolitik för framtiden
        </div>
      </div>
      <div type="motBody">
        <div type="motProposal" subtype="förslag">
          <head xml:id="i-QQH3HNarwVB1vxu5kq8Wd1">
            Förslag till riksdagsbeslut
          </head>
          <list style="ol">
            <item xml:id="i-KUuux5vxmnXD7xL5q3jBgH">
              Riksdagen ställer sig bakom det som anförs i motionen om en infrastruktur
              för utveckling och tillväxt i hela landet och tillkännager detta
              för regeringen.
            </item>
            <item xml:id="i-LouZ2PHFZoMsHMhvYFSF4o">
              Riksdagen ställer sig bakom det som anförs i motionen om att
              såväl samhällsekonomisk som klimatmässig lönsamhet ska vara vägledande
              i valet av framtida investeringar i infrastruktur och tillkännager
              detta för regeringen.
            </item>
            <item xml:id="i-JiaLKx1eiy3oeS3Cj2qf1q">
              Riksdagen ställer sig bakom det som anförs i motionen om att
              stärka samarbetet vad gäller infrastrukturplaneringen med våra
              nordiska grannländer och tillkännager detta för regeringen.
            </item>
            <item xml:id="i-VuVdGdyx6GdkfzWDHYSEct">
              Riksdagen ställer sig bakom det som anförs i motionen om att
              ge regeringen i uppdrag att se över skyddet av transportsystemet
              mot olycksrisker orsakade av vandalisering, kriminalitet, sabotage
              och terrorhot och tillkännager detta för regeringen.
            </item>
            <item xml:id="i-JE6gHAzzbwafiPSDWXG34o">
              Riksdagen ställer sig bakom det som anförs i motionen om att
              lagstiftningen bör göras teknikneutral och inriktas på funktionalitet
              och tillkännager detta för regeringen.
            </item>
            <item xml:id="i-XgUa2dxhz13GKbzTHSr7Mb">
              Riksdagen ställer sig bakom det som anförs i motionen om att
              transporter ska ses ur ett dörr-till-dörr-perspektiv där totaltid
              för en transport och resurseffektivitet är viktiga parametrar
              och tillkännager detta för regeringen.
            </item>
            <item xml:id="i-6849Lo6efFhDe89YdCwmEo">
              Riksdagen ställer sig bakom det som anförs i motionen om att
              öka godstrafikens betydelse vid prioritering av infrastruktur
              och tillkännager detta för regeringen.
            </item>
            <item xml:id="i-RthFLVqit1dg5H3c9YjWLn">
              Riksdagen ställer sig bakom det som anförs i motionen om att
              ge regeringen i uppdrag att tillse att myndigheter ställer krav
              på hållbara hastigheter vid upphandling och tillkännager detta
              för regeringen.
            </item>
            <item xml:id="i-4qjqJxLaP7o8hGeH3E4Mro">
              Riksdagen ställer sig bakom det som anförs i motionen om att
              underhållet av vägmarkeringar som syftar till att stärka trafiksäkerheten
              bör prioriteras och tillkännager detta för regeringen.
            </item>
            <item xml:id="i-BpRHqkUZmtjDwfhS249MSe">
              Riksdagen ställer sig bakom det som anförs i motionen om att
              utreda dispensförfarandet för mobila lyftkranar i syfte att underlätta
              processen och tillkännager detta för regeringen.
            </item>
            <item xml:id="i-X4WvpJb9GYHrfy3exJjfzQ">
              Riksdagen ställer sig bakom det som anförs i motionen om att
              väglagens regler om ansvaret för de samfällda enskilda vägarna
              bör ses över och tillkännager detta för regeringen.
            </item>
            <item xml:id="i-22qoSWF9EqzLQJKvmeQxGn">
              Riksdagen ställer sig bakom det som anförs i motionen om att
              säkerställa de samfällda enskilda vägarnas standard i förhållande
              till de statliga och kommunala vägarna och tillkännager detta
              för regeringen.
            </item>
            <item xml:id="i-6Cxn6kMztZwz3HpJ8FRAC2">
              Riksdagen ställer sig bakom det som anförs i motionen om Trafikverkets
              upphandlingar med entreprenörer om att utföra snöröjning för staten
              och åt andra, t.ex. enskilda vägsamfälligheter, och tillkännager
              detta för regeringen.
            </item>
            <item xml:id="i-NomruDgNcgdc1TKR5Gjt3x">
              Riksdagen ställer sig bakom det som anförs i motionen om att
              ta fram en handlingsplan för hur självkörande bilar ska introduceras
              i samhället och tillkännager detta för regeringen.
            </item>
            <item xml:id="i-JptUBNCzaAb7chBF7QzACw">
              Riksdagen ställer sig bakom det som anförs i motionen om att
              för att underlätta en successiv introduktion av självkörande bilar
              måste politiska beslut möjliggöra storskaliga tester av piloter
              i verklig miljö samt om att upphandlingar bör ske framtidsinriktat
              och tillkännager detta för regeringen.
            </item>
            <item xml:id="i-JgBWSJHDgcfKbAqM2kGDuC">
              Riksdagen ställer sig bakom det som anförs i motionen om att
              inkludera laddmöjligheter för fordon i flerbostadshus utan omprövning
              av gemensamhetsanläggningen och tillkännager detta för regeringen.
            </item>
            <item xml:id="i-JdWGkLWDMnGe13yU7pXt8g">
              Riksdagen ställer sig bakom det som anförs i motionen om att
              ansvarig myndighet bör få i uppdrag att utvärdera mopedbilar och
              A-traktorer och tillkännager detta för regeringen.
            </item>
            <item xml:id="i-NkB13JwosdKymx2uL47Eyt">
              Riksdagen ställer sig bakom det som anförs i motionen om att
              ge regeringen i uppdrag att skyndsamt se över regelverket gällande
              A-traktorer för att omöjliggöra manipulation av A-traktorers hastighet
              och tillkännager detta för regeringen.
            </item>
            <item xml:id="i-SQ5Mrst4vYzhfbNWnP1ik2">
              Riksdagen ställer sig bakom det som anförs i motionen om att
              ge regeringen i uppdrag att se över körkortskriterierna för att
              få framföra en mopedbil eller en A-traktor och tillkännager detta
              för regeringen.
            </item>
            <item xml:id="i-BougqGsVSyw83hXLRhbW1G">
              Riksdagen ställer sig bakom det som anförs i motionen om att
              åtgärder behöver vidtas för att säkra framkomligheten i offentlig
              miljö för personer med synnedsättning och tillkännager detta för
              regeringen.
            </item>
            <item xml:id="i-B5CDHbc2VMJxb4ChEPtzEG">
              Riksdagen ställer sig bakom det som anförs i motionen om att
              i större utsträckning använda geofencing för att kunna utnyttja
              vägnätet mer effektivt och tillkännager detta för regeringen.
            </item>
            <item xml:id="i-SDo8mk9X9N1kJ94jMvvJnX">
              Riksdagen ställer sig bakom det som anförs i motionen om att
              säkerställa en långsiktig nationell tillgång till infrastruktur
              för flygets utveckling och tillkännager detta för regeringen.
            </item>
            <item xml:id="i-JWmVMaT3CCRi4C3hCvDe6T">
              Riksdagen ställer sig bakom det som anförs i motionen om att
              kartlägga de regionala flygplatsernas ekonomiska situation och
              att arbeta fram en långsiktig och hållbar strategi för att säkerställa
              de regionala flygplatsernas utveckling och tillkännager detta
              för regeringen.
            </item>
            <item xml:id="i-LiVrJJFJgM5EjLRncsDGak">
              Riksdagen ställer sig bakom det som anförs i motionen om att
              flygets egenfinansiering av avgifter bör ses över som en följd
              av pandemin så att staten tar en utökad del av dessa avgifter
              och tillkännager detta för regeringen.
            </item>
            <item xml:id="i-XvPwmsPX69AxGCYNCDtQX4">
              Riksdagen ställer sig bakom det som anförs i motionen om att
              se över möjligheten att tillåta kommuner och regioner att upphandla
              flygtrafik och tillkännager detta för regeringen.
            </item>
            <item xml:id="i-NVLexJ5zMhN4tD5TWsWvtA">
              Riksdagen ställer sig bakom det som anförs i motionen om att
              se över elflygets behov av infrastruktur och dess påverkan på
              flygplatsstrategin och tillkännager detta för regeringen.
            </item>
            <item xml:id="i-YYTGsYLcjkJrsJHi4faXwT">
              Riksdagen ställer sig bakom det som anförs i motionen om att
              ge regeringen i uppdrag att ta fram en strategi för en samverkan
              kring elflyg i Norden och tillkännager detta för regeringen.
            </item>
            <item xml:id="i-8zhJZ6xFcmc32ZFV9daXzu">
              Riksdagen ställer sig bakom det som anförs i motionen om att
              regeringen bör tillse att samverkansplattformen för fossilfritt
              flyg fortsatt kan verka för målet om ett fossilfritt flyg 2045
              och tillkännager detta för regeringen.
            </item>
            <item xml:id="i-YMijMAq43rt84Mehb3aGDc">
              Riksdagen ställer sig bakom det som anförs i motionen om att
              ge regeringen i uppdrag att driva på i frågan om en miljödifferentierad
              flygbränsleskatt inom EU:s energiskattedirektiv för att uppnå
              ökad konkurrensneutralitet och tillkännager detta för regeringen.
            </item>
            <item xml:id="i-PmXscvwnu6UFW1f8Wncrru">
              Riksdagen ställer sig bakom det som anförs i motionen om att
              följa Sjöfartsverkets ekonomiska förutsättningar samt hur farleds-
              och lotsavgifterna påverkar den svenska sjöfarten och tillkännager
              detta för regeringen.
            </item>
            <item xml:id="i-B9LQBP7p5PhcVZBJwULRYj">
              Riksdagen ställer sig bakom det som anförs i motionen om principen
              att Sjöfartsverkets avgifter ska användas som styrmedel för att
              minska sjöfartens miljöpåverkan och tillkännager detta för regeringen.
            </item>
            <item xml:id="i-5J8Q9mitHqpiQiUhXfmcSM">
              Riksdagen ställer sig bakom det som anförs i motionen om att
              regeringen bör ges i uppdrag att ge Sjöfartsverket i uppdrag att
              utreda en administrativ avgift för att täcka hanteringskostnaden
              vid registrering av nya fartyg och tillkännager detta för regeringen.
            </item>
            <item xml:id="i-YDAaowewhpwEmQaY3MGd6M">
              Riksdagen ställer sig bakom det som anförs i motionen om att
              regeringen bör ges i uppdrag att se över beskattningen av den
              kustnära sjöfarten och tillkännager detta för regeringen.
            </item>
            <item xml:id="i-Nrzwoq2QJ3VFU5B1ZCLhso">
              Riksdagen ställer sig bakom det som anförs i motionen om att
              regelverket för de inre vattenvägarna bör utredas vad gäller pråmtrafik
              i syfte att identifiera lagstiftning som hindrar pråmtrafik och
              tillkännager detta för regeringen.
            </item>
            <item xml:id="i-UpYtfAxCNFpdT2NiZKneNx">
              Riksdagen ställer sig bakom det som anförs i motionen om att
              fortsatt främja transporter på inre och kustnära vattenvägar och
              tillkännager detta för regeringen.
            </item>
            <item xml:id="i-Qnonkq2TiR92epcac9uHHo">
              Riksdagen ställer sig bakom det som anförs i motionen om att
              verka för en ökad användning av landström för fartyg som ligger
              i hamn, och detta tillkännager riksdagen för regeringen.
            </item>
            <item xml:id="i-LGZPKftVcP3vxMK1VFW5es">
              Riksdagen ställer sig bakom det som anförs i motionen om att
              det bör ske en strategisk utbyggnad av infrastrukturen runt våra
              hamnar för att underlätta omlastning och tillkännager detta för
              regeringen.
            </item>
            <item xml:id="i-7S65DWZv2YCyAZPtFNSgsi">
              Riksdagen ställer sig bakom det som anförs i motionen om att
              regeringen bör utreda hur en upphandling av nya isbrytare bäst
              kan genomföras utifrån olika myndighetsbehov och tillkännager
              detta för regeringen.
            </item>
            <item xml:id="i-QaZrGB6JDDzdGzDz5i5BbM">
              Riksdagen ställer sig bakom det som anförs i motionen om att
              man ska se över möjligheten att likställa färjetrafiken till och
              från Gotland med vägar och järnvägar och låta den ingå i den nationella
              infrastrukturen och tillkännager detta för regeringen.
            </item>
            <item xml:id="i-Y4c7UsnK6ykWMoWjor4c4X">
              Riksdagen ställer sig bakom det som anförs i motionen om att
              ge regeringen i uppdrag att utreda större möjligheter att använda
              driftsmedel för färjor till finansiering av broar och tillkännager
              detta för regeringen.
            </item>
            <item xml:id="i-U5coM5Yv6n8sMiZpMbi3S5">
              Riksdagen ställer sig bakom det som anförs i motionen om att
              utvärdera och följa upp de nya regler om utbildning och förarbevis
              för vattenskoter som införts och tillkännager detta för regeringen.
            </item>
            <item xml:id="i-LKFgbveKgcx36Pagr8Nznb">
              Riksdagen ställer sig bakom det som anförs i motionen om att
              främja en fortsatt konkurrensutsatt marknad för underhåll av järnvägen
              och tillkännager detta för regeringen.
            </item>
            <item xml:id="i-T8rZDVd1wRrVSv4UNGJdve">
              Riksdagen ställer sig bakom det som anförs i motionen om att
              investeringar i järnvägar bör fokuseras på att bygga bort kapacitetsbrister
              och därmed kraftigt öka utnyttjandegraden av järnvägen och tillkännager
              detta för regeringen.
            </item>
            <item xml:id="i-W122XzRX1jX9hv3vwzc7CV">
              Riksdagen ställer sig bakom det som anförs i motionen om att
              säkerställa den s.k. fyrstegsprincipens genomslag i samband med
              beslut om infrastrukturprojekt och tillkännager detta för regeringen.
            </item>
            <item xml:id="i-M2D9zv2C9xAQkGG11cFNSR">
              Riksdagen ställer sig bakom det som anförs i motionen om att
              säkerställa att längre och tyngre tåg skyndsamt tillåts på ett
              tillräckligt, funktionellt och sammanhållet järnvägsnät i hela
              Sverige och tillkännager detta för regeringen.
            </item>
            <item xml:id="i-NYFa8YWFn3ZrgCYmuhoXNY">
              Riksdagen ställer sig bakom det som anförs i motionen om att
              avvakta med och utreda förutsättningarna för att underlätta implementering
              av ERTMS och tillkännager detta för regeringen.
            </item>
            <item xml:id="i-2FGz5nttupLAWxm2xQrs31">
              Riksdagen ställer sig bakom det som anförs i motionen om att
              de planerade höghastighetsbanorna ska bedömas med samma utgångspunkt
              som övriga infraprojekt och tillkännager detta för regeringen.
            </item>
            <item xml:id="i-AajSqctMaugs4CB6u7TQfM">
              Riksdagen ställer sig bakom det som anförs i motionen om principerna
              för utbyggd och väl fungerande kollektivtrafik i hela landet för
              att uppnå de trafikpolitiska målen och tillkännager detta för
              regeringen.
            </item>
            <item xml:id="i-S3u2GJSE4D33Q3e3E15Tz1">
              Riksdagen ställer sig bakom det som anförs i motionen om att
              ge regeringen i uppdrag att göra en översyn av gällande lagstiftning
              kring kollektivtrafik i syfte att möjliggöra nya kollektiva transportlösningar
              och tillkännager detta för regeringen.
            </item>
            <item xml:id="i-MoB63swiHdtzvnB5RXWYUc">
              Riksdagen ställer sig bakom det som anförs i motionen om rätt
              till färdtjänst över de nordiska nationsgränserna och tillkännager
              detta för regeringen.
            </item>
            <item xml:id="i-53fFJnhSuvyPJD4W6TNaft">
              Riksdagen ställer sig bakom det som anförs i motionen om enhetlig
              nationell skyltning för cykling och tillkännager detta för regeringen.
            </item>
            <item xml:id="i-5ukoDRocm495wmZs22J2Zy">
              Riksdagen ställer sig bakom det som anförs i motionen om 1,5
              meters avstånd vid omkörning av cyklister och tillkännager detta
              för regeringen.
            </item>
            <item xml:id="i-ABPAjEiXiyeFcgxL18oKgG">
              Riksdagen ställer sig bakom det som anförs i motionen om att
              underlätta för kombinationsresor med cykel och tillkännager detta
              för regeringen.
            </item>
            <item xml:id="i-9LrtVWdATesatzvipdMU3C">
              Riksdagen ställer sig bakom det som anförs i motionen om behovet
              av reglering av elsparkcyklar och tillkännager detta för regeringen.
            </item>
            <item xml:id="i-DdSRkf1sKQ2E3B5BVq7Vab">
              Riksdagen ställer sig bakom det som anförs i motionen om införandet
              av en rikstäckande trafikmedicinsk kompetens och tillkännager
              detta för regeringen.
            </item>
            <item xml:id="i-9b8Hgzu2RztCBprZpn7hLQ">
              Riksdagen ställer sig bakom det som anförs i motionen om behovet
              av att införa enhetliga nationella regler för bedömning av körförmågan
              och tillkännager detta för regeringen.
            </item>
            <item xml:id="i-8yo2oVd286UZcVVFMuJtq9">
              Riksdagen ställer sig bakom det som anförs i motionen om att
              utreda behovet av att införa regelbundna synkontroller för privatpersoner
              och tillkännager detta för regeringen.
            </item>
            <item xml:id="i-RRnhGRvkxSJvixEWMGijEr">
              Riksdagen ställer sig bakom det som anförs i motionen om att
              återinföra möjligheten att använda ett simulatortest för att bedöma
              körförmågan hos personer som fått sitt körkort återkallat på grund
              av synfältsbortfall, och detta tillkännager riksdagen för regeringen.
            </item>
            <item xml:id="i-F2GbCBW2roAaEZqN29KSNj">
              Riksdagen ställer sig bakom det som anförs i motionen om att
              utreda ett nytt system för körprov på väg för personer med synfältsdefekter
              och tillkännager detta för regeringen.
            </item>
            <item xml:id="i-N25AP4t5wJ4UQmWn5s6o1A">
              Riksdagen ställer sig bakom det som anförs i motionen om att
              uppmana regeringen att göra en översyn av regelverket för användning
              av dubbade vinterdäck med syftet att åstadkomma en regional differentiering
              och tillkännager detta för regeringen.
            </item>
            <item xml:id="i-Du7NSvRSLJpaziRhQ4CBfT">
              Riksdagen ställer sig bakom det som anförs i motionen om vikten
              av att resultatet från utredningen om effektivare kontroller av
              yrkestrafik på väg skyndsamt tillvaratas och av att verka för
              att myndigheterna samverkar i större omfattning och tillkännager
              detta för regeringen.
            </item>
            <item xml:id="i-8Hmz7mbNqNFRjfpbSnUwGj">
              Riksdagen ställer sig bakom det som anförs i motionen om e‑legitimering
              för att få tillgång till fordonsuppgifter i syfte att öka säkerheten
              och tillkännager detta för regeringen.
            </item>
            <item xml:id="i-zmJ3bDZRDaDtdtfhbZWXv">
              Riksdagen ställer sig bakom det som anförs i motionen om att
              Sverige ska verka för en gemensam europeisk infrastruktur för
              5G med en fullvärdig digital inre marknad som mål och tillkännager
              detta för regeringen.
            </item>
            <item xml:id="i-Ao6qSoiCd2yUjPHjQq2zW1">
              Riksdagen ställer sig bakom det som anförs i motionen om att
              kopparnätet bör behållas tills annan digital kommunikation finns
              tillgänglig och tillkännager detta för regeringen.
            </item>
            <item xml:id="i-2KMuxvQvxwvkLXdsaEpr3M">
              Riksdagen ställer sig bakom det som anförs i motionen om behovet
              av god tillgång till posttjänster i hela landet och tillkännager
              detta för regeringen.
            </item>
            <item xml:id="i-NuTBrqbWHHg9mvj5LHhNtU">
              Riksdagen ställer sig bakom det som anförs i motionen om att
              öka postverksamhetens effektivitet och minska miljöpåverkan genom
              att möjliggöra samdistribution av post, paket och tidningar och
              tillkännager detta för regeringen.
            </item>
          </list>
        </div>
        <div type="motContent">
          <head xml:id="i-4akG8NVn9Uwjdo56YANzRm" type="h1">
            Motivering
          </head>
          <p xml:id="i-Qbg32xqVKe7iUP2hn7pPvk">
            Covid-19-pandemin har slagit hårt mot transport- och resebranschen,
            framför allt vad gäller persontransporter, men även när det gäller
            godstransporterna som också har minskat även om de globala varuflödena
            har fungerat väl och den befarade varubristen uteblivit. Även
            om den djupaste delen av krisen för transportbranschen kanske
            är förbi är krisen långt ifrån över. Läget är fortfarande besvärligt.
            För att inte behöva bygga upp stora delar av transportsektorn
            på nytt efter krisen är det troligt att de omfattande och viktiga
            stödinsatser som riksdagen beslutat om bör fortsätta under 2022.
          </p>
          <head xml:id="i-Kq7BqAWa7HaAsQqKAm339r" type="h2">
            En väl fungerande infrastruktur i hela Sverige
          </head>
          <p xml:id="i-TqXtPwcdofikMQNqrpzNaZ">
            Pålitliga och miljövänliga transporter blir allt viktigare i
            en globaliserad värld. Välfungerande kommunikationer och modern
            infrastruktur är grundläggande förutsättningar för individens
            frihet, ett blomstrande näringsliv och öppna gräns­överskridande
            marknader. Människor transporterar sig mellan skolan, jobbet och
            hemmet. Kraven på fungerande transporter för pendling ökar i takt
            med att arbetsgivare efterfrågar mer specifika kompetenser och
            att arbetstagare också skaffar sig mer specialiserade utbildningar.
            Flödet av varor och tjänster skapar hållbar tillväxt för Sverige
            och handeln med andra länder stärker Sveriges position i den globala
            ekonomin.
          </p>
          <p xml:id="i-HAgdD2oza67Hx545BtbxSG">
            Transportsystemet är på sätt och vis en grundbult för landets
            utveckling framåt och därför är det viktigt att infrastrukturinvesteringar
            analyseras långsiktigt och ur ett helhetsperspektiv. Liberalerna
            står bakom de övergripande transportpolitiska målen. Där betonas
            vikten av att säkerställa en samhällsekonomiskt effektiv och långsiktigt
            hållbar transportförsörjning i hela landet och vi anser därför
            att den grundläggande principen måste vara att samhällsekonomisk
            och klimatmässig lönsamhet ska vara vägledande i valet av framtidens
            infrastrukturprojekt.
          </p>
          <p xml:id="i-3tJV1xanG1RueYjy8TpPZP">
            Den gränsöverskridande infrastruktur vi delar med grannländerna
            ska rustas upp och byggas ut i samverkan där samordningen mellan
            nordiska länder är helt avgörande. För att detta ska bli möjligt
            bör regeringen ges i uppdrag att se över möjligheten att organisatoriskt
            underlätta framtida gemensamma nordiska infrastruktursatsningar.
          </p>
          <p xml:id="i-NnrukBD7cyRP9caQ3Aoxxw">
            Det svenska trafiksystemet och infrastrukturen är mycket sårbar.
            Olyckor, sabotage, vandalisering och kriminell verksamhet riskerar
            att ge stora störningar, vilket leder till att trafiken stannar
            upp, kanske ibland under flera veckor. Detta visar hur utsatt
            svensk infrastruktur också kan vara för eventuella terrorattacker.
            Liberalerna anser att regeringen bör ges i uppdrag att utreda
            hur infrastrukturen kan bli mer robust och mindre sårbar, inte
            minst vid ut- och infarterna vid landets svenska storstäder.
          </p>
          <p xml:id="i-3EXq7ve7vHcmz3wba6gFqp">
            Transportsektorn står för en tredjedel av de totala svenska växthusgasutsläppen.
            Drygt 90 procent av sektorns utsläpp kommer från vägtransporter.
            Den svenska fordonsflottan måste därför bli mer hållbar och utsläppen
            från sektorn minska. För att reducera miljöpåverkan men behålla
            mobilitet måste transporterna bli effektivare, elektrifieringen
            påskyndas och såväl användningen av biodrivmedel som forskning
            om och introduktion av ny teknik öka. Sverige är EU:s till ytan
            tredje största land och det land som har längst avstånd mellan
            landsändarna. För att bibehålla och fortsätta utveckla ett konkurrenskraftigt
            Sverige krävs en fungerande infrastruktur. De långa avstånden
            i Sverige får inte vara hämmande för konkurrenskraften. Det är
            viktigt för att företag ska kunna frakta sina varor och för att
            människor enkelt ska kunna resa inom Sverige och till utlandet.
          </p>
          <p xml:id="i-Bf7AeBMvtgSYyXEohMGkvA">
            En fungerande infrastruktur är hela Sveriges blodomlopp som binder
            samman landet. Därför är det avgörande att vi vårdar den infrastruktur
            vi har samtidigt som nya satsningar görs för att öka kapaciteten
            och punktligheten i transportsystemet. Priori­teringen av infrastrukturinvesteringar
            ska följa fyrstegsprincipen för att använda statens medel effektivt.
            Liberalerna vill utveckla de samhällsekonomiska kalkylmodellerna
            för infrastrukturinvesteringar.
          </p>
          <p xml:id="i-9X3xWf3RCejA2r2me84Pda">
            Med en missvisande eller ofullständig kalkyl kommer felaktiga
            samhälleliga investeringsbeslut att fattas. Särskild vikt bör
            läggas vid utveckling av de tidiga kalkylerna. Vi vill också framhålla
            att godset är undervärderat i vårt transportsystem. Nyttan av
            tillförlitliga godstransporter behöver lyftas tydligare och därmed
            öka godsets betydelse vid prioritering av infrastruktur. Vi anser
            därför att utvecklingsarbetet med kalkylmodeller och samlade effektbedömningar
            av godstransporter måste intensifieras.
          </p>
          <p xml:id="i-SR2ymTPAMW4cJR9zaU43kn">
            I arbetet för att nå en hållbar utveckling av vårt samhälle spelar
            infrastruktur en viktig roll. Genom att satsa på klimatsmarta
            lösningar kan vi utveckla Sverige och behålla vår konkurrenskraft.
            Liberalerna tror inte på att ställa olika transportslag mot varandra;
            vi behöver både väg, järnväg, flyg, sjöfart och inte minst i våra
            städer kollektivtrafik och cykelbanor för att människor ska kunna
            arbetspendla och resa, för att företag ska kunna ta emot och skicka
            sina varor och för att sammanlänka hela Sverige.
          </p>
          <p xml:id="i-414QJBvYYwYhs2QCwHMGjp">
            Dessa transporter sker ofta i samverkan mellan olika transportslag.
            Liberalerna vill därför att transporter ses ur ett dörr-till-dörr-perspektiv,
            där totaltid för en transport och resurseffektivitet är viktiga
            parametrar. För att få en sammanhängande infrastruktur är det
            därför angeläget att prioritera fungerande knutpunkter för lastning
            och lossning av gods och genomtänkta platser för byte av transportslag
            för persontransporter.
          </p>
          <p xml:id="i-7pUNpm1r7dZcA9VkBn8H8q">
            Teknikutveckling får ofta stor effekt på transportsystemet och
            det är därför viktigt att politiken tar hänsyn till ny teknik
            och utvecklar en lagstiftning som anpassas där­efter.
          </p>
          <p xml:id="i-Ksuyb1XwbX3dJQdyLaQmzN">
            Några trender är extra tydliga inom framtidens teknik för infrastrukturen:
            elektrifiering, klimathänsyn, digitalisering och uppkoppling,
            delningsekonomi, autonomi och nya affärsmodeller. Dessa trender
            för med sig såväl möjligheter som utmaningar för hur vi planerar
            den framtida transportinfrastrukturen. Den snabba utvecklingen
            av ny teknik innebär att det finns stor potential att förbättra
            mobili­tetstjänsterna över hela landet, och vi anser att för att
            säkerställa att Sverige ligger i framkant måste dessa sex trender
            och teknikutveckling inom transportsystemet främjas.
          </p>
          <p xml:id="i-4FkLRpVS4MR8eaCH5GzEVG">
            Vi vill också understryka vikten av att lagstiftningen är teknikneutral
            och inte förhindrar teknikutvecklingen utan möjliggör brukande
            av ny teknik så länge den uppfyller kravställda säkerhetsaspekter.
            Principiellt sett anser vi att funktionalitet måste gå före krav
            på specifik utrustning eftersom sådan lätt blir daterad när utvecklingen
            går snabbt. Med en ökad introduktion av ny teknik och uppkopplade
            fordon ersätts vissa traditionella funktioner med nya. Vi anser
            således att lagstiftningen bör följa teknikutvecklingen och inriktas
            mer på funktionalitet i stället för att ställa teknikspecifika
            krav.
          </p>
          <head xml:id="i-BfVJYsmjtcpAYb4qpD68bA" type="h2">
            Ett väl fungerande vägtransportnät i hela landet
          </head>
          <p xml:id="i-5DuKZPdLCaPWSVnxMuo5qA">
            Transportsektorn bär ett stort ansvar i arbetet mot våra ambitiösa
            miljömål och mot en fossilfri fordonsflotta. Vägfordonen står
            fortfarande för drygt 90 procent av utsläppen av växthusgaser
            från transportsystemet, även om vi i dag ser en förbättring jämfört
            med för tio år sedan. Men omställningen går inte tillräckligt
            snabbt. Fler bilar måste bli klimatsmarta och bilåkandet måste
            minska i områden med god kollektivtrafik.
          </p>
          <p xml:id="i-82wtNZQrRCZhqPkju52wiy">
            Liberal miljö- och klimatpolitik utgår från försiktighetsprincipen
            och att förorenaren ska betala.
          </p>
          <p xml:id="i-PnqJn52QH3ysPiyAf6Vuoo">
            Tidigare nedprioriterades vägarna genom minskat vägunderhåll,
            vilket har fått konsekvenser i samtliga regioner. De delar som
            främst påverkats är det lågtrafikerade landsbygdsvägnätet, som
            ligger längre ned i Trafikverkets prioritering. Det slår hårdast
            mot de delar av landet där bilen kan vara det enda alternativet
            för att transportera sig.
          </p>
          <p xml:id="i-FeJU579KRC94tKJrXuatB8">
            En fortsatt satsning på underhåll och bärighetshöjande åtgärder
            på vägarna i hela landet med betydelse för näringslivets transporter
            är mycket angelägen, eftersom många av dessa vägar enligt den
            nuvarande nationella planen riskerar att vara i än sämre skick
            i slutet av den nuvarande planperioden. Regeringen bör därför
            skynda på utbyggnaden av BK4-vägarna för tyngre lastbilar och
            även tillåta längre lastbilar. Tyngre och längre lastbilar ger
            mer gods på färre bilar, vilket främjar miljön, men ställer ökade
            krav på vägnätet. Även på det kommunala vägnätet krävs åtgärder
            för att klara tyngre lastbilar.
          </p>
          <p xml:id="i-YCMvTQUZAESTaQKEngZ6VQ">
            Vägarnas bärighet är också viktig för de mobila lyftkranarna.
            De spelar en viktig roll vid t ex byggen och vid olyckor. De mobila
            lyftkranarna behöver få dispens för att utnyttja de kommunala
            vägarna, för att säkra upp att de vägar som ska utnyttjas har
            rätt bärighet. Denna tillståndsprocess kan ta tid och mindre kommuner
            kan ha brist på kompetens vid enbart sporadisk hantering av tillståndsprövning.
            Trafikverket bör därför kunna erbjuda att överta dispensgivningen.
            Innehållet i dispensen bör också ses över för att underlätta och
            minimera behovet av upprepade dispenser.
          </p>
          <p xml:id="i-NrD5Hz2otoyYXUmXNAg8ZP">
            Liberalerna vill att vägnätet ska fortsätta att rustas upp och
            förstärkas så att det kan trafikeras av längre och tyngre lastbilar.
            Det bidrar till minskade utsläpp, mindre energianvändning och
            ökad trafiksäkerhet då färre transporter med tyngre gods trafikerar
            våra vägar. Liberalerna har i sin budget lagt in investeringsmedel
            för att möjliggöra tillgången till 450 mil större stråk för längre
            lastbilar.
          </p>
          <p xml:id="i-CZo74a6S6TN3RjwpyZSFhW">
            Liberalerna anser att möjligheten att frakta gods på järnväg
            och till sjöss ska underlättas genom attraktivitet och tillgänglighet,
            inte genom en politik som hindrar vägtransporter då det på många
            håll i landet saknas alternativ till vägtransporter.
          </p>
          <p xml:id="i-3tYSUoh8JiQMuLV3GCg7wu">
            Det svenska vägnätet består för närvarande av 98 500 km statliga
            vägar, 42 800 km kommunala vägar och gator, 75 100 km enskilda
            vägar med statsbidrag samt 394 100 km enskilda vägar utan statsbidrag.
            Ansvariga för de enskilda vägarna är väghållarna, exempelvis enskilda
            markägare, vägföreningar eller samfälligheter. Av dessa får alltså
            en mindre del statsbidrag som ska bidra till att vägarna tillgodoser
            behoven och håller hög transportkvalitet. En väl fungerande infrastruktur
            är en grundläggande förutsättning för en levande landsbygd. De
            enskilda vägarna är en viktig del i detta.
          </p>
          <p xml:id="i-AP8hQyoBbBa513n2YTtXqS">
            I vår budgetmotion för 2022 avsätter vi extra medel för att öka
            takten i vägunderhållet i syfte att minska olyckorna och undvika
            tvingande nedsättningar av hastighetsbegränsningarna som i första
            hand beror på bristande underhåll.
          </p>
          <p xml:id="i-33mjumcHqJ5Ktf2pV3upWG">
            Staten bör även fortsättningsvis ta ett betydande ekonomiskt
            ansvar för att upprätthålla en god standard på det enskilda vägnätet,
            och myndigheternas tillämpning av regelverken bör syfta till att
            underlätta för underhåll av och reinvestering i dessa vägar. Ett
            exempel är snöröjning som är ett återkommande problem, där en
            effektiv samordning av snöröjning på statliga, kommunal och enskilda
            vägar kan underlätta snöröjningen och sänka kostnaderna för väghållarna
            av det enskilda vägnätet.
          </p>
          <p xml:id="i-DY1BX7oukbMpbWXUBc3BxK">
            Liberalerna anser att regeringen bör uppdra åt Trafikverket att
            se över upphandlingar med underentreprenörer så att det är möjligt
            att utföra snöröjning på både statliga och enskilda vägsamfälligheter.
          </p>
          <p xml:id="i-JAyByPjDiwMJ5WPfoxQH9f">
            Liberalerna menar att landsbygdens behov av transporter alltid
            måste vara i centrum när en allmän väg görs om till enskild väg.
            Det är viktigt att en indragning av allmän väg inte får innebära
            en övervältring av kostnader från staten till kommunerna eller
            enskilda fastighetsägare. Sveriges Kommuner och Regioners (SKR)
            överenskommelse med Trafikverket som slår fast att staten bör
            ha ansvar för allmänna vägar på landsbygden och för ett övergripande
            vägnät i tätort är här av avgörande principiell betydelse för
            ansvarsfördelningen.
          </p>
          <p xml:id="i-CBXtsBkpLQNCkucgaunm5A">
            Vidare bör kommunerna ha huvudansvar för väghållningen i tätorter,
            med undantag för det övergripande statliga vägnätet, och enskilda
            väghållare ansvar för vägar på landsbygd som främst är till nytta
            för enskilda. Vi konstaterar samtidigt att många kommuner upplever
            att ansvarsfördelningen är otydlig och att indragning av allmän
            väg till enskild väg inte alltid är förutsägbar.
          </p>
          <p xml:id="i-H88AWHZp7VzpfAH3gLukDy">
            Det har även framkommit att Trafikverket i vissa fall inte heller
            tar hänsyn till hur vältrafikerad en väg är och om den har ett
            stort allmänintresse. Dessutom upplevs att Trafikverkets olika
            regioner hanterar frågan olika. Den nuvarande väglagen (1971:948)
            är från 1971. Den lagstiftningen bör ses över och moderniseras
            så att den anpassas efter dagens förutsättningar med ökat resande
            och transporter.
          </p>
          <p xml:id="i-WyEg9yTmtQgmeAefs8uDo2">
            Ett exempel på hur infrastrukturen kan användas mer effektivt
            är att utnyttja s.k. geofencing. Metoden bör utvärderas för t.ex.
            tillämpningar där olika väganvändare kan få prioriterat tillträde
            till en och samma plats under olika delar av dygnet för att därigenom
            få ett mer effektivt utnyttjande av vår befintliga infrastruktur.
          </p>
          <p xml:id="i-P7LsaRqWoLjrKNxRF48foa">
            Självkörande bilar kan revolutionera hur vi transporterar både
            varor och oss själva. De kan i grunden förändra hur vi bygger
            och utformar våra vägar och tätorter. För att detta ska bli verklighet
            krävs politiska beslut som säkrar att våra teknikintensiva företag
            kan utveckla och inte minst testa sina produkter på ett säkert
            sätt. Självkörande fordon skulle kunna påverka hur vi bygger våra
            tätorter, till exempel genom att kraftigt minska behoven av parkeringsytor
            centralt i städerna. De frigjorda ytorna skulle kunna användas
            för ökad framkomlighet och grönare stadsmiljöer och inte minst
            göra att man kan omvandla utrymmet för parkeringshus till bostäder,
            vilket skulle innebära mer plats för bostäder i centrala lägen.
          </p>
          <p xml:id="i-8WHo7hdETCc88mYYZgaQSE">
            För att underlätta en successiv introduktion av självkörande
            bilar måste politiska beslut möjliggöra storskaliga piloter i
            verklig miljö och upphandlingar bör ske framtidsinriktat när man
            bygger nytt i våra kommuner, och inte minst krävs en utökad samverkan
            mellan olika samhällsaktörer. Regeringen behöver också ta fram
            en handlingsplan för hur självkörande bilar ska introduceras i
            samhället förbi nuvarande pilotverksamhet, där rapporten ”Vägen
            till självkörande fordon” (SOU 2018:16) bör utgöra ett underlag.
          </p>
          <p xml:id="i-PCDUYWEFwnrqE4b3xZbULX">
            Självkörande fordon handlar inte bara om transport av personer
            och gods, utan det kommer att påverka samhället inom de flesta
            områden: bostäder, infrastruktur, utbildning, företagande, jobbmarknad,
            vård och omsorg samt ekonomi.
          </p>
          <p xml:id="i-GRuhNAbAmG1fm5fhijVPa6">
            Fler miljöbilar istället för fossila bilar behövs. Kraven för
            miljöbilar ska förenklas och förtydligas men också skärpas. Fler
            rena elbilar och även laddhybrider på vägarna är den viktigaste
            delen av lösningen. Mycket kan lösas av marknadskrafterna, men
            det är rimligt att skattemedel används för att stimulera utbyggnad
            av en laddinfrastruktur för att öka möjligheterna att åka längre
            sträckor med elbil.
          </p>
          <p xml:id="i-M8fRQf8tSxV1VZSrHCEc2j">
            Liberalerna vill därför att utbyggnaden av laddinfrastruktur
            ska främjas. Liberalerna vill att kraven på laddinfrastruktur
            i nybyggnation, vid ombyggnad och även i befintligt flerbostadsbestånd
            skärps. Även parkeringsytor där bilar parkeras mellan 2 timmar
            och ett dygn ska förses med laddmöjligheter. Därför har Liberalerna
            i sin budgetmotion för 2022 lagt sin största satsning på klimatet
            just på laddinfrastruktur.
          </p>
          <p xml:id="i-TBpdS5icp4tqEHavVgx4nh">
            Mopedbilar har ökat kraftigt under de senaste två åren och tagit
            över en stor del av marknaden från A‑traktorer, som har en maximal
            hastighet av 30 km/h. Det krävs samma körkort som för en EU-moped,
            då mopedbilen har 45 km/h som maximal fart. Trafikverket har nu
            slagit larm om den dåliga trafiksäkerheten i mopedbilarna. Vid
            all introduktion av nya typer av vägfordon är det väsentligt att
            det sker en utvärdering efter en tid, inte minst vad gäller trafiksäkerhet.
            En mopedbil har helt andra vägegenskaper än en moped, då den får
            väga 425 kg utan last. Regeringen bör ge ansvarig myndighet i
            uppdrag att utvärdera de nya fordonen, bland annat vad gäller
            olycksstatistik, trafik­säkerhet och användning. Den 15 juli 2020
            ändrades reglerna för A‑traktorer. Det tidigare kravet på att
            bilens hastighet på lägsta växeln ska vara högst 10 km/tim vid
            två tredjedelar av ursprungsmotorns maximala varvtal togs bort.
            Nuvarande krav är att hastigheten begränsas genom en elektronisk
            spärrning i bilens ordinarie databox. Det har medfört att det
            är betydligt enklare att manipulera hastigheten och ställa om
            bilen till att inte ha någon hastighetsbegränsning. Förändringen
            i lagen har gjort att antalet A‑traktorer har ökat med ca 30 %
            och tyvärr också antalet olyckor. Regeringen bör skyndsamt se
            över regelverket för att omöjliggöra manipulation av A‑traktorers
            hastighet och i det sammanhanget också se över vilken del av vägnätet
            dessa bör trafikera.
          </p>
          <p xml:id="i-Cpw2VfS8s1cqvnj5Ua52qW">
            Mopedbilar och A-traktorer har alltså ökat kraftigt på våra vägar.
            De är rätt använda ett sätt att smidigt transportera sig, inte
            minst med de längre avstånden på landsbygden. Med de nya reglerna
            för A‑traktorer har antalet ökat kraftigt och det registreras
            också andra typer av bilar, större och tyngre personbilar och
            t o m dragbilar för lastbil. Samtidigt har antalet olyckor ökat
            kraftigt. För att få traktorkort för A‑traktor krävs ingen uppkörning,
            däremot ett teoriprov hos Trafikverket. För mopedbil krävs minst
            körkort för EU-moped, s k AM-körkort, där uppkörning görs på en
            tvåhjulig moped. Nollvisionen för Sveriges trafiksäkerhetsarbete
            gäller även för fordon i lägre hastigheter. Mot bakgrund av ökningen
            av de tunga fordon som registreras som A‑traktorer, att körkortsprov
            inte görs alls eller i annat enklare fordon samt den ökande olycksstatistiken,
            behövs en översyn av vilka kriterier som ska ställas för att få
            framföra A‑traktorer och mopedbilar.
          </p>
          <p xml:id="i-JBdZBKMNGt8hchUHbfqv3f">
            Liberalerna anser att alla ska kunna delta i samhället, oavsett
            funktionsvariation, och plan- och bygglagen bör därför stadga
            att människor med nedsatt orienteringsförmåga ska kunna ta sig
            fram och använda allmänna platser och att alla hinder för detta
            som är enkla att avhjälpa följaktligen också ska avhjälpas. Personer
            med synnedsättning, som inte har möjlighet att läsa skyltar eller
            se miljöer på långt håll, har stor hjälp av ledstråk och ledytor
            som hjälper personer att orientera sig och visar dem den väg de
            ska ta. I offentlig miljö utgörs sådana ledstråk ofta av kantsten
            och kännbara sinusplattor.
          </p>
          <p xml:id="i-5a8TXiN8Q4WBzms1EPysZT">
            Liberalerna anser att åtgärder behöver vidtas för att säkra framkomligheten
            i offentlig miljö för personer med synnedsättning. Ett arbete
            för att förbättra kunskaperna hos de personer som är involverade
            i utformningen av ledstråk bör inledas och en ny symbol införas
            i 4 kap. 9 § vägmärkesförordningen (2007:90) om vägmarkeringar
            så att omgivningen görs uppmärksam på när en yta är avsedd som
            ledstråk och därför inte ska blockeras.
          </p>
          <head xml:id="i-RyqfJ1bCYbaMz2vciRjZc" type="h2">
            Ett flyg som knyter ihop Sverige
          </head>
          <p xml:id="i-27YiiKL7rvrM4nxBcYMn8e">
            Flygbranschen är det transportslag som drabbats hårdast av covid-19-pandemin.
            Sverige är beroende av ett livskraftigt flyg såväl internationellt
            som nationellt, men flyget, servicebolagen och infrastrukturen
            som omger flyget är mer eller mindre slaget i spillror när resenärerna
            försvann på kort tid. Riksdagen fattade under åren 2020 och 2021
            beslut om kapitaltillskott till bl a SAS, Swedavia och flertalet
            regionala flygplatser samt ekonomiskt stöd för uteblivna intäkter
            till Luftfartsverket. Det sistnämnda stödet utnyttjades inte,
            vilket nu försvårar flygets återstart.
          </p>
          <p xml:id="i-YSbNj3otSaozfUKBCxtjh6">
            Hela flygets infrastruktur, såsom flygtrafikledning och säkerhet,
            finansieras av flygbolagens passagerar- och godstrafik genom egenavgifter.
            Under pandemin, när flygplanen tvingats stå stilla på marken,
            har dessa avgifter i stort sett uteblivit. Eftersom säkerhet är
            grundläggande så kan flyget inte komma igång om dessa system inte
            är finansierade. Av det skälet anser Liberalerna att frågan om
            hur ett statligt ansvar ska utformas under en kris i syfte att
            säkerställa att systemen underhålls och driftas när flygtrafiken
            ligger nere p g a myndighetsbeslut bör utredas.
          </p>
          <p xml:id="i-TUwpBBpyXyZ6KnNjNjur4n">
            Även andra flygtrafikledningsaktörer utöver de statliga i landet
            har tappat merparten av sina intäkter, vilket hotar driften på
            de regionala flygplatserna och kan innebära en risk för samhällsviktigt
            flyg i framtiden. Det kan komma att kräva ytterligare stöd i framtiden
            för att säkra flygtrafiken i landet.
          </p>
          <p xml:id="i-7tpFVSKea357E3XtaKfYg2">
            Flyget är dock under normala betingelser ett hittills oslagbart
            transportmedel när det kommer till att transportera människor
            längre sträckor på kort tid. Ur ett infrastrukturellt kostnadsperspektiv
            är det även ett effektivt transportmedel och med anledning av
            Sveriges geografiska förutsättningar spelar flyget en viktig roll
            i vårt samlade transport­system.
          </p>
          <p xml:id="i-FJAqrjKBd1C97qaHBmvVin">
            De långa avstånden i Sverige och vårt geografiska läge i förhållande
            till våra viktigaste handelspartner gör att vi är helt beroende
            av ett fungerande flyg även i framtiden för invånarnas och näringslivets
            kontakter med hela Sverige och vidare ut i världen. De olika flygplatserna
            binder samman Sverige, skapar arbetstillfällen och ökar möjligheterna
            till turism i hela landet. Tillgången till flygförbindelser är
            helt avgörande när den övriga världen globaliseras. Arlanda och
            Bromma har under lång tid varit naven som knyter ihop Sverige
            med hela landet och med övriga världen samtidigt som alla delar
            av Sverige har ett stort behov av flygförbindelser, inte bara
            de större städerna.
          </p>
          <p xml:id="i-TKp6ZgAwfR4Xpc7iPwwTHG">
            Vi anser därför att regeringen med anledning av ovanstående måste
            säkerställa en långsiktig nationell tillgång till infrastruktur
            för flygets utveckling. Vi vill påminna om att riksdagen, på Liberalernas
            initiativ, nyligen riktat ett tillkännagivande till regeringen
            om att vidareutveckla Bromma till en modern flygplats för klimatneutralt
            flyg och att regeringen får i uppdrag att färdigställa planen
            inklusive beslut avseende miljötillstånd och utveckling av Arlanda.
          </p>
          <p xml:id="i-JSRA1G6tdrphnDc33zZWDp">
            Regionala aktörer och företagare ska t.ex. snabbt kunna resa
            till sin marknad i helt andra delar av världen medan internationella
            aktörer vill kunna resa snabbt och enkelt direkt till sin samarbetspartner
            oavsett var de befinner sig i Sverige.
          </p>
          <p xml:id="i-RDJTKmHavhF4YBHPQuMXcK">
            De regionala flygplatserna står i dag inför stora utmaningar
            oaktat de som covid-19-pandemin har orsakat. Detta beror bl.a.
            på omfattande regelverk på EU-nivå, kostnads­drivande ökande säkerhetskrav,
            underhåll samt i vissa fall ett ensamt ekonomiskt ansvarstagande
            för enskilda kommuner. Det finns därför behov av att kartlägga
            de regionala flygplatsernas ekonomiska situation bortom covid-19-pandemin
            och att arbeta fram en långsiktig och hållbar strategi för att
            säkerställa de regionala flygplatsernas utveckling och överlevnad.
            Inom övriga EU får även regioner och kommuner upphandla och finansiera
            flygtrafik medan det i Sverige dessvärre bara är staten som får
            upphandla flygtrafik. Liberalerna anser därför att möjligheten
            att tillåta kommuner och regioner att upphandla flygtrafik bör
            ses över.
          </p>
          <p xml:id="i-94Bzmanu7UCuVebhZtiB2i">
            Det svenska flyget måste bli mer hållbart och det behövs därför
            åtgärder för att utsläppen från sektorn ska kunna minska. Elflyg
            är ett område under stark utveckling där det är viktigt att staten
            bidrar till forskning och utveckling eftersom detta har en potential
            att minska flygets klimatpåverkan och samtidigt bli en ny industrigren
            i Sverige. Inom elflyget sker i dag en intressant utveckling som
            kan medverka till att åter göra kortflygningar mellan olika regioner
            lönsamma men samtidigt pekar på betydelsen av mindre flygplatser
            som komplement till de stora knutpunkterna.
          </p>
          <p xml:id="i-Wt8hKJRHjbJzaGovUmQ6HV">
            Elflyg kan komma att bli en viktig faktor för utvecklingen av
            landets regioner och erbjuda snabba transporter, inte minst för
            näringslivet. Samtidigt är det viktigt att påpeka att även om
            elflyg blir en faktor inom kortdistansflygningar, kommer biodrivmedel
            att vara en viktig komponent för att få ner flygets miljöpåverkan
            under överskådlig tid.
          </p>
          <p xml:id="i-FapXp4phxe8ce8Mp4bP6b9">
            Liberalerna anser att omställningstempot för ökad användning
            av förnybara drivmedel inom flygbranschen behöver höjas och att
            detta kräver flera olika åtgärder. Det är därför viktigt att det
            görs riktade satsningar på forskning och utveckling av biobränslen
            för flyget. Ett system med differentierade landningsavgifter utifrån
            hur mycket biobränsle som används vid flygningar bör prövas och
            ett reduktionspliktsystem bör införas för flygbränsle. Liberalerna
            anser att hög inblandning av hållbart förnybart bränsle ska ges
            ekonomiska incitament samt att när ett system för flygbränsleskatt
            finns på plats bör det ersätta dagens biljettskatt på flyget.
          </p>
          <p xml:id="i-U94EGYNkNeCHVcmQX9VErQ">
            Liberalerna vill framhålla elflygets behov av infrastruktur,
            och dess påverkan på flygplatsstrategin samt behovet av att stödja
            forskning och utveckling om elflyg är viktiga områden att lägga
            ett ökat fokus på. En satsning på elflyg blir sannolikt både snabbare
            och billigare om Sverige på ett systematiskt sätt samarbetar med
            övriga nordiska länder. Regeringen bör därför samverka på ett
            nordiskt plan för att skapa en infrastruktur som långsiktigt bidrar
            till att elflygplan kan utvecklas och en nordisk marknad med elflyg
            kan växa fram. Liberalerna anser också att samverkansplattformen
            för fossilfritt flyg med målet att uppnå klimatneutralitet 2045
            bör återskapas för att möjliggöra en väl avvägd handlingsplan
            för att nå klimatmålet i tid.
          </p>
          <p xml:id="i-Hp6TnbNfJ2RGw5oAyZGHR5">
            Liberalerna ställer sig tveksamma till den nuvarande nationella
            flygskatten. Den bör avvecklas i takt med att andra miljöstyrande
            avgifter införs. Sverige skall inom EU driva på för gemensamma
            regler för hela flygsektorn. Sverige bör gå före med klimatåtgärder
            inom flyget, bland annat genom reduktionsplikten, men för att
            svenska företag ska kunna verka på en konkurrensneutral marknad
            bör Sverige driva på för gemensamma regler för flygsektorn i hela
            Europa. Det gäller inte minst EU:s nya energiskattedirektiv, som
            bland annat innehåller ett förslag om flygbränsleskatt. Regeringen
            bör verka för att påskynda införandet av miljödifferentierade
            skatter och avgifter, lika för hela EU.
          </p>
          <p xml:id="i-Sec1SDRUN2HxPDcciYSX4d">
            Liberalerna vill se att en obligatorisk klimatdeklaration vid
            köp av flygresor införs och Sverige bör ta en ledande roll när
            det gäller att omförhandla internationella avtal och konventioner
            som sätter stopp för en beskattning av fossilt flygbränsle. Flyget
            ska liksom övriga transportslag bära sina miljökostnader. Liberalernas
            förslag om att Sverige ska verka för ekonomiska styrmedel på EU-nivå
            redovisas i vår Europapolitiska motion.
          </p>
          <head xml:id="i-LA6ZH3PXheJCcUyrcMQ146" type="h2">
            En konkurrenskraftig och klimatsmart sjöfart
          </head>
          <p xml:id="i-FuYQsN6dG2jMS8dtPieS4R">
            Covid-19-pandemin har slagit hårt mot sjöfarten när passagerartrafiken
            minskat. Rederierna har gjort stora förluster med resultatet att
            många sjömän varslats om uppsägning. Det är mycket oklart om den
            ökning av antalet fartyg i den svenska handelsflottan som skedde
            före pandemin kommer att kunna fortsätta de närmaste åren.
          </p>
          <p xml:id="i-7SWa1QDAqVgy1ZdSVXYJ6B">
            Risken är att rederierna behöver skrota eller sälja fartyg för
            att täcka förluster. Enligt Trafikanalys kan sjöfarten komma att
            behöva höja priserna för att betala tillbaka lån och kompensera
            för förluster i samband med pandemin, något som kan komma att
            påverka överflyttningen av godstransporter till sjöfarten.
          </p>
          <p xml:id="i-RhhcTdoiRuuzFAWJjaEtn9">
            Sjöfarten har stor betydelse för det svenska transportsystemet.
            Ungefär 90 procent av Sveriges utrikeshandel mätt i volym transporteras
            sjövägen. Vid sidan av dessa godstransporter transporteras ungefär
            30 miljoner passagerare per år med färja till och från Sveriges
            grannländer.
          </p>
          <p xml:id="i-AQuATF1AxAN9ag3KD7TX3g">
            Sjöfartsverket har under en rad av år gått med underskott. Pandemin
            har ytterligare förstärkt trenden. Det är angeläget att följa
            utvecklingen och vid behov föreslå åtgärder för att säkerställa
            fungerande verksamhetsförutsättningar och ändamålsenlig styrning
            av den verksamhet som i dag bedrivs i affärsverksform. De rekommendationer
            som framförs i Riksrevisionens rapport (skr. 2017/18:297) bör
            ingå i ett underlag för framtida beslut om styrningen av Sjöfartsverket.
          </p>
          <p xml:id="i-6sajYX5brQmmdWmbigBbPv">
            Sjöfartsverkets verksamhet ska finansieras med avgifter och finansieras
            idag i huvudsak med avgifter från handelssjöfarten. Avgiftsmodellen
            för handelssjöfarten har en viktig uppgift för att säkerställa
            en långsiktigt stark ekonomi. Det är en viktig princip att användarna
            betalar för de tjänster de utnyttjar, och vi anser att det är
            bra att Sjöfartsverket tillsammans med företrädare för sjöfartsbranschen
            för en dialog om hur ett taxesystem kan utformas, där transporteffektivitet
            och incitament för kloka miljöval styr och där långsiktiga ekonomiska
            förutsättningar säkerställs. Därutöver ska den som är med och
            ställer om mot hållbara och transporteffektiva transporter också
            kunna få en avgiftsreduktion.
          </p>
          <p xml:id="i-Qn5JVDHfhiLUw6YStgGZXY">
            Liberalerna anser att stämpelskatten för inregistrering av nya
            fartyg bör avskaffas. Den påverkar inregistreringen av nya fartyg
            i den svenska fartygsflottan negativt, då våra största konkurrenter
            inte har en sådan skatt och slår dessutom mot de ägare som vill
            investera extra i grön teknik. Sjöfartsverket bör i stället ges
            i uppdrag att utreda en administrativ avgift för att täcka hanteringskostnaden
            vid registrering av fartyg.
          </p>
          <p xml:id="i-GppvUdK8mnuDp7fkVCVTZJ">
            Liberalerna har länge drivit frågan om införandet av ett tonnageskattesystem.
            Att ett införande dröjde fram till 2017 var allvarligt för svensk
            sjöfart och innebar att antalet svenskflaggade fartyg minskade
            drastiskt. Sedan systemet infördes har utvecklingen vänt och antalet
            fartyg under svensk flagg har ökat med drygt 20 procent, vilket
            Liberalerna ser som positivt. Det är avgörande för svensk sjöfart
            att skattevillkoren för svensk rederinäring blir konkurrenskraftiga.
          </p>
          <p xml:id="i-F7zzddjU7Ldh8LDZhGqQSU">
            Liberalerna vill underlätta för insjöfarten, och i detta ingår
            i högsta grad att se över beskattningen för den kustnära sjöfarten.
            Syftet med att införa ett system med tonnagebeskattning var att
            ge svenska rederier konkurrensvillkor som är likvärdiga med villkoren
            för rederier i jämförbara länder i Europa. Den nuvarande avgränsningen
            i lagen avspeglar dock inte detta då det nu ställs krav på att
            fartyget ska vara i huvudsaklig användning i internationell fart
            eller i inrikes fart i ett annat land (39b:6 inkomstskattelagen),
            vilket bland annat utesluter viss kustnära sjöfart.
          </p>
          <p xml:id="i-9QUuxFYybuzBGf3md3zKAg">
            Skälet till avgränsningen var enligt regeringen att ”en avgränsning
            till fartyg som är utsatta för internationell konkurrens skulle
            vidare medföra svåra bedömningsfrågor och gränsdragningsproblem”
            (prop. 2015/16:127 s 54).
          </p>
          <p xml:id="i-XjgY8M8jmdD2xMqRGjQDqv">
            Vi menar dock att det finns skäl att se över denna bedömning.
            Det bör, inom ramen för en statlig utredning, ses över huruvida
            en mer träffande avgränsning kan göras. Som regleringen nu är
            utformad uppfylls inte syftet – det vill säga att ge svenska rederier
            konkurrenskraftiga villkor i en europeisk kontext.
          </p>
          <p xml:id="i-3PXKrzyZLHAFjgHjHiBgNn">
            För 10 år sedan påbörjades ett viktigt arbete för att införa
            EU:s regelverk för inre vattenvägar i Sverige, vilket kan leda
            till mer godstransporter till sjöss. Ökad inlandssjöfart leder
            till att transportinfrastrukturen på land avlastas och att det
            finns kapacitet för den samlade godsvolymen att öka. 2017 gick
            endast 3 procent av den totala inrikes godstransporten på inre
            vattenvägar trots att landet har en lång kuststräcka och att det
            i Sverige finns ett stort antal hamnar. Trafikverket och Sjöfartsverket
            har vid flera tillfällen framfört att en pråm kan ersätta 60–70
            långtradare om lasten är 1 000 ton grus eller sten. Regelverket
            för de inre vattenvägarna bör utredas vad gäller pråmtrafik i
            syfte att identifiera lagstiftning som hindrar pråmtrafik.
          </p>
          <p xml:id="i-WTNHdzRKMt7gCAiDESBb3h">
            Liberalerna anser att arbetet med att främja våra vattenvägar
            fortsatt måste prioriteras för att öka andelen hållbara transporter.
          </p>
          <p xml:id="i-V3b2GWdzcixCzppEZ23exz">
            I ljuset av att kapacitetsutnyttjandet av både järnvägsnätet
            och vägnätet runt om i vårt land är mycket högt kan en ökad andel
            transporter till sjöss optimera användningen av vårt transportsystem.
            För att sjöfarten ska bli mer konkurrenskraftig behövs en god
            tillgänglighet till våra hamnar. Tåg och lastbilar behöver utan
            svårighet kunna lasta om i hamnarna för att vattenvägarna ska
            nyttjas i högre utsträckning än i dag.
          </p>
          <p xml:id="i-XWuezR8xNiY4C7w5uSUTRJ">
            Liberalerna anser därför att det är av stor vikt att arbeta för
            att säkerställa att infra­strukturen till och från våra hamnar
            fungerar väl tillsammans med en effektiv omlast­ningsfunktion.
            T.ex. är det viktigt att uppmärksamma hamnarnas strategiska roll
            som naturliga knutpunkter där gods, människor och transportslag
            möts och effektiva logistiklösningar uppstår.
          </p>
          <p xml:id="i-3vMqXQiNZ3ZiWcEHgFY9WW">
            Hamnar, godsterminaler och stationer är med andra ord av gemensamt
            intresse för flera aktörer i transportkedjan där den totala funktionen
            för en transport från en punkt till en annan ska vara i fokus.
            Trafikanalys har haft regeringens uppdrag att analysera behovet
            av att främja intermodala godstransporter och hur det kan ske,
            där en s.k. omlastningspeng skulle kunna vara ett alternativ för
            att skynda på utvecklingen.
          </p>
          <p xml:id="i-REHS2rop3xcP4BiG35yNgz">
            Liberalerna anser att fartyg bör stimuleras att använda landström,
            i stället för att ligga med motorer igång i hamn. Ett sätt att
            styra över mot mer elanvändning i hamn är att införa differentierade
            hamnavgifter och/eller att endast de fartyg som ansluter till
            landström får besöka de citynära hamnarna. Det skulle ge tydliga
            incitament för fartygen att investera i anslutningsutrustning.
          </p>
          <p xml:id="i-EWqXrXV5rNFWP13k9PNeyu">
            Isbrytarflottan börjar bli ålderstigen och bör moderniseras.
            Isbrytarna är viktiga för att säkerställa access till hamnarna
            och därmed tillförlitliga transporter för näringslivet. Stationsorterna
            har varit föremål för diskussion under årens lopp men bör avgöras
            av behovet för näringslivet och då särskilt basindustrin där exporten
            är helt beroende av isfria rännor. Svenska isbrytare, som under
            stor del av året inte är i bruk, borde i större utsträckning kunna
            användas i sjösäkerhetsarbetet, flyttning av farleder och trafikseparering
            i farlederna.
          </p>
          <p xml:id="i-XbzubSotdw9UEpgWviBZ51">
            Liberalerna anser därför att Sverige inom kort tydligare behöver
            ta ställning till hur den befintliga isbrytarflottan ska fasas
            ut samt när och under vilka villkor en ny isbrytarflotta bör upphandlas.
            Vi anser att regeringen skyndsamt bör gå vidare med denna fråga
            och vi vill att man gör detta i ett bredare perspektiv där man
            beaktar alla relevanta myndighetsbehov. Arbetet bör bedrivas i
            nära dialog med bl.a. gods­transportörer och industrin. En ytterligare
            aspekt att beakta i sammanhanget är behovet av internationellt
            samarbete, inte minst med Finland, för att optimera upphandling
            och drift. Vi anser därför att regeringen bör utreda hur en upphandling
            av nya isbrytare bäst kan genomföras utifrån olika myndighetsbehov.
          </p>
          <p xml:id="i-3g9nUGENQiFE1CmrqfWt7b">
            Trafikverket genomför nu en egeninitierad förstudie om Gotlandstrafikens
            klimat­påverkan med sikte på det nya färjeavtalet 2027. Liberalerna
            vill att man som ett alternativ i arbetet med det nya avtalet
            ska se över möjligheten att färjetrafiken till och från Gotland
            ska likställas med vägar och järnvägar, och ingå i den nationella
            infrastrukturen. Liberalerna vill ge regeringen i uppdrag att
            utreda större möjligheter att använda driftsmedel för färjor till
            finansiering av broar. Det kräver självfallet en längre tidshorisont
            än de 20–25 år som tillämpas idag, men också möjligheten till
            medfinansiering för att underlätta ett längre åtagande och delfinansiering.
          </p>
          <p xml:id="i-93SgZA1KEWU8yzrJbompUi">
            Vattenskotrar är ett smidigt sätt att förflytta sig på vattnet
            som underlättar transpor­ter i våra kustnära områden. Under senare
            tid har dock antalet olyckor med vattenskotrar ökat och de problem
            som en oreglerad okynneskörning lett till har uppmärksammats.
            Miljöpåverkan på djurlivet, inte minst när det gäller buller,
            och fara för badande och annan sjöfart är några av de negativa
            konsekvenserna. Nyligen infördes en åldersgräns på 15 år. Dessvärre
            har det inte hjälpt för att få ner olyckorna eftersom användningen
            av vattenskotrar samtidigt ökat. Vattenskotrar ska likt snöskotrar
            i första hand betraktas som ett bruksföremål och inte som en leksak
            för nöjesåkning. Riksdagen har beslutat om ett obligatoriskt förarbevis
            som ska föregås av både praktisk och teoretisk utbildning, vilket
            träder i kraft under 2022. Regeringen bör ges i uppdrag att utvärdera
            och följa upp effekterna av den nya lagstiftningen.
          </p>
          <head xml:id="i-EkwD9DC5v3oCF97Pv6SRzw" type="h2">
            Ett järnvägsnät för klimatsmarta transporter
          </head>
          <p xml:id="i-3TdGSkNUVVqnvcskcDFAsc">
            Covid-19-pandemin har påverkat tågresandet kraftigt, i det korta
            perspektivet genom kraftigt minskat antal resenärer och stora
            intäktsförluster, men med stor sannolikhet även på lång sikt.
            När pandemin är över kan vi förvänta oss förändrade resvanor som
            under rätt förutsättningar kan gynna järnvägen, men också nya
            rutiner och ny teknik som kan underlätta tågresandet.
          </p>
          <p xml:id="i-FQcXukZvcicG5Ngb7G7VY9">
            Godstransport på järnväg har en viktig funktion att fylla för
            att Sverige ska nå sina klimatmål och det är därför viktigt att
            säkerställa fortsatt tillgänglighet av godstransporter på järnväg
            i hela landet efter pandemin.
          </p>
          <p xml:id="i-HjZo53AW23We89jgj3Xw1B">
            Sverige har i förhållande till sin befolkning ett av Europas
            största järnvägsnät, vilket innebär att enbart vidmakthållande
            av systemets funktion är mycket resurskrävande. Oavsett var i
            Sverige man bor ska man kunna lita på att tågen kommer och går
            i tid. Kaoset på järnvägen och de många tågförseningarna är ett
            hårt slag mot alla som är beroende av tåget till arbetet och för
            att få ihop livspusslet, och försvagar förutsättningarna för järnvägen
            att vara ett pålitligt och klimatsmart transportslag för godstrafiken.
          </p>
          <p xml:id="i-UxgLxYnH4vbSEsD7RgxFqp">
            Behoven av investeringar i och underhåll av järnvägen är stora.
            Ett robust och punktligt järnvägssystem är en förutsättning för
            att fler ska välja tåget. För att uppnå högre punktlighet behöver
            flaskhalsar som stoppar upp trafiken byggas bort.
          </p>
          <p xml:id="i-Y3iQKMfo2GcLDLJ7WwoasF">
            Lågtrafikerade banor kan öka tillgängligheten och bör i vissa
            fall prioriteras i högre utsträckning. Nya satsningar får dock
            inte påverka det långsiktiga underhållet negativt.
          </p>
          <p xml:id="i-DkwU9WwGw15zZoKNurkTKV">
            Liberalerna anser att konkurrens inom järnvägssektorn är bra.
            Forskning från Statens väg- och transportforskningsinstitut (VTI)
            har visat att järnvägsmarknaden påverkats positivt av avregleringen
            och att konkurrens har bidragit till effektiviseringar och innovationer
            på såväl operatörssidan som underhållssidan. Det är viktigt att
            Sveriges befintliga järnvägar underhålls. Det behövs ett robust,
            tryggt och säkert järnvägssystem. Men det är inte bara stora satsningar
            på underhåll som krävs utan även att de medel som avsätts används
            på ett ändamålsenligt och effektivt sätt. Det är viktigt att ansvarigt
            verk systematiskt arbetar med uppföljning och att förbättra sin
            roll.
          </p>
          <p xml:id="i-JLyc95FQemH2W3Ss6hb2tE">
            Liberalerna ställer sig tveksamma till att staten ska ta det
            samlade ansvaret för kontroll och utförande av underhållet på
            de svenska järnvägarna. Järnvägen har ett flertal organisatoriska
            brister, men att flera aktörer är med och bidrar till utveckling
            och innovation är inte problemet. När det gäller regeringens utredning
            om att överföra järnvägsunderhåll från Infranord AB till Trafikverket
            har Liberalerna ställt krav på affärsmässighet, produktivitet
            och en utvecklad marknad för järnvägsunderhåll. Järnvägsunderhåll
            på statliga järnvägar ska upphandlas på marknadsmässiga villkor
            och den upphandlande myndigheten, Trafikverket, ska ha rätt kompetens
            för att säkerställa att underhållet blir effektivt och av hög
            kvalitet. Trafikverket behöver få bättre kunskap om hur man gör
            goda upphandlingar för att kunna säkerställa mesta och bästa möjliga
            underhåll per investerad skattekrona.
          </p>
          <p xml:id="i-4VC5C9CXT9houQQJ6AvKVy">
            Det finns stora miljö- och samhällsnyttor att tillvarata genom
            att möjliggöra transport av tyngre, längre och mer transporteffektiva
            fordon på det svenska väg- och järnvägsnätet. Samtidigt som ledig
            kapacitet utnyttjas mer optimalt och utsläppen av bl.a. koldioxid
            minskar förbättras konkurrenskraften för transportberoende näringar.
            Genom att möjliggöra för tyngre fordon att rulla på Sveriges vägar
            och järnvägar skulle näringar spara miljontals kronor samtidigt
            som det skulle skapa miljövinster. Sedan 2009 pågår försök med
            längre och tyngre fordonståg än de som tillåts i Sverige i dag.
            Tillsammans med en rad olika studier visar försöken att utsläppen
            minskar med i genomsnitt 10 procent per transporterat ton. Vi
            anser att åtgärder ska vidtas för att med stöd av genomförda utredningar
            och fattade beslut säkerställa att längre och tyngre tåg skyndsamt
            tillåts på ett tillräckligt, funktionellt och sammanhållet järnvägsnät
            i hela Sverige.
          </p>
          <p xml:id="i-PSKY38xLioqmXy6TfiA6Tp">
            Att införa längre tåg för person- och godstransporter, och i
            fallet gods även möj­liggöra tyngre godståg, är det snabbaste
            sättet att öka kapaciteten i järnvägssystemet. För att möjliggöra
            för längre godståg behövs en del mindre investeringar i bl.a.
            mötesstationer och förbispår som är tillräckligt långa. Genom
            små åtgärder kan kapaciteten ökas på landets järnvägar på ett
            kostnadseffektivt sätt.
          </p>
          <p xml:id="i-R9UgpPzQ2d4tYSFkFQv19Q">
            Järnvägens signalsystem och ställverk är i behov av upprustning.
            Liberalerna är fortsatt skeptiska till ett för snabbt införande
            av det EU-gemensamma signalsystemet ERTMS då vi oroas över de
            problem som riskerar att uppstå i samband med att det införs.
            Det nya signalsystemet ERTMS behöver därför kvalitetssäkras och
            finansiering ses över före en utrullning i stor nationell skala.
            Sverige bör avvakta och följa erfarenheterna av införandet som
            just nu sker i Tyskland för att få del av de erfarenheterna.
          </p>
          <p xml:id="i-YXFrnJCSs5CJzDPoNZKJQ2">
            Riksdagen har tidigare, i ett tillkännagivande som Liberalerna
            stod bakom, beslutat om att regeringen ska vidta åtgärder för
            att säkerställa den s.k. fyrstegsprincipens genomslag, arbeta
            för att utveckla de samhällsekonomiska kalkylmodellerna för infrastrukturinvesteringar
            och tydligt definiera vad som avses med trafikslagsöver­gripande
            anslag i arbetet med den kommande infrastrukturpropositionen.
          </p>
          <p xml:id="i-DuiB2hUzhnPoAJEX4AMtaP">
            Riksrevisionens rapport över framtagandet av underlagen till
            och själva processen för höghastighetsjärnvägen belyser tydligt
            den problematik som beskrivs i tillkänna­givandet, d.v.s. bristen
            på detaljerade problembeskrivningar i ett tidigt skede, vilket
            försvårar arbetet med att hitta rätt lösningar på problemen och
            att det inte finns ett underlag som visar om mer kostnadseffektiva
            lösningar skulle kunna väljas enligt fyrstegsprincipen eftersom
            samlade effektbedömningar inte gjorts av de viktigaste alternativen.
            Här borde också godsets betydelse ha prioriterats starkare och
            den säkerhetsmässiga aspekten av redundans i infrastruktursystemet
            lyfts fram.
          </p>
          <p xml:id="i-xNtLGQ5oo528SC33VbkMT">
            När det gäller statens planering av framtida infrastrukturprojekt
            bör regeringen tillvarata erfarenheterna från processen runt höghastighetsjärnvägen
            när man vidtar åtgärder för att säkerställa fyrstegsprincipens
            genomslag, arbeta för att utveckla de samhällsekonomiska kalkylmodellerna
            för infrastrukturinvesteringar och tydligt definiera vad som avses
            med trafikslagsövergripande anslag i arbetet med den kommande
            infrastrukturpropositionen. Snabba och hållbara järnvägsförbindelser
            är en av nycklarna till en sund ekonomisk utveckling med expanderande
            arbetsmarknads­regioner, tillväxt och minskad känslighet mot ekonomiska
            kriser i enskilda regioner och branscher.
          </p>
          <p xml:id="i-LcczYAkqoZjcWPvdZ2mBfv">
            Liberalerna är skeptiska till regeringens satsning på höghastighetsbanor.
            Skälet är att kalkylerna har en prognos på flera hundra miljarder
            kronor. Till detta tillkommer kostnader för kompletterande infrastruktur.
            Den finmaskiga infrastrukturen för att knyta an till snabbspåren
            finns inte medräknad. Regeringen har dessutom angett att anslags­finansiering
            ska råda och användas för utbyggnaden i den takt den ekonomiska
            utvecklingen tillåter.
          </p>
          <p xml:id="i-9SuAtZFz244dQ78Qq5STfw">
            Det saknas därmed långsiktig finansiering för höghastighetsbanorna.
            Avsaknaden av finansiering leder till att tillgängliga medel för
            underhåll av befintlig järnväg och lönsamma projekt riskerar att
            prioriteras bort. Liberalernas uppfattning är att höghastig­hetsbanor
            ska bedömas utifrån samma utgångspunkt som övriga infraprojekt.
          </p>
          <p xml:id="i-2G6NEc2S59dZJ9HmVhWf8y">
            Liberalernas utgångspunkt är att hela Sverige tjänar på tillväxt
            och satsningar i olika regioner, där särskilt storstadsregionerna
            fungerar som tillväxtmotorer för hela landet. Både Storstockholms
            och västra Skånes arbetsmarknadsregioner har kunnat expandera
            kraftigt under senare år tack vare investeringar i infrastruktur,
            vilket har varit bra för hela landets utveckling. Investeringar
            i järnvägar bör fokuseras på att bygga bort kapacitetsbrister
            och därmed kraftigt öka utnyttjandegraden av järnvägen.
          </p>
          <p xml:id="i-GXyXWvukcMSLRDbRNmytww">
            Tyvärr har den västsvenska arbetsmarknadsregionen och den västsvenska
            infra­strukturen inte utvecklats lika starkt. Detta exemplifieras
            tydligast av att den största kapacitetsbristen i hela Sverige
            på nuvarande järnvägsnät ligger på sträckan Alingsås–Göteborg,
            vilket starkt begränsar pendeltrafiken, fjärrtågen mellan Stockholm
            och Göteborg samt godstransporterna. Drygt 60 % av godstransporterna
            från Göteborgs hamn till övriga Sverige går på Västra stambanan.
            Denna infrastrukturbrist i Västsverige är ett problem för hela
            landet och måste åtgärdas.
          </p>
          <head xml:id="i-Ld4NKq9Tgrixg39nWaAR2N" type="h2">
            Kollektivtrafik för alla i hela landet
          </head>
          <p xml:id="i-F6ryHhJrXMwGEjWr16s1ef">
            Covid-19-pandemin har slagit hårt mot kollektivtrafiken då resandet
            minskat rejält. Trafikföretagens intäkter föll drastiskt när resenärerna
            uteblev då många valde hemarbete eller reste med andra trafikslag.
            Det blev också allt svårare att kräva in avgifterna då avgiftskontrollerna
            ställdes in på grund av smittorisken.
          </p>
          <p xml:id="i-W6xEWhr5PXazpq6Guk8ce8">
            Trafikföretagen har börjat hämta sig, men pandemin har inneburit
            ett hårt slag mot deras ekonomi när intäkterna uteblivit samtidigt
            som myndigheterna ställt krav på att inte dra ner på utbudet för
            att säkerställa den fysiska distansen i kollektivtrafiken för
            de som måste resa med den. Minskat resande i kollektivtrafiken
            gör det svårt att uppnå de nationella målen om klimat och tillgänglighet
            som regering och riksdag har fastställt.
          </p>
          <p xml:id="i-WJZfah9rh362pFSbPaSW7w">
            En väl fungerande kollektivtrafik lägger grunden för att transportsystemet
            i hela Sverige ska fungera på ett tillfredsställande sätt. Resande
            med buss, spårväg, tunnelbana och pendeltåg reducerar utsläppen
            och minskar trängseln på vägarna. En välfungerande kollektivtrafik
            är även centralt för att människor enkelt ska kunna ta sig till
            jobb och skola. Ökat kollektivt resande bidrar till att uppfylla
            de transportpolitiska mål som riksdagen har beslutat om. Därför
            vill Liberalerna att kollektivtrafiken fortsätter att byggas ut
            på ett ansvarsfullt sätt i hela landet. För att påskynda arbetet
            med fossilfri kollektivtrafik anser Liberalerna att energiskatten
            på elbussar ska jämställas med annan kollektivtrafik.
          </p>
          <p xml:id="i-963TqbMzSyzZxZoRVz17Gd">
            Regeringen bör därutöver ges i uppdrag att göra en översyn av
            gällande lagstiftning kring kollektivtrafik som möjliggör nya
            kollektiva transportlösningar.
          </p>
          <p xml:id="i-TrnBC38XbZbiUQUUCWZLG">
            De nordiska länderna har olika nationella färdtjänstsystem för
            personer med funktionsnedsättning. Gemensamt för dessa system
            är att de ska bidra till att personer med funktionsnedsättning
            ska kunna delta i utbildning, arbete och fritidsaktiviteter. Det
            finns dock ingen möjlighet att resa över gränserna med färdtjänst
            idag. Möjligheterna för personer som är bosatta i gränsområdena
            att resa med färdtjänst över gränserna i Norden bör därför undersökas.
          </p>
          <head xml:id="i-JWVcdnBS138gWdtHHdBgi6" type="h2">
            Ett sammanhängande och trafiksäkert cykelbanenät
          </head>
          <p xml:id="i-KY6ALjrHmP29BppQMqUimu">
            Cyklingen ökar snabbt i Sverige. Allt fler upptäcker hur smidigt
            det är att cykla till jobbet eller till fritidssysselsättningar.
            Att fler cyklar är bra för både miljön och folkhälsan, samtidigt
            som trängseln minskar i trafiken, framför allt i storstäderna.
            Ett problem för många cyklister är att det finns alltför många
            ogenomtänkta trafikmiljöer som inte främjar cyklingen och inte
            heller någon sammanhållen planering. Det är inte rimligt att standarden
            på cykelvägen försämras när man kommer till en kommungräns.
          </p>
          <p xml:id="i-HzBavQiaNgsdnr1oZ8hLDi">
            Därför vill Liberalerna satsa på fler sammanhängande regionala
            cykelstråk för att göra det lättare att cykla längre sträckor.
            Liberalerna vill också göra det enklare att ta med cykeln i kollektivtrafiken.
            Detta är något som avgörs i respektive region, men på många håll
            är det Liberalerna som är pådrivande. Kombinationen kollektivtrafik
            och cykel innebär ett verkligt alternativ till bilen. Ju fler
            som kan ta med cykeln på pendeltåget, desto fler kan låta bilen
            stå. Det tjänar miljön på.
          </p>
          <p xml:id="i-4oEgJVnYNfF8nijvHvNJDp">
            Liberalerna vill att kommuner och regioner med trafikproblem
            själva ska kunna besluta om och införa trängselskatter. Intäkterna
            från vägavgifter ska kunna användas för att förbättra den lokala
            infrastrukturen och komma till rätta med flaskhalsar i trafiken,
            t ex för att förbättra cykelinfrastrukturen. Allt fler upptäcker
            också cykelns fördelar för framkomlighet och hälsa. Det är därför
            av vikt att utveckla lagar som förebygger en ökning av antalet
            cykelolyckor i takt med att antalet cyklister ökar.
          </p>
          <p xml:id="i-MGPs325AJXXWuTuZ8HzivL">
            Omfattande forskning från flera länder visar dock att där motorfordon
            och cyklister delar vägbanan ökar omkörning risken för cykelolyckor.
            Lagar i många länder i Europa innehåller ett specifikt avstånd
            på 1,5 meter vid omkörning av cyklister. Kritik mot dessa lagar
            har varit att de inte tar hänsyn till hastighetens betydelse och
            att det är svårt att bestämma avstånd och att kontrollera efterlevnaden.
            Sverige är främst i världen på trafiksäkerhet och bör ta ledarskapet
            även på detta området. Ett första steg vore att införa ett hastighetsberoende
            avstånd vid omkörning av en cyklist. Därmed signalerar lagstiftningen
            att fler faktorer än bara avståndet påverkar trafiksäkerheten
            och att det krävs riskkompensation vid omkörningar. Samtidigt
            måste villkoret vara enkelt att komma ihåg för regelefterlevnaden.
          </p>
          <p xml:id="i-JxVfoP4NSgTarh5wvmEwCH">
            Arbetet bakom Tysklands införda förordning som föreskriver att
            omkörning av cyklister endast får göras med ett säkerhetsavstånd
            på minst 1,5 meter i tätorter och 2 meter utanför tätort kan utgöra
            en vägledning. Liberalerna vill att regeringen skyndsamt utreder
            och inför ett hastighetsberoende avståndsvillkor på minst 1,5
            meter för motorfordons omkörning av cyklister.
          </p>
          <p xml:id="i-3djUSFctfsQpEq8WTTyWBZ">
            Cyklister behöver, precis som bilister, enhetlig och tydlig skyltning
            som underlättar orienteringen. Statliga huvudmän behöver samverka
            med de kommunala huvudmännen så att skyltningen dels genomförs,
            dels ges enhetlig utformning.
          </p>
          <p xml:id="i-D15zXnVQq8idaud2ynZpTt">
            Elsparkcykelns möjligheter ska tillvaratas, samtidigt som ett
            regelverk behöver utredas för att undvika dess negativa effekter
            framför allt i stadsmiljön. Framkom­ligheten för alla gångtrafikanter,
            inte minst för äldre och personer med funktionshinder, är här
            avgörande.
          </p>
          <head xml:id="i-SusPZsBLEink5yz8LGczUZ" type="h2">
            Kontinuerligt trafiksäkerhetsarbete mot nollvisionen
          </head>
          <p xml:id="i-Dem1ffprcjykUBDcP95fiD">
            Sveriges nollvision mot dödsolyckor i trafiken har blivit en
            förebild för många andra länder och Sveriges arbete för att förverkliga
            visionen har resulterat i ett minskat antal omkomna i trafiken
            över tid. Liberalerna vill att statens insatser för trafiksäkerhet
            ska ske där de bäst gör nytta. Liberalerna välkomnar att ambitionsnivån
            i det svenska trafiksäkerhetsarbetet nyligen höjts ytterligare
            som en följd av det regeringsuppdrag som Trafikanalys redovisade
            2017, vilket ledde till ett nytt etappmål för att påskynda arbetet
            med nollvisionen, ett etappmål som innebär att antalet omkomna
            till följd av trafikolyckor ska halveras jämfört med medelantalet
            omkomna i trafiken under perioden 2017–2019. Målet ska vara uppfyllt
            till 2030. Liberalerna välkomnar det nya etappmålet, och ser särskilt
            positivt på att målet är tidsatt och omfattar alla trafikslag.
          </p>
          <p xml:id="i-R13iETT3jJgXvMg5sAFnMS">
            För att nollvisionen ska kunna uppnås är det viktigt att arbetet
            är väl förankrat på regional nivå och vi konstaterar att regionernas
            trafiksäkerhetsarbete är av mycket stor betydelse. Liberalerna
            har vid flera tillfällen tidigare påpekat att det är nödvändigt
            att inkludera ett regionalt perspektiv för att de trafiksäkerhetspolitiska
            målen ska kunna nås genom att t.ex. länsplanerna är avgörande
            när medel för investeringar och förbättrings­åtgärder ska fördelas.
          </p>
          <p xml:id="i-8Kf6bDDfDQPREMEpXBVgt8">
            Liberalerna ser positivt på att Trafikverket är en aktiv part
            i samverkan med kommuner och regionalt utvecklingsansvariga i
            tidiga planeringsskeden för att främja en säker vägtrafik och
            framtagandet av trafikstrategier och att Sveriges Kommuner och
            Regioner (SKR) ska stödja kommunerna och regionerna när det gäller
            trafiksäkerhets­frågor. Det är dock inte tillräckligt. För att
            ytterligare stärka det regionala perspektivet vill vi utreda ett
            system med regionala trafiksäkerhetsavtal, där Trafikverket i
            samver­kan med regioner identifierar, finansierar och åtgärdar
            prioriterade trafiksäkerhetsrisker.
          </p>
          <p xml:id="i-QzTuGfk8rJeTBP7NJjeH9H">
            Olycksrisken ökar i takt med en högre hastighet på fordonet.
            Även vad gäller växthusgasutsläpp och buller finns samma koppling.
            Utöver personligt lidande försämras miljön och samhällets kostnader
            ökar. Liberalerna vill att statens myndigheter går före som goda
            exempel och i sin upphandling av transporttjänster ställer krav
            på hållbara hastigheter, d.v.s. att leverantörens fordon håller
            hastigheten.
          </p>
          <p xml:id="i-BvvW5qfeWudcVi8HhPHBJz">
            Liberalerna anser att regelverket för offentlig upphandling av
            transporttjänster kan ge stora möjligheter att ställa krav på
            såväl miljöhänsyn som trafiksäkerhet och konstaterar att det sedan
            2016 finns en antagen nationell upphandlingsstrategi som syftar
            till att fler myndigheter använder offentliga inköp som ett strategiskt
            verktyg i sin verksamhet. Förutom det arbete som sker från Trafikverkets
            sida för att samla alla aktörer och transportköpare och bidra
            till en attitydförändring är det viktigt att det förs en dialog
            och att det görs överenskommelser med transportköpare och transportutförare
            för att bidra med metodstöd för skärpta beställarkrav och egenkontroller
            av rätt hastighet inom yrkestrafiken.
          </p>
          <p xml:id="i-GrqHteK68nHQr8wBjRsBGJ">
            Vägmarkeringar och vägskyltar är av grundläggande betydelse för
            ett säkert trafiksystem genom att trafikanten får information
            om vilka trafikregler som gäller och fordonens system använder
            vägmarkeringar och hastighetsskyltar. Det är därför viktigt att
            olika väghållare har ett gediget underlag att stödja sig på i
            underhållet av vägmar­keringar och vägskyltar. Det av Trafikverket
            under 2019 påbörjade arbetet för att se över kriterier för att
            säkerställa att vägmarkeringar är synliga för fordon som är utrustade
            med system som stöder föraren att hålla sig i sitt körfält, är
            här av största betydelse.
          </p>
          <p xml:id="i-PiQB3gJU9pHRt5PEuCLjLF">
            Vi vill påminna om att riksdagen har riktat ett tillkännagivande
            till regeringen baserat på Liberalernas motion om att ge Trafikverket
            i uppdrag att ta fram en underhållsstrategi för vägmarkeringar,
            i syfte att driva på regeringens arbete med att utveckla självkörande
            fordon och för att öka trafiksäkerheten.
          </p>
          <p xml:id="i-6r9W59UwofdxghN2QN5PKz">
            Att vi har bilförare som kan framföra sitt fordon på ett säkert
            sätt i en säker trafikmiljö med vägar av god kvalitet är avgörande
            för att nå de högt uppsatta målen i arbetet med en nollvision
            i trafiken. Tyvärr förekommer det att personer tillåts köra bil
            trots att de av medicinska skäl inte borde göra det.
          </p>
          <p xml:id="i-HdwEEqDiYF5WCK4wYf57GF">
            Eftersom ansvaret för trafikmedicinska bedömningar och intyg
            ligger på regionerna som ansvarar för hälso- och sjukvården i
            landet behövs det en organisation inom respektive region för dessa
            bedömningar. Då det saknas nationella riktlinjer för hur dessa
            bedömningar ska gå till är det var personen bor i landet som avgör
            hur bedömningen går till.
          </p>
          <p xml:id="i-Xn1rwaW2dUZgSWWgxdpiq8">
            Det är alltså uppenbart att de trafikmedicinska bedömningarna
            i Sverige är av olika kvalitet och förenade med långa väntetider.
            Mot bakgrund av ovanstående anser vi det därför vara nödvändigt
            att regeringen, genom ett uppdrag till ansvarig myndighet, tillser
            att trafikmedicinska bedömningar sker utan dröjsmål, med hög kompetens
            och med likhet över landet för att säkra att man lever upp till
            gällande trafikmedicinska säkerhetskrav.
          </p>
          <p xml:id="i-H9Nb54TdBhQkb4wdJYhQCG">
            Därutöver behöver regeringen dessutom tillse att det utformas
            enhetliga nationella riktlinjer för hur bedömningen av körförmåga
            hos en patient bör genomföras.
          </p>
          <p xml:id="i-93oPm54cdomcTh62iPwGE9">
            Personer med mindre allvarliga funktionsnedsättningar såsom synfältsbortfall
            bör kunna få sin lämplighet som förare av motorfordon prövad.
            Flertalet personer med synfelsdefekter kan genom sitt körbeteende
            kompensera synfelet och fortsatt framföra fordonet på ett trafiksäkert
            sätt. Dessa personer bör kunna få dispens och behålla körkortet.
          </p>
          <p xml:id="i-FZB7x6SRfsaAfcT4rAtEfL">
            Riksdagen har på Liberalernas initiativ uppmanat regeringen genom
            ett tillkännagivande att återinföra möjligheten att använda ett
            simulatortest för att bedöma körförmågan hos personer som fått
            sitt körkort återkallat på grund av synfältsbortfall och att utreda
            ett nytt system för körprov på väg för personer med synfältsdefekter,
            där möjligheten att få utvärdera körförmågan i verklig trafikmiljö
            innan körkortet eventuellt dras in ska utredas.
          </p>
          <p xml:id="i-Xx9gf9DzXLUn928nMNnVC4">
            I Sverige gäller att förare av tyngre fordon ska kontrollera
            synen, som en av flera hälsoaspekter, vart femte år efter att
            de har fyllt 45 år. Idag finns inga motsvarande krav för privatpersoner.
            Det finns endast krav på synkontroll vid anskaffande av körkort.
            Ett säkert trafikbeteende bygger på en god överblick av trafikmiljön.
            Därför bör regeringen utreda om det ur ett trafiksäkerhetsperspektiv
            bör införas obligatoriska syntester även för privatpersoner efter
            en viss ålder.
          </p>
          <p xml:id="i-JRqNj5X1wVavZTdutsA33S">
            Enligt nuvarande regelverk ska bilister i hela Sverige använda
            vinterdäck fram till den 31 mars. Vinterdäck med dubbar måste
            tas av senast den 15 april, om det inte råder vinterväglag. Bestämmelsen
            gäller personbilar och tunga fordon som lastbilar och bussar.
            Detta ger samtliga landets bilister två veckor att byta däck och
            därmed även två veckor för alla Sveriges däckverkstäder.
          </p>
          <p xml:id="i-Uh9LC86X6m25KReeky6joG">
            Behovet av att byta dubbdäck varierar med klimatet över landet.
            Dubbdäck måste kunna användas där de behövs och det behovet varierar
            över landet. En regional differentiering med ett väl tilltaget
            tidsspann för däckbyte skulle ge hög trafiksäkerhet och låg miljöpåverkan
            och samtidigt värna människors arbetsmiljö.
          </p>
          <head xml:id="i-Ahuuvu81cr1UEhTYXtJgfR" type="h2">
            En konkurrensneutral åkeribransch
          </head>
          <p xml:id="i-TnAmy7X1AjXvFcXMsdBLaS">
            Åkerinäringen har klarat covid-19-pandemins påfrestningar bättre
            än många andra branscher då varuflödena fungerat. Pandemins påverkan
            skiljer sig åt mellan olika regioner och kan också ha att göra
            med vilken näringsgren som dominerar på orten.
          </p>
          <p xml:id="i-Dn3VcL7zS9N9onxS5PLqz5">
            Bygg och anläggning, skog och styckegods har i stort sett inte
            påverkats, transporter till matvaruhandeln har i stället ökat
            samtidigt som åkerier som levererar till industri eller i gränshandeln
            har påverkats stort.
          </p>
          <p xml:id="i-Cg9XLXYJXW2iQu5erwrcfT">
            Åkerinäringens betydelse för svenska företags konkurrenskraft
            och godshanteringen och jobbtillfällen i Sverige kan inte nog
            understrykas. Till detta kan läggas ett stort antal utländska
            företag som transporterar gods i Sverige. Vi har höga ambitioner
            att få till en överflyttning av gods till järnväg och sjöfart,
            men med nuvarande ökning av behovet av godstransporter så kommer
            åkerinäringen för lång tid framöver att stå för majoriteten av
            godstransporterna i Sverige.
          </p>
          <p xml:id="i-WhcAZRreBLkziJBSeA9Zcc">
            Bristen på chaufförer är en av de största utmaningarna för utvecklingen
            av gods­transporter på väg. Branschorganisationerna bedömer att
            det behövs 50 000 nya förare de närmaste tio åren för att möta
            en hög efterfrågan, inte minst från ökad e‑handel. Här krävs en
            samverkan mellan utbildningssektorn, Arbetsförmedlingen och branschaktör­erna
            för att tillsammans tillvarata arbetsmöjligheterna inom godstransporter
            på väg.
          </p>
          <p xml:id="i-Aox796FakrYQo5KGqp4v5f">
            Liberalerna vill stärka arbetet mot utländska och svenska åkerier
            som bedriver illegal verksamhet. Även om polisen har fått ökade
            befogenheter, så måste det paras med tillräckligt med trafikpoliser
            i yttre tjänst och utökade kontroller av tung trafik. Annars riskerar
            fusk med bl.a. cabotage, kör- och vilotider och rattfylleri att
            öka. I rapporten ”Effektivare kontroller av yrkestrafik på väg”
            presenterades flera förslag om hur kontrollverksamheten av yrkestrafik
            på väg bedrivs och lämnades förslag på förbättrande åtgärder,
            inklusive organisatoriska åtgärder, för att fler ska följa reglerna
            på området.
          </p>
          <p xml:id="i-DfrqF47hzP2Bp2LRiW95pv">
            Liberalerna vill att regeringen tillvaratar utredningens resultat
            och verkar för att myndigheterna samverkar i större omfattning.
            Den pågående förstärkningen av polisväsendet med 10 000 fler polisanställda
            fram till 2024, som bygger på ett initiativ från Liberalerna,
            möjliggör en stärkt polisiär närvaro också i trafiken. Slutligen
            vill vi också se bättre samordning mellan olika myndigheter, allt
            för att motverka brottslighet inom transportsektorn.
          </p>
          <p xml:id="i-DAATzgYJbmRJz86XggkLvL">
            För att minska risken för stölder av attraktiva fordon och missbruk
            av person­uppgifter bör möjligheten att söka i trafikregistret
            ses över och i vissa fall begränsas, t ex genom att den som vill
            hämta uppgifter måste legitimera sig via e‑legitimation. Ett sådant
            legitimationsförfarande skulle avsevärt kunna minska möjligheten
            för obehöriga att plocka ut uppgifter, men inte hindra ett legitimt
            bruk.
          </p>
          <head xml:id="i-EFDHN7XebsBmTS3eX41p8r" type="h2">
            En liberal post- och digitaliseringspolitik för hela landet
          </head>
          <p xml:id="i-RF6SC6nKrk3BBXJ3brKvm3">
            Tillgång till väl fungerande mobiltelefoni och goda uppkopplingsmöjligheter
            för digitala tjänster blir allt viktigare. Sverige behöver bra
            mobila och digitala kommu­nikationer med god geografisk täckning
            som har en tillräcklig kapacitet när allt fler använder mobil
            och digital teknik.
          </p>
          <p xml:id="i-Edc5abFDmjRB792WyiHGr3">
            Sverige ska därför ha en digital uppkoppling i världsklass. Bredband
            och annan digital uppkoppling är i dag en lika viktig del i infrastrukturen
            som t ex. el- och vägnäten. En god utbyggnad är viktigt för såväl
            privatpersoner som företag och oerhört viktigt för regional tillväxt.
            Glesbygden måste få bättre digital kapacitet och statens huvudsakliga
            uppgift bör vara att skapa förutsättningar genom att undanröja
            hinder för utvecklingen, men även att stötta där lönsamheten för
            utbyggnad är bristfällig.
          </p>
          <p xml:id="i-CyCQEcH98ACWCqnqAiAt1B">
            De åtgärder som riksdagen har beslutat om för att stärka styrningen
            och ökningen av det ekonomiska stödet för bredbandsutbyggnaden
            står Liberalerna bakom. Det är av stor vikt att hela landet kan
            ta del av stödet; det finns vita fläckar utspridda på hela Sveriges
            bredbandskarta. Tempot i bredbandsutbyggnaden måste öka för att
            nå målen om täckning i hela landet.
          </p>
          <p xml:id="i-ExfpbviKTxj1LPFLWznN6k">
            Det är angeläget att riksdagen tydligt uttalar att det gamla
            kopparnätet för fast telefoni inte får avvecklas innan det finns
            fullgoda digitala alternativ för de abonnenter som berörs av omställningen
            till ny teknik och att det finns andra kommunikations­möjligheter
            för dem som inte har tillgång till digitala tjänster.
          </p>
          <p xml:id="i-KjHGnR4PU9zku5qezJBdR3">
            Liberalerna vill i likhet med den nationella digitaliseringsstrategin
            framhålla de möjligheter som den framväxande 5G-tekniken skapar
            för nya typer av tillämpningar och affärsmodeller inom områden
            som exempelvis transport, hälsa, energi och media. För oss i Liberalerna
            är 5G nästa steg för att åstadkomma EU:s digitala inre marknad,
            vilket kommer att underlätta och främja handeln samt utbytet av
            tjänster över gränserna inom Europa. Sverige ska därför verka
            för att en gemensam europeisk infrastruktur för 5G finns på plats
            med målet om en fullvärdig digital inre marknad snarast möjligt.
          </p>
          <p xml:id="i-714YMEsv5xtPSRHQRNrtbx">
            Det är fortsatt viktigt med god tillgång till posttjänster och
            digital infrastruktur för att människor ska kunna bo och verka
            i hela landet. Även om företag är internetbaserade kommer de inte
            ifrån att de måste använda post- och pakettjänster för att leverera
            och frakta varor. Det är därför viktigt för företagen och enskilda
            att det finns väl fungerande post- och pakettjänster i Sverige.
            I takt med att samhällets behov av posttjänster förändras genom
            minskade volymer är det dock viktigt att den generella servicenivån
            anpassas i enlighet med förändringarna.
          </p>
          <p xml:id="i-9VFxQiLuePkGUN9CQBnBNR">
            Även om allt färre har behov av leverans över natt värderas däremot
            leverans­säkerhet för brev och paket fortsatt högt liksom möjligheten
            att påverka var ett paket levereras. Det blir därför allt viktigare
            att säkerställa leveranskvalitet och frihet att välja utlämningsställe
            snarare än övernattbefordran. För att säkra att framtidens behov
            av grundläggande posttjänster kan tillgodoses över hela landet
            på ett klimatsmart sätt kommer det att bli nödvändigt för användarna
            och samhället i stort att ta till sig nya leveranslösningar och
            en större samverkan t.ex. genom samtransporter av post, paket
            och tidningar.
          </p>
        </div>
        <div type="motSignatures">
          <list>
            <item xml:id="i-Mz1XodHdaJ1W53Py7qjm7f">
              Helena Gellerman (L)
            </item>
            <item xml:id="i-GVRWA2UsUPLirt8Cav9Kcj">
              Johan Pehrson (L)
            </item>
            <item xml:id="i-FrrRhQfRVPc1tUZECmmDCG">
              Maria Nilsson (L)
            </item>
            <item xml:id="i-6jyRAHoutH5UXgdChGnwS1">
              Lina Nordquist (L)
            </item>
            <item xml:id="i-eEDxWpt6sgc8ztoCsygH2">
              Gulan Avci (L)
            </item>
            <item xml:id="i-AR1VHxvnzShcHTDxMwZfZW">
              Christer Nylander (L)
            </item>
            <item xml:id="i-6n4nnYJz9zTj9YxMKq64Pd">
              Mats Persson (L)
            </item>
            <item xml:id="i-BSpEzJhNtLjSCT8CpuTHCG">
              Allan Widman (L)
            </item>
          </list>
        </div>
      </div>
    </body>
  </text>
</TEI>
