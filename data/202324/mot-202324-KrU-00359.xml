<?xml version='1.0' encoding='utf-8'?>
<TEI xmlns="http://www.tei-c.org/ns/1.0" xmlns:xi="http://www.w3.org/2001/XInclude" xml:id="mot-202324-KrU-00359">
  <teiHeader>
    <fileDesc>
      <titleStmt>
        <title>Åtgärder mot extremism i civilsamhället</title>
        <author corresp="i-JP8NeL17uoQgDiTaxrGnVM">av Jonas Andersson m.fl. (SD)</author>
      </titleStmt>
      <publicationStmt>
        <authority>SWERIK PROJECT</authority>
      </publicationStmt>
      <sourceDesc>
        <bibl>
          <title>Motion 2023/24:359 av Jonas Andersson m.fl. (SD)</title>
          <idno type="rdwebb">HB02359</idno>
          <rs type="number">359</rs>
          <orgName type="comitteeAbbreviation">KrU</orgName>
          <ref type="dokument_url_text">https://data.riksdagen.se/dokument/HB02359/text</ref>
          <ref type="dokument_url_html">https://data.riksdagen.se/dokument/HB02359</ref>
          <ref type="dokumentstatus_url_xml">https://data.riksdagen.se/dokumentstatus/HB02359</ref>
          <ref type="pdf">https://data.riksdagen.se/fil/345F01CB-A6D3-4435-86CA-424F1C892354</ref>
          <ref type="docx">https://data.riksdagen.se/fil/6D057DFC-F5B1-405E-A4B5-C2EF4AFFE66D</ref>
        </bibl>
      </sourceDesc>
    </fileDesc>
    <profileDesc>
      <particDesc>
        <listPerson>
          <person gender="man">
            <idno>i-JP8NeL17uoQgDiTaxrGnVM</idno>
            <name>Jonas Andersson</name>
            <state type="partyAffiliation" ref="Q504069">
              <desc>SD</desc>
            </state>
          </person>
          <person gender="man">
            <idno>i-TXWjMfPNdu6NddKf5hSeRx</idno>
            <name>Alexander Christiansson</name>
            <state type="partyAffiliation" ref="Q504069">
              <desc>SD</desc>
            </state>
          </person>
          <person gender="man">
            <idno>i-VCBwijV18pWsvC1p2xZJJm</idno>
            <name>Runar Filper</name>
            <state type="partyAffiliation" ref="Q504069">
              <desc>SD</desc>
            </state>
          </person>
          <person gender="woman">
            <idno>i-TtRdTWTGZX1yMjrAtYnz3m</idno>
            <name>Anna-Lena Hedberg</name>
            <state type="partyAffiliation" ref="Q504069">
              <desc>SD</desc>
            </state>
          </person>
          <person gender="woman">
            <idno>i-DA4mEcuMULgPh6WXGQRaWW</idno>
            <name>Angelika Bengtsson</name>
            <state type="partyAffiliation" ref="Q504069">
              <desc>SD</desc>
            </state>
          </person>
        </listPerson>
      </particDesc>
      <correspDesc>
        <correspAction type="status" subtype="committeeProcessing"/>
        <correspAction xml:id="i-UbPUcTg3uZAzoNyEqqy4Dp" type="signed"/>
        <correspContext corresp="i-UbPUcTg3uZAzoNyEqqy4Dp">
          <note type="signatory" corresp="i-JP8NeL17uoQgDiTaxrGnVM"/>
          <note type="signatory" corresp="i-TXWjMfPNdu6NddKf5hSeRx"/>
          <note type="signatory" corresp="i-VCBwijV18pWsvC1p2xZJJm"/>
          <note type="signatory" corresp="i-TtRdTWTGZX1yMjrAtYnz3m"/>
          <note type="signatory" corresp="i-DA4mEcuMULgPh6WXGQRaWW"/>
        </correspContext>
        <correspAction type="submitted" xml:id="i-MBX4JDqbwbf3LHih5PZnTM">
          <date when="2023-09-29"/>
          <time when="14:39:31"/>
        </correspAction>
        <correspAction type="reviewed" xml:id="i-7Q4kb8RTGNE45no2n1Lv7p">
          <date when="2023-09-29"/>
          <time when="18:45:25"/>
        </correspAction>
        <correspAction type="referred" xml:id="i-HCThPJNzRi2EN1bK22SMpj">
          <date when="2023-10-17"/>
        </correspAction>
        <correspAction type="assigned" xml:id="i-3VdZcmhvcmqmD3AjVbfojX">
          <date when="2024-05-06"/>
          <time when="08:36:29"/>
        </correspAction>
        <correspContext corresp="i-3VdZcmhvcmqmD3AjVbfojX">
          <ref type="assignedTo">Kulturutskottet</ref>
        </correspContext>
        <correspAction type="behandlas_i" xml:id="i-E8L1tLSUky6PeKuHtQqcNp"/>
        <correspContext corresp="i-E8L1tLSUky6PeKuHtQqcNp">
          <ref type="uppgift">2023/24:KrU2</ref>
          <ref type="ref_dok_id">HB01KrU2</ref>
          <ref type="ref_dok_typ">bet</ref>
          <ref type="ref_dok_rm">2023/24</ref>
          <ref type="ref_dok_bet">KrU2</ref>
          <ref type="ref_dok_titel">Riksrevisionens rapport om statlig bidragsgivning till civilsamhället</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction type="behandlas_i" xml:id="i-RPWGdHGCnN1dLmqHrSFR4t"/>
        <correspContext corresp="i-RPWGdHGCnN1dLmqHrSFR4t">
          <ref type="uppgift">2023/24:KrU7</ref>
          <ref type="ref_dok_id">HB01KrU7</ref>
          <ref type="ref_dok_typ">bet</ref>
          <ref type="ref_dok_rm">2023/24</ref>
          <ref type="ref_dok_bet">KrU7</ref>
          <ref type="ref_dok_titel">Statens stöd till trossamfund och civilsamhället</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
      </correspDesc>
      <textClass>
        <catRef scheme="#docType" target="#mot"/>
        <catRef scheme="#motionType" target="#kommitte"/>
        <catRef scheme="#motionType" target="#fristående"/>
      </textClass>
    </profileDesc>
  </teiHeader>
  <text>
    <body>
      <div type="motHeader">
        <div type="motTitle">Motion till riksdagen 2023/24:359 av Jonas Andersson m.fl. (SD) Åtgärder mot extremism i civilsamhället</div>
        <div type="motSubmissionInfo"/>
      </div>
      <div type="motBody">
        <div type="motProposal" subtype="förslag">
          <head xml:id="i-tjFTXMH57JYRZK5xmcetb">
            Förslag till riksdagsbeslut
          </head>
          <list>
            <item sortKey="Yrkande 1" xml:id="i-DVhXpFZmuZjV3UgkLqEABX">
              Riksdagen ställer sig bakom det som anförs i motionen om att
              regeringen bör ta fram regelverk som förhindrar att våldsbejakande
              och icke-demokratiska organisationer kan få offentligfinansierat
              stöd och tillkännager detta för regeringen.
            </item>
            <item sortKey="Yrkande 2" xml:id="i-6vBNYYeNHFqsWQAzHf2vnk">
              Riksdagen ställer sig bakom det som anförs i motionen om att
              regeringen bör utreda konsekvenserna av utbetalade statsbidrag
              till organisationer som inte längre uppfyller demokrativillkor,
              och detta tillkännager riksdagen för regeringen.
            </item>
            <item sortKey="Yrkande 3" xml:id="i-GhVgxu9Rj7Bcn8HNd8UzhB">
              Riksdagen ställer sig bakom det som anförs i motionen om att
              regeringen bör ta fram förslag för att motverka att organisationer
              kan erhålla stöd genom kommuner och regioner om de har nekats
              statsbidrag med hänvisning till extremism, och detta tillkännager
              riksdagen för regeringen.
            </item>
            <item sortKey="Yrkande 4" xml:id="i-NFWnpYrkFoTfEnDgseu1RB">
              Riksdagen ställer sig bakom det som anförs i motionen om att
              regeringen bör verka för att införa skärpta och enhetliga demokrativillkor
              i förordningar och tillkännager detta för regeringen.
            </item>
            <item sortKey="Yrkande 5" xml:id="i-7a8Bv9RFbGpSgDEhmFjzsh">
              Riksdagen ställer sig bakom det som anförs i motionen om att
              regeringen bör utreda konsekvenserna av utbetalat offentligfinansierat
              stöd till organisationer inom Muslimska brödraskapets nätverk
              och tillkännager detta för regeringen.
            </item>
            <item sortKey="Yrkande 6" xml:id="i-MwDLyWsb1QS3rthnnAdWdd">
              Riksdagen ställer sig bakom det som anförs i motionen om att
              regeringen bör ta fram förslag för att statsbidrag inte ska utgå
              till organisationer i civilsamhället med band till icke-demokratiska
              regimer i utländska stater och tillkännager detta för regeringen.
            </item>
            <item sortKey="Yrkande 7" xml:id="i-5nykCCk9UokeN89PaptJzC">
              Riksdagen ställer sig bakom det som anförs i motionen om att
              regeringen bör ta fram förslag för att motverka inkonsekvent utbetalning
              av statsbidrag och tillkännager detta för regeringen.
            </item>
            <item sortKey="Yrkande 8" xml:id="i-2aLfUhreSYgrK5SCQpF4Uz">
              Riksdagen ställer sig bakom det som anförs i motionen om att
              regeringen bör ta fram förslag för att offentligfinansierat stöd
              inte ska utgå till organisationer som underlättar illegala invandrares
              vistelse i Sverige, och detta tillkännager riksdagen för regeringen.
            </item>
            <item sortKey="Yrkande 9" xml:id="i-QumZGNy1qEW3gTctTFeVJH">
              Riksdagen ställer sig bakom det som anförs i motionen om att
              regeringen bör ta fram förslag för att förhindra att offentligfinansierat
              stöd till organisationer utnyttjas av organiserad brottslighet,
              klankriminella och liknande aktörer och tillkännager detta för
              regeringen.
            </item>
            <item sortKey="Yrkande 10" xml:id="i-V8be7smY6gyxvbxh13hcVe">
              Riksdagen ställer sig bakom det som anförs i motionen om att
              regeringen bör utreda ett nationellt företrädarregister och tillkännager
              detta för regeringen.
            </item>
            <item sortKey="Yrkande 11" xml:id="i-Jg2DZvfhgVh459B3ihHVV3">
              Riksdagen ställer sig bakom det som anförs i motionen om att
              regeringen bör utreda åtgärder som ökar insynen i civilsamhällesorganisationer
              i förhållande till svenska myndigheter och tillkännager detta
              för regeringen.
            </item>
            <item sortKey="Yrkande 12" xml:id="i-EFZtzMduxEmYZLSUPg56SC">
              Riksdagen ställer sig bakom det som anförs i motionen om att
              regeringen bör utreda hur personer som bär ansvar för att ha överträtt
              demokrativillkor kan begränsas från att verka inom offentligfinansierade
              organisationer och tillkännager detta för regeringen.
            </item>
          </list>
        </div>
        <div type="motContent">
          <head type="h1" xml:id="i-Cxeng1TXo97iQ2GnDnhXwr">
            Motivering
          </head>
          <head type="h2" xml:id="i-WPBxboVMuC6PzfuVADXxyz">
            Demokratiska värderingar
          </head>
          <p xml:id="i-MEsKaPvhy5wPBAnvqkPEG6">
            En viktig faktor för att allmänhetens stöd för offentligfinansierat
            stöd till det civila samhället ska kunna upprätthållas är att
            detta stöd fördelas på ett ansvarsfullt sätt. Mottagare av sådant
            stöd ska uppfylla vissa minimikrav på kvalitet och samhällsnyttigt
            innehåll. Allt annat är att visa bristande respekt för demokratin
            och skattebetalarnas pengar.
          </p>
          <p xml:id="i-WWDRYSHAkhSKjFNnk4WJux">
            Det är ett återkommande problem i Sverige att organisationer
            erhåller offentlig­finansierat stöd trots att dessa haft exempelvis
            våldsbejakande eller islamistiska tendenser. Detta har skett trots
            att det har förekommit att organisationer av nämnda slag uppmanar
            till lagbrott, inte ställer sig bakom demokratiska grundprinciper
            såsom yttrandefrihet, inte ställer sig bakom mäns och kvinnors
            lika värde etcetera. Alldeles för lite görs för att komma tillrätta
            med denna problematik. Det behöver ageras resolut på området.
            Sverigedemokraterna menar därför att regeringen bör verka för
            att återkomma till riksdagen med förslag kring hur regelverk och
            tillsyn ska kunna skärpas ytterligare så att våldsbejakande och
            icke-demokratiska organisationer inte ska kunna erhålla offentligfinansierat
            stöd.
          </p>
          <head type="h2" xml:id="i-7QDS6VzeVQFDr1cZaQyZ7d">
            Demokrativillkor
          </head>
          <p xml:id="i-WL1A5BpbrXNdDEEDiqJNrY">
            Att skärpa tillsyn och regelverk så att dessa försvårar för våldsbejakande
            och icke-demokratiska organisationer att dra nytta av den svenska
            civilsamhällespolitiken är avgörande. Sverigedemokraterna vill
            att rättsväsendet och övriga berörda myndigheter får ökade resurser
            och bättre metoder för att kunna samverka och implementera det
            arbetet. Vi vill särskilt understryka behovet av att grundligt
            se över vilka organisationer som får offentligfinansierat stöd.
            Våldsbejakande och icke-demokratiska organisationer ska inte kunna
            komma undan med att erhålla offentligfinansierat stöd genom att
            signalera en viss värdegrund utåt samtidigt som den egentliga
            agendan är skild från denna uttalade värdegrund.
          </p>
          <p xml:id="i-CQjLEG9R4KHEk6Pfv8ej7M">
            Sommaren 2022 presenterade den dåvarande socialdemokratiska regeringen
            en proposition med förslag om demokrativillkor vid statsbidrag
            till civilsamhället. Sverige­demokraterna välkomnar att förslag
            på området läggs fram på riksdagens bord, men vi ser samtidigt
            att betydligt mer behöver göras för att komma tillrätta med problem
            som finns än vad som föreslogs i propositionen. Det är problematiskt
            att socialdemokratiskt ledda regeringar, trots att man nyligen
            styrde Sverige under två hela mandatperioder i rad, inte lyckades
            prestera mer vad gäller förslag om demokrativillkor samt andra
            skarpa åtgärder som syftar till att förhindra att statsbidrag
            går till islamism och annan extremism.
          </p>
          <p xml:id="i-XDW6XGEFfL8wMyLJpjFso8">
            En fråga som de tidigare socialdemokratiskt ledda regeringarna
            inte heller adresse­rade är hur man ska hantera de fall där organisationer
            som har mottagit statsbidrag inte längre bedöms uppfylla de demokrativillkor
            som finns, vilket redan har skett på sina håll med de demokrativillkor
            som finns i dag, och som vi lär få se mer av om det på riktigt
            införs nya skarpare och enhetliga demokrativillkor som berör hela
            civilsamhälles­politiken. Om statsbidrag under lång tid har delats
            ut till aktörer som inte längre bedöms bedriva en verksamhet i
            enlighet med den svenska demokratin bör regeringen verka för att
            utreda konsekvenserna av att dessa bidrag, potentiellt mycket
            stora ekonomiska belopp, har gått in i dessa organisationer. Detta
            är ett krav för att den svenska civil­samhällespolitiken ska kunna
            tas på allvar.
          </p>
          <p xml:id="i-9CmCt1SCmWanUpSiK9KZBW">
            En viktig fråga att adressera när det gäller offentligfinansierat
            stöd till civilsamhället, gäller det stöd till extremism som utgår
            från kommuner och regioner. Sverigedemokraterna menar att det
            kommunala självstyret är viktigt att värna, men det bör motverkas
            att sådant stöd genom den kommunala och regionala nivån delas
            ut till krafter som på statlig nivå har bedömts bidra till islamism,
            radikalisering, våldsbejakande extremism och liknande. Det finns
            en orimlighet som behöver adresseras när det i Sverige i dags­läget
            är möjligt att exempelvis en islamistkopplad organisation kan
            frodas genom att fortsätta motta offentligfinansierat stöd via
            kommuner och regioner även om samma organisation har nekats statsbidrag
            med hänvisning till islamism och att man inte uppfyller statliga
            demokrativillkor. Säpo har bland annat i sitt remissvar till Demokrati­villkor
            för bidrag till civilsamhället (SOU 2019:35) konstaterat just
            att inte bara staten utan även kommuner delar ut offentligfinansierat
            stöd till organisationer med kopp­lingar till extremistmiljöer,
            och Säpo har vidare konstaterat att detta bidrar till ökad radikalisering
            och våldsbejakande miljöers tillväxt. Den tidigare socialdemokratiska
            regeringen gick inte till botten med problemet när man endast
            utredde förslag om ett slags ”stödfunktion” för att ge kommuner
            råd på området. Sverigedemokraterna anser att regeringen bör verka
            för att återkomma till riksdagen med förslag på hur det kan motverkas
            att organisationer kan erhålla offentligfinansierat stöd genom
            kommuner och regioner om det på statlig nivå har bedömts att dessa
            inte bör få erhålla statsbidrag med hänvisning till extremism.
            Det är en fråga som går bortom civilsamhällespolitiken och i förlängningen
            handlar om rikets säkerhet.
          </p>
          <head type="h2" xml:id="i-K7kWixjnRuJgPdedaDSkdj">
            Tillbakadragen proposition om demokrativillkor
          </head>
          <p xml:id="i-JXSBofFMoEEhtyMkNkd3aM">
            Propositionen om demokrativillkor vid statsbidrag till civilsamhället
            som lades fram på riksdagens bord under sommaren 2022 av den tidigare
            socialdemokratiska regeringen, blev sedan regeringen Kristerssons
            ansvar efter att den tillträdde. I stället för att propositionen
            behandlades och beslutades om av riksdagen, så valde nuvarande
            regering att dra tillbaka den med hänvisning till diverse brister.
            Sverigedemokraterna motsatte sig nödvändigtvis inte ett tillbakadragande
            av den aktuella propositionen. Dras den tillbaka är det för oss
            dock viktigt att syftet är att återkomma till riksdagen med än
            skarpare och mer heltäckande förslag.
          </p>
          <p xml:id="i-LJ2TXnNcAkc5sojjrJ6ktX">
            När det med anledning av propositionens tillbakadragande kommer
            att dra ut på tiden ytterligare innan riksdagen kan besluta om
            ny lagstiftning avseende demokrati­villkor vid statsbidrag till
            civilsamhället, så bör regeringen fram till dess verka för att
            använda sig av de verktyg man har till sitt förfogande för att
            skyndsamt genomföra åtstramningar som förhindrar att statsbidrag
            går till extremism. Sverigedemokraterna menar att regeringen redan
            nu bör verka för att införa skärpta och enhetliga demokrati­villkor
            vad gäller de statsbidrag som styrs av förordningar. Det borde
            vara görbart, för att åtminstone tillfälligt se till att det finns
            en skarpare lösning på plats till dess att en ny proposition läggs
            fram på området.
          </p>
          <head type="h2" xml:id="i-PiDTLTf4212vA95Qno1bni">
            Muslimska brödraskapet i Sverige
          </head>
          <p xml:id="i-64Uod31x1yxoCpKGuikf9f">
            I det svenska civilsamhället återfinns aktörer som kopplas samman
            med det islamistiska Muslimska brödraskapet (MB). Brödraskapets
            framfart i Sverige är av särskild betydelse att adressera politiskt.
            Myndigheten för samhällsskydd och beredskap (MSB) har uppmärksammat
            MB i studier – en granskning som är efterlängtad och välbehövlig.
            MB har funnits i Sverige sedan 1970-talet och organisationen är
            dessvärre i stabil tillväxt. Organisationen är inte bara aktiv
            i det svenska samhället, utan i Europa i stort, där den främst
            etablerat sig genom olika organisationer som går under andra namn
            men som kan kopplas samman med MB. Det finns tecken på att även
            politiska företrädare i europeiska länder kan kopplas samman med
            MB. Organisationens mål i Europa baseras huvud­sakligen på att
            tilltala muslimer som grupp snarare än majoritetssamhället, som
            är fallet i MB-aktivisternas ursprungsländer. Man strävar på lång
            sikt efter att bygga en islamisk stat, en utveckling som sker
            gradvis och delvis genom en viss form av anpassning till det europeiska
            värdsamhället.
          </p>
          <p xml:id="i-JDiX98Zvms8bDxy2KLRN2u">
            Flera europeiska länder granskar och bevakar MB och dess europeiska
            gren. Ett exempel är en rapport som premiärminister David Cameron
            beställde 2014 för att öka den brittiska regeringens förståelse
            av MB och dess sammankoppling med extremism.[1] MB:s svenska gren
            är dock inte lika väldokumenterad. Att förstå hur rörelsen arbetar
            utan tillräcklig kunskap är särskilt svårt på grund av att MB
            har en dold struktur för utomstående. MB kan beskrivas som ett
            andligt brödraskap med ett globalt nätverk snarare än en renodlad
            organisation. Detta har medfört en låg kunskapsnivå i ämnet, vilket
            också inneburit att MB:s olika grenar har lyckats etablera sig
            väl i Sverige. Tydligaste tecknet på dess etablering i Sverige
            var möjligen när föreningen Islamiska Förbundet i Sverige (IFiS),
            som har sitt säte i Stockholms moské vid Medborgarplatsen, etablerades
            i mitten av 1990-talet. IFiS koppling till MB framgår bland annat
            av att IFiS i sina stadgar och policydokument har angett en direkt
            koppling till Federation of Islamic Organisations in Europe (FIOE),
            en organisation som forskare som studerar MB i Europa kopplar
            till MB:s övergripande organisatoriska struktur på makronivå.[2]
            IFiS verkar vidare efter samma grundläggande mönster som MB i
            Egypten har gjort under flera år, enligt Aje Carlbom, docent vid
            Malmö universitet.[3] MB:s etablering i Sverige är relativt okänd
            och bör kartläggas närmare.
          </p>
          <p xml:id="i-4fKry2MmHY6aHpgfLY2qMD">
            Statliga aktörer som Myndigheten för stöd till trossamfund (SST),
            Myndigheten för ungdoms- och civilsamhällesfrågor (MUCF), Folkbildningsrådet,
            Sida, och Allmänna arvsfonden har på olika sätt bidragit med ekonomiskt
            stöd till organisationer inom MB:s nätverk, men även kommuner
            är skyldiga till detsamma. Särskilt två organisationer inom MB:s
            nätverk, biståndsorganisationen Islamic Relief (IR) och studieförbundet
            Ibn Rushd (SIR) har varit betydande bidragstagare, men även den
            numera avvecklade organisationen Sveriges Unga Muslimer (SUM)
            är värd att notera.
          </p>
          <p xml:id="i-S563wkEdbDTfpqNMfme4Hs">
            Det finns tydliga kopplingar mellan organisationer inom MB:s
            nätverk i Sverige och än mer extrema islamistgrupper såväl inom
            som utanför Sveriges gränser. Inte minst SUM omfattade föreningar
            som har en salafistisk tolkning av islam, där ett antal med­lemmar
            till och med deltagit i jihad efter att ha anslutit sig till terrorklassade
            organisa­tioner. SUM var direkt eller indirekt påverkade av MB:s
            ideologi och har i likhet med övriga organisationer inom MB:s
            nätverk i Sverige ofta blivit tillfrågade i media när det gäller
            frågor som rör muslimer i Sverige. MUCF har tidigare fattat beslut
            om att avslå ansökningar om statsbidrag som SUM inlämnat med hänvisning
            till en rad kopplingar till våldsbejakande islamistiska miljöer.
            Det har likaså visat sig att pengar som donerats till MB sedan
            hamnat hos terrororganisationer i andra länder, bland annat genom
            IR. Flera av MB:s olika grenar är terrorklassade av ett antal
            länder. Det råder inget tvivel om att rörelsen sedan länge har
            suspekta inslag, men för att tydligare se dessa samband behöver
            MB:s kopplingar till terrorism granskas på ett opartiskt och professionellt
            sätt. MB-kopplade SIR driver en lång rad olika studiecirklar i
            lokaler knutna till diverse olika muslimska organisationer i Sverige.
            På detta sätt lyckas de få bidrag för studie­verksamhet som ofta
            rör utbildning i islam eller islamofobi. SIR arbetar på detta
            sätt aktivt med att öka MB:s inflytande i samhället samtidigt
            som man försvårar insyn i den egna verksamheten.
          </p>
          <p xml:id="i-FvUX6mTaeaYwq3cKncamWt">
            Utan att många förstår allvaret bidrar Sverige med offentligfinansierat
            stöd till MB:s huvudsakliga mål att bygga en parallell islamisk
            sektor i Sverige som grundar sig på en form av islamistisk identitetspolitik.
            De önskar skapa ett parallellt muslimskt civil­samhälle med en
            etablering av olika institutioner som skolor, vårdinrättningar,
            kultur­centra eller moskéer. Nätverket ägnar mycket tid åt att
            förhindra att muslimer i Sverige exponeras för mycket för västerländska
            normer och värderingar, varför de gynnas av en viss form av segregation
            i samhället. Detta är naturligtvis ingenting som gynnar svenska
            skattebetalare, alla former av offentligfinansierat stöd till
            grupper som ingår i MB:s nätverk behöver stoppas. Regeringen bör
            även verka för att utreda konsekvenserna av att organisationer
            som ingår i nätverket kring Muslimska brödraskapet redan har fått
            ta del av offentligfinansierat stöd.
          </p>
          <head type="h2" xml:id="i-9jN2cfuLWoxWLuG3pgyDE8">
            Organisationer med band till icke-demokratiska regimer
          </head>
          <p xml:id="i-J3UP6d2iu12wDmVuEj5Dwz">
            Problemet i Sverige med att offentligfinansierat stöd till civilsamhället
            inte går till avsedda ändamål är stort enligt Sverigedemokraternas
            uppfattning. Skattebetalarnas pengar går i dagsläget dessvärre
            till allt ifrån islamism till rena bedrägerier. En problematik
            som har tydliggjorts på senare tid och som har fått hård kritik
            i samhälls­debatten är det stöd som går till organisationer i
            civilsamhället i Sverige som har band till utländska stater. Att
            stöd går till sådana organisationer är inte nödvändigtvis problematiskt,
            men rör det sig om organisationer med band till icke-demokratiska
            regimer så uppstår ett problem.
          </p>
          <p xml:id="i-V8XtndxWb7rxiys5xLpnBr">
            Ett fall som särskilt har uppmärksammats gäller Iran och organisationer
            i Sverige som har kopplingar till landets regim samtidigt som
            dessa organisationer mottar statsbidrag. Myndigheten för stöd
            till trossamfund (SST) betalar årligen ut miljonbelopp till Islamiska
            Shiasamfunden i Sverige (ISS) samtidigt som man har kopplingar
            till moskén Imam Ali Islamic Center i Järfälla, som i sin tur
            har kopplingar till Irans regim. Under 2022 visade SVT:s Uppdrag
            granskning dessutom att man i den aktuella moskén förmedlar så
            kallade ”njutningsäktenskap”. Att en förening med anknytning till
            den islamistiska regimen i Iran mottar miljontals kronor årligen
            av svenska skattebetalares pengar har utlöst omfattande kritik
            på olika mediala plattformar. Det aktuella fallet berör Iran,
            men även andra exempel kopplat till andra stater finns i den svenska
            civilsamhällespolitiken. Icke-demokratiska inslag i statsbidragsberättigade
            organisa­tioner i sig har redan fått mycket medial uppmärksamhet
            i Sverige, men ett problem utöver detta som särskilt behöver adresseras
            är när statsbidrag specifikt går till organisationer med band
            till icke-demokratiska regimer i utländska stater. Regeringen
            bör agera för att säkerställa att inga statsbidrag ska kunna utgå
            till organisationer i civilsamhället med band till icke-demokratiska
            regimer i utländska stater.
          </p>
          <head type="h2" xml:id="i-MiWXQaWx1crm5ymCfvNrNc">
            Inkonsekvent utdelning av statsbidrag
          </head>
          <p xml:id="i-KoqaX7WBafuC7YU9kM6yfn">
            I Sverige finns en inkonsekvens sett till de bedömningar som
            görs av olika statliga aktörer som beslutar om vilka organisationer
            som tilldelas statsbidrag. Jämförs Folkbildningsrådets utdelning
            av statsbidrag med Myndigheten för ungdoms- och civilsamhällesfrågors
            (MUCF), så framgår den nämnda inkonsekvensen med tydlighet.
          </p>
          <p xml:id="i-7RMsGgs29i73Jvs4zHqtwP">
            Under 2018 beslutade MUCF att avslå ansökan om statsbidrag från
            den numera avvecklade organisationen Sveriges Unga Muslimer (SUM)
            för att man på olika sätt bedrev en verksamhet i strid med demokratins
            idéer. MUCF har dessutom återkrävt bidrag som har betalats ut
            till SUM. MUCF har därefter i en domstolsprocess fått rätt mot
            SUM i den aktuella frågan, och även kammarrätten i Stockholm kom
            fram till att SUM:s verksamhet inte sker i enlighet med demokratins
            idéer. SUM har varit en medlemsorganisation i det muslimska studieförbundet
            Ibn Rushd (SIR) som i sin tur har erhållit mångmiljonbelopp i
            statsbidrag varje år via Folkbildningsrådet, detta erhöll man
            såväl innan som efter att SUM nekades fortsatta statsbidrag. Folkbildningsrådet
            menar att SIR lever upp till statens syfte med statsbidraget till
            folkbildningen om att stärka och utveckla demokratin, trots studieförbundets
            väl belagda kopplingar till det islamistiska Muslimska brödraskapet,
            och trots att SIR under lång tid hade SUM som medlems­organisation
            såväl innan som efter att SUM bedömdes bedriva en verksamhet i
            strid med demokratins idéer. Efter kammarrättsdomen begärde SUM
            utträde som medlems­organisation i SIR, vilket beviljades först
            vid SIR:s förbundsstämma 2021.
          </p>
          <p xml:id="i-Cgh1kGFcRvvrqVme4tAm5t">
            Det är principiellt inte rimligt att en organisation med myndighetsuppdrag
            likt Folkbildningsrådet utbetalar statsbidrag till en organisation
            som har medlems­organisationer som av en annan myndighet och av
            domstol har bedömts bedriva verksamhet som inte är förenlig med
            demokratins idéer. Regeringen bör verka för att återkomma med
            förslag till riksdagen för att denna inkonsekvens och dubbelhet
            tydligt ska kunna motverkas framöver.
          </p>
          <p xml:id="i-AqFB8V6jk9GFPx2eKdi4ye">
            Under juni 2019 överlämnade Demokrativillkorsutredningen betänkandet
            Demokrati­villkor för bidrag till civilsamhället (SOU 2019:35)
            till regeringen. Betänkandet innehåller en rad förslag som exempelvis
            skulle kunna bidra till att skapa en mer konsekvent och enhetlig
            politik i Sverige gällande utdelning av statsbidrag. Utredningens
            betänkande är omfattande och innehåller många skarpa förslag.
            Det är av stor vikt för legitimiteten och trovärdigheten för den
            svenska civilsamhällespolitiken att utdelningen av statsbidrag
            blir mer konsekvent än i dagsläget.
          </p>
          <head type="h2" xml:id="i-G1qGdxXLxNwdiYerTuFeax">
            Organisationer som underlättar illegala invandrares vistelse
            i Sverige
          </head>
          <p xml:id="i-X1xnJucNkSNG3MRFznzHAX">
            I den svenska civilsamhällespolitiken förekommer det att offentligfinansierat
            stöd delas ut till organisationer som medvetet gynnar illegala
            invandrares vistelse i Sverige. Det är inte rimligt att staten
            å ena sidan har myndigheter som ska verka för att utlänningar
            utan rätt att vistas i Sverige, ska lämna landet, samtidigt som
            staten å andra sidan har andra myndigheter som finansierar organisationer
            som skapar incitament för och underlättar illegala invandrares
            uppehälle i landet. Det är av samma skäl inte heller rimligt att
            stöd från kommunal och regional nivå utgår till denna typ av organisationer.
            En sådan bakvänd politik underminerar polisens och andra myndigheters
            verksamhet, det är att stötta myndighetstrots, vilket Sverigedemokraterna
            ser som helt oacceptabelt.
          </p>
          <p xml:id="i-CiDWRrwLTRzQvueMs814Lv">
            Frågan om statligt stöd till den aktuella typen av organisationer
            blev omdebatterad exempelvis under maj 2020. Den dåvarande regeringen
            kommunicerade då ut i samband med en presskonferens att man ville
            satsa mångmiljonbelopp på civilsamhället för att hjälpa människor
            under coronakrisen, varav man hade illegala invandrare som en
            uttalad målgrupp för satsningen. Regeringen bör verka för att
            organisationer i civil­samhället som skapar incitament för och
            underlättar illegala invandrares vistelse i Sverige, inte ska
            kunna erhålla offentligfinansierat stöd.
          </p>
          <head type="h2" xml:id="i-Xh6u2T9AMm1TjEKxsmAn7x">
            Etniska invandrarorganisationer
          </head>
          <p xml:id="i-FPfKRTBe6DQhLgme66iqon">
            I dagens Sverige kraftigt präglat av segregation, parallella
            samhällsstrukturer och slitningar till följd av en oerhört ansvarslös
            migrationspolitik, riskerar offentlig­finansierat stöd till etniska
            invandrarorganisationer att underblåsa och förvärra de mycket
            allvarliga problem som redan finns. Statsbidraget till organisationer
            bildade på etnisk grund delas ut av Myndigheten för ungdoms- och
            civilsamhällesfrågor (MUCF) – det är ett bidrag vars existens
            Sverigedemokraterna länge har ställt sig kritiska till. Årligen
            handlar det om tiotals miljoner kronor som genom myndigheten går
            till olika etniska invandrarorganisationer varav många kan kopplas
            till invandrargrupper i vilka många personer står utanför det
            svenska samhället sett till bland annat omfattande arbetslöshet
            med mera. För att som organisation ens vara aktuell för bidraget
            är det ett krav att organisationen till övervägande del har medlemmar
            med utländsk bakgrund.
          </p>
          <p xml:id="i-AkGEhtff5vBdwrShPvtmnS">
            Även bidragsformer som styrs av andra förordningar och regler
            går i flera fall i praktiken till etniska invandrarorganisationer
            på ett sätt som riskerar att få samma negativa effekt som statsbidraget
            till organisationer bildade på etnisk grund. Stats­bidraget till
            barn- och ungdomsorganisationer som även det delas ut av MUCF,
            är exempel på ett bidrag som har många etniska invandrarorganisationer
            som mottagare i praktiken, även om bidragets syfte i grunden är
            ett annat. Flera av organisationerna som mottar bidraget har precis
            som gällande statsbidraget till organisationer bildade på etnisk
            grund, koppling till invandrargrupper i vilka många personer står
            utanför det svenska samhället på avgörande sätt. Det ska dock
            understrykas att många organisationer som mottar statsbidraget
            till barn- och ungdomsorganisationer inte har en etnisk inrikt­ning.
            Sverigedemokraterna är således inte kritiska till detta statsbidrags
            existens i sin helhet. Statsbidraget till organisationer bildade
            på etnisk grund vill Sverigedemokraterna dock snarast avveckla
            och vi vill även förhindra att andra former av statsbidrag går
            till motsvarande typer av etniska invandrarorganisationer.
          </p>
          <head type="h2" xml:id="i-B5HaLS9d3uWekBVu2PPdwa">
            Organisationer med vithet i fokus
          </head>
          <p xml:id="i-Dw264qQQ3LhxLP6Seddt6W">
            I det svenska civilsamhället återfinns organisationer med ett
            slags öppen vänsterradikal agenda som fokuserar på ”vithet”, men
            som mottar bidrag från staten genom svenska myndigheter. Myndigheten
            för ungdoms- och civilsamhällesfrågor (MUCF) är exempel på en
            myndighet som har i uppdrag att arbeta mot rasism och diskriminering,
            men som ändå delar ut bidrag till organisationer som framhärdar
            saker som att grupper av viss härkomst per definition är priviligierade
            och inte ens kan drabbas av rasism.
          </p>
          <p xml:id="i-T4N4aodquPA8ZTX2PiWz31">
            Ett tydligt exempel på en medialt upplyft organisation av det
            aktuella slaget som under åratal har erhållit stöd från olika
            statliga aktörer, inklusive MUCF, är Teskeds­orden. Organisationen,
            som dock gick i konkurs under 2021, har varit en aktör med en
            vänsterradikal agenda som fokuserar mycket på vithet, vilket man
            har varit öppen med på sina olika plattformar. Organisationen
            har framhävt olika teorier kring vitt privile­gium, vit skörhet,
            att rasism mot vita människor inte finns i Sverige samt att man
            som vit människa blir bemött bättre i alla delar av samhället
            i jämförelse med en icke-vit person. Viktigt att påpeka är att
            det även finns andra organisationer med liknande inriktning som
            erhåller bidrag i dagsläget och som kan tas som exempel i sammanhanget,
            så problemet är betydligt bredare än att handla om en enskild
            organisation.
          </p>
          <p xml:id="i-2yN2uSW877wu2QoiCsonsr">
            Att det ser ut på det här sättet trots berörda myndigheters arbete
            mot rasism och diskriminering, ger en bild av att det aktuella
            arbetet inte omfattar personer och grupper av viss härkomst. Detta
            faktum riskerar att underminera sammanhållningen mellan olika
            grupper i samhället, när myndigheter delar ut bidrag till organisationer
            för att de ska propagera för att vissa personer i kraft av sin
            härkomst inte kan utsättas för rasism och för att dessa är priviligierade
            på bekostnad av personer av annan härkomst. Organisa­tioner med
            denna typ av skuldbeläggande av människor baserat på härkomst
            hade knappast fått statligt stöd om de inte hade haft en sådan
            vänsterpolitisk inriktning som är fallet. Sverigedemokraterna
            anser att alla olika former av rasism och diskriminering måste
            behandlas likvärdigt i statliga myndigheters ögon, och politiken
            behöver agera i den riktningen.
          </p>
          <head type="h2" xml:id="i-Q21FYt8prMKtgmsNjiWyRp">
            Kriminella element och civilsamhällespolitiken
          </head>
          <p xml:id="i-BKpdvwjvn31W5YvJnifmtT">
            Ett problem i den svenska civilsamhällespolitiken som tydligare
            har hamnat på den politiska dagordningen på senare år gäller hur
            kriminella element utnyttjar offentlig­finansierat stöd avsett
            för aktörer i det svenska civilsamhället. Polisen har påtalat
            risken för att ideella föreningar och stiftelser används för att
            tvätta pengar från kriminell verksamhet eller för att stjäla pengar
            från den svenska välfärden, och i slutet av 2020 gick man ut och
            varnade för att det saknas kontroll på inflödet till föreningslivet
            i de så kallade utsatta områdena i Sverige. I samband med den
            mediala rapporteringen framhölls att det då fanns omkring 1 000
            ideella föreningar bara i invandrartäta Södra Järva i Stockholmsområdet,
            varav många av dessa föreningar bedömdes ha en högst oklar verksamhet.
            Det framkom under hösten 2020 vidare att organiserad brottslighet
            var inblandad i verksamhet som kunde kopplas till statsbidragsberättigade
            studie­förbunds verksamhet i just Järvaområdet, vilket blev en
            central del i den då omfattande samhällsdebatten kring fusk och
            bedrägerier kopplat till statsbidraget till folkbildningen. Detta
            ledde i sin tur ledde fram till att diverse åtgärder vidtogs i
            syfte att stävja fusket inom folkbildningen. Problemet är dock
            bredare än att det enbart kan kopplas till folkbildningens verksamhet
            – det behövs ageras mot kriminella element inom ramen för hela
            den svenska civilsamhällespolitiken.
          </p>
          <p xml:id="i-4Ntroq16EyhAkXjffNbYK2">
            Att bekämpa organiserad brottslighet, klankriminella och liknande
            aktörer som dessvärre har fått växa sig starka i dagens Sverige
            är givetvis i första hand en uppgift för rättsväsendet, men med
            tanke på hur illa läget är i Sverige behöver hela samhällsapparaten
            mobiliseras. Bevisligen har organiserad brottslighet i Sverige
            försökt utnyttja resurser i ideella föreningar för egen vinning.
            Det är således viktigt att myndigheter och andra organ som delar
            ut statsbidrag till organisationer i civilsamhället ges de resurser
            och den kompetens som behövs för att försäkra sig om att inga
            statsbidrag eller offentliga resurser för övrigt hamnar i händerna
            på organiserad brottslighet, klankriminella eller liknande aktörer.
            Sverigedemokraterna vill se en civilsamhällespolitik som ligger
            steget före och förhindrar att statsbidrag hamnar i händerna på
            brottslingarna. Vi menar att regeringen bör agera för att förhindra
            att offentligfinansierat stöd till organisationer i civilsamhället
            utnyttjas av organiserad brottslighet, klankriminella och liknande
            aktörer.
          </p>
          <head type="h2" xml:id="i-QrYaWJJDbLWQ3To24vctQG">
            Företrädarregister och ökad transparens
          </head>
          <p xml:id="i-3kvrirwHrwyxcbCm258mh7">
            Demokrativillkor vid statlig bidragsgivning till civilsamhället
            är ett betydelsefullt verktyg för att stoppa organisationer som
            öppet propagerar för odemokratiska och våldsbejakande budskap
            från att motta offentligt stöd. Däremot finns fortfarande möjlig­het
            för dessa organisationer att i det fördolda understödja brottslig
            och odemokratisk verksamhet.
          </p>
          <p xml:id="i-JKH5CPGHvAZEGDuubGAq2g">
            I Sverige finns ett behov av att införa ett nationellt företrädarregister
            hos våra myndigheter gällande verkliga företrädare för de civilsamhällesorganisationer
            som mottar offentliga bidrag. Register skulle rimligen kunna återfinnas
            hos Skatteverket och innehålla uppgifter om styrelsemedlemmar
            samt vilka personer inom styrelserna som är firmatecknare. Att
            företrädarregistret inkluderar uppgifter om den statliga nivån
            är en självklarhet, men även kommunal och regional nivå bör inkluderas
            för att få en bättre överblick om föreningar och dess företrädare
            över landet. Ett införande skulle ge bättre överblick och kontroll
            – det skulle bli svårare för företrädare i dessa civilsamhälles­organisationer
            att använda pengarna till felaktiga ändamål, som att slussa pengar
            vidare till extremistorganisationer utomlands exempelvis. Registret
            skulle även kunna utvecklas för att ta reda på vilka personer
            som tidigare varit inblandade i ekonomisk brottslighet. Hur ett
            företrädarregister ska införas behöver utredas för att klargöra
            hur det bäst bör införas och användas. Sverigedemokraterna anser
            därför att regeringen bör utreda möjligheten att införa ett nationellt
            företrädarregister.
          </p>
          <p xml:id="i-BgeyJSGvDnCVePBwFF2z5d">
            Utöver bristande insyn hos svenska myndigheter gällande vilka
            som företräder civil­samhällesorganisationer som mottar offentliga
            bidrag, så finns det skäl att se över ytter­ligare åtgärder för
            ökad transparens. För att förhindra att kriminella och odemokratiska
            aktörer inom det svenska civilsamhället tillskansar sig skattebetalarnas
            pengar behöver det vidtas åtgärder som förbättrar insynen och
            transparensen i de aktuella organisationerna i förhållande till
            svenska myndigheter. Det skulle exempelvis kunna handla om att
            ge berörda myndigheter bättre insyn i organisationernas ekonomi,
            för att bättre kunna följa hur de offentliga bidragen faktiskt
            används. Sverigedemokraterna menar därför att regeringen bör se
            över åtgärder som ökar insynen i civilsamhällesorganisationer
            som mottar offentliga bidrag, i förhållande till svenska myndigheter.
          </p>
          <head type="h2" xml:id="i-Fgh1bnrLuya5AbZSxCh8vF">
            Förbud mot att företräda organisationer
          </head>
          <p xml:id="i-BtAsYB8wm2WhhUevLaW25M">
            Förslagen i den kommande propositionen om demokrativillkor vid
            statlig bidragsgivning till civilsamhället ska förhoppningsvis
            leda till att organisationer som bedriver verksam­het i strid
            med samhällets grundläggande demokratiska värderingar i högre
            grad stoppas från att motta statsbidrag. Demokrativillkoren är
            ett första steg för att förhindra att extre­mister kan motta offentliga
            bidrag, även om fler åtgärder kommer att krävas. Sameh Egyptson
            kunde 2023 i sin avhandling påvisa ett omfattande nätverk av organisationer
            och individer i Sverige med kopplingar till det islamistiska nätverket
            Muslimska brödraskapet. Nätverk som i det aktuella exemplet är
            komplexa, och genom att bilda nya organisationer och inneha förtroendeuppdrag
            i olika organisationer som de rör sig emellan, så kan personer
            som har varit delaktiga i att bryta mot demokrativillkor fortsätta
            att erhålla offentligfinansierat stöd.
          </p>
          <p xml:id="i-CYYR7MQFayAQPef876nfbR">
            Vid ekonomisk brottslighet som är kopplad till företagsverksamhet
            kan en persons näringsfrihet inskränkas under en viss period.
            Domstolar i Sverige kan utdöma närings­förbud när en person har
            begått allvarliga ekonomiska brott, exempelvis bokföringsbrott,
            skattebrott, bedrägeri eller ekonomiskt brott mot staten. Syftet
            med näringsförbud är att förhindra att personen fortsätter att
            begå ekonomiska brott genom att förbjuda honom eller henne från
            att bedriva näringsverksamhet under en viss tid. Rätten till näringsfrihet
            regleras i regeringsformen 2 kap. 16 §, men denna rättighet kan
            alltså begränsas under vissa förutsättningar.
          </p>
          <p xml:id="i-TaJZGC5wpG7oT2tiwRRCoZ">
            Föreningsfriheten är central och ska skyddas. Samtidigt har det
            svenska samhället ett intresse av att inte stödja organisationer
            som underminerar svensk demokrati. Det finns grupper av individer
            som är mycket aktiva inom sådana destruktiva organisationer, exempelvis
            gäller det Muslimska brödraskapets nätverk i Sverige. Därför finns
            det ett intresse av att begränsa sådana personers frihet att företräda
            offentligfinansierat föreningsliv om de har varit delaktiga i
            att bryta mot demokrativillkor. Rimligen bör inriktningen vad
            gäller ett sådant förbud ta sikte på att personerna i fråga inte
            ska kunna företräda organisationer som mottar offentligfinansierat
            stöd så att de under en viss tid, likt vid näringsförbud, inte
            tillåts att bilda eller inneha förtroendeuppdrag för organisa­tioner
            som mottar offentliga bidrag.
          </p>
          <p xml:id="i-HbhMGTA4AC12C1nxTZ8y3p">
            Förslaget om att införa ett slags förbud mot att företräda organisationer
            för personer som varit ansvariga för att ha överträtt demokrativillkor
            kräver en grundlig utredning innan det kan bli verklighet. Det
            är viktigt att säkerställa att förslaget blir väl avvägt i förhållande
            till grundläggande rättigheter likt förenings- och yttrandefriheten.
            Det är även viktigt att regeringen samtidigt överväger andra åtgärder
            för att förhindra att personer som har överträtt demokrativillkor
            fortsätter att företräda offentligfinansierade organisationer
            i civilsamhället.
          </p>
          <p xml:id="i-8goQCe2LaymD1dCkPZnJw3">
            Sverigedemokraterna anser mot bakgrund av ovanstående att regeringen
            bör utreda hur individer som har varit ansvariga för överträdelser
            kopplade till demokrativillkor kan begränsas från att företräda
            organisationer i civilsamhället som är berättigade till offentligfinansierat
            stöd.
          </p>
        </div>
        <div type="motSignatures">
          <list>
            <item xml:id="i-FPQ6QVrUZHPp9BwL6xdneP" who="i-JP8NeL17uoQgDiTaxrGnVM">
              Jonas Andersson (SD)
            </item>
            <item xml:id="i-VCfKLSGy7uJc8K3JFGQcdF" who="i-TXWjMfPNdu6NddKf5hSeRx">
              Alexander Christiansson (SD)
            </item>
            <item xml:id="i-3MNomCWeS7A6CVXQPW4Trt" who="i-VCBwijV18pWsvC1p2xZJJm">
              Runar Filper (SD)
            </item>
            <item xml:id="i-QoY3s83aeSEpLJwgqdjroV">
              Anna-Lena Blomkvist (SD)
            </item>
            <item xml:id="i-DZAiK6KjUXMT3Y5FcdoDvn" who="i-DA4mEcuMULgPh6WXGQRaWW">
              Angelika Bengtsson (SD)
            </item>
          </list>
        </div>
      </div>
    </body>
  </text>
</TEI>
