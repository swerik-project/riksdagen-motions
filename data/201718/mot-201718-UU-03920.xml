<?xml version="1.0" encoding="utf-8"?>
<TEI xmlns="http://www.tei-c.org/ns/1.0" xmlns:xi="http://www.w3.org/2001/XInclude" xml:id="mot-201718-UU-03920">
  <teiHeader>
    <fileDesc>
      <titleStmt>
        <title>med anledning av prop. 2017/18:23 Skärpt exportkontroll av krigsmateriel</title>
        <author corresp="i-CgLZxiLTqtr669ULBLHcuK">av Yasmine Posio Nilsson m.fl. (V)</author>
      </titleStmt>
      <publicationStmt>
        <authority>SWERIK PROJECT</authority>
      </publicationStmt>
      <sourceDesc>
        <bibl>
          <title>Motion 2017/18:3920 av Yasmine Posio Nilsson m.fl. (V)</title>
          <idno type="rdwebb">H5023920</idno>
          <rs type="number">3920</rs>
          <orgName type="comitteeAbbreviation">UU</orgName>
          <ref type="dokument_url_text">http://data.riksdagen.se/dokument/H5023920/text</ref>
          <ref type="dokument_url_html">http://data.riksdagen.se/dokument/H5023920</ref>
          <ref type="dokumentstatus_url_xml">http://data.riksdagen.se/dokumentstatus/H5023920</ref>
          <ref type="docx">http://data.riksdagen.se/fil/466DEC23-1565-4536-81FF-DC8B590D33FC</ref>
          <ref type="pdf">http://data.riksdagen.se/fil/B1164B86-23A1-452E-9B19-DB1F0D37E80C</ref>
        </bibl>
      </sourceDesc>
    </fileDesc>
    <profileDesc>
      <particDesc>
        <listPerson>
          <person gender="woman">
            <idno>i-CgLZxiLTqtr669ULBLHcuK</idno>
            <name>Yasmine Posio Nilsson</name>
            <state type="partyAffiliation" ref="Q110837">
              <desc>V</desc>
            </state>
          </person>
          <person gender="man">
            <idno>i-HNw1w34Sd2tGfFnWtdrzZb</idno>
            <name>Jens Holm</name>
            <state type="partyAffiliation" ref="Q110837">
              <desc>V</desc>
            </state>
          </person>
          <person gender="woman">
            <idno>i-548HUVvKe8n48M3pQmFeUC</idno>
            <name>Amineh Kakabaveh</name>
            <state type="partyAffiliation" ref="Q110837">
              <desc>V</desc>
            </state>
          </person>
          <person gender="man">
            <idno>i-JZgLiagTc1Uwgw1yzLWrSS</idno>
            <name>Birger Lahti</name>
            <state type="partyAffiliation" ref="Q110837">
              <desc>V</desc>
            </state>
          </person>
          <person gender="man">
            <idno>i-HG8uLqLT7SnwSx5YRobkVr</idno>
            <name>Håkan Svenneling</name>
            <state type="partyAffiliation" ref="Q110837">
              <desc>V</desc>
            </state>
          </person>
          <person gender="woman">
            <idno>i-LfejaxmUP1kR5ztLJaJTkY</idno>
            <name>Emma Wallrup</name>
            <state type="partyAffiliation" ref="Q110837">
              <desc>V</desc>
            </state>
          </person>
        </listPerson>
      </particDesc>
      <correspDesc>
        <correspAction type="status" subtype="committeeProcessing"/>
        <correspAction xml:id="i-AbntmRWa3pBrHfE7r5UhtD" type="basedOn"/>
        <correspContext corresp="i-AbntmRWa3pBrHfE7r5UhtD">
          <ref>Proposition 2017/18:23</ref>
        </correspContext>
        <correspAction xml:id="i-17o7VRMazx8DF98mEovF1b" type="signed"/>
        <correspContext corresp="i-17o7VRMazx8DF98mEovF1b">
          <note type="signatory" corresp="i-CgLZxiLTqtr669ULBLHcuK"/>
          <note type="signatory" corresp="i-HNw1w34Sd2tGfFnWtdrzZb"/>
          <note type="signatory" corresp="i-548HUVvKe8n48M3pQmFeUC"/>
          <note type="signatory" corresp="i-JZgLiagTc1Uwgw1yzLWrSS"/>
          <note type="signatory" corresp="i-HG8uLqLT7SnwSx5YRobkVr"/>
          <note type="signatory" corresp="i-LfejaxmUP1kR5ztLJaJTkY"/>
        </correspContext>
        <correspAction xml:id="i-EcXX8y2ETUJxkxYJ1JsNBb" type="submitted">
          <date when="2017-11-07"/>
          <time when="14:29:42"/>
        </correspAction>
        <correspAction xml:id="i-JFwFKxWPrJCeDXKT6ZfnjW" type="reviewed">
          <date when="2017-11-09"/>
          <time when="15:00:14"/>
        </correspAction>
        <correspAction xml:id="i-Nb3AriLK9jUnuicVLdAn62" type="dismissed">
          <date when="2017-11-10"/>
        </correspAction>
        <correspAction xml:id="i-9xhDtez66b5DTSBXohTanN" type="referred">
          <date when="2017-11-14"/>
        </correspAction>
        <correspAction xml:id="i-STmML1CuNxc9p155UnWMu6" type="assigned">
          <date when="2018-02-28"/>
          <time when="16:41:29"/>
        </correspAction>
        <correspContext corresp="i-STmML1CuNxc9p155UnWMu6">
          <ref type="assignedTo">Utrikesutskottet</ref>
        </correspContext>
        <correspAction xml:id="i-X7vcKosEaoa5LrDngWmyMy" type="behandlas_i"/>
        <correspContext corresp="i-X7vcKosEaoa5LrDngWmyMy">
          <ref type="uppgift">2017/18:UU9</ref>
          <ref type="ref_dok_id">H501UU9</ref>
          <ref type="ref_dok_typ">bet</ref>
          <ref type="ref_dok_rm">2017/18</ref>
          <ref type="ref_dok_bet">UU9</ref>
          <ref type="ref_dok_titel">Skärpt exportkontroll av krigsmateriel</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
      </correspDesc>
      <textClass>
        <catRef scheme="#docType" target="#mot"/>
        <catRef scheme="#motionType" target="#kommitte"/>
        <catRef scheme="#motionType" target="#följd"/>
      </textClass>
    </profileDesc>
  </teiHeader>
  <text>
    <body>
      <div xml:id="i-EYQESTchPXH4EALdU6R5op" type="motHeader">
        <div xml:id="i-Mpm6r7YR7yPnMuag9gSbmH" type="motTitle">
          Motion till riksdagen 2017/18:3920 av Yasmine Posio Nilsson m.fl.
          (V) med anledning av prop. 2017/18:23 Skärpt exportkontroll av
          krigsmateriel
        </div>
      </div>
      <div xml:id="i-La52ax2CZDcZhSrBkJaaDd" type="motBody">
        <div xml:id="i-EUM6sborwGborH1E1632p2" type="TOC">
          <head xml:id="i-AJdWVNtBXQY9HbngSCrTzm">
            1 Innehållsförteckning
          </head>
          <list xml:id="i-FczRb5ccPKv6uQPhkQ4RGU">
            <item xml:id="i-9XAzLwmVpTNZW3i7F58c4A" style="indent-level: 1">
              2Förslag till riksdagsbeslut
            </item>
            <item xml:id="i-A9BwnFCssEVupLCAdedtGD" style="indent-level: 1">
              3Inledning
            </item>
            <item xml:id="i-45z78SH4w9waR2wXhVvviA" style="indent-level: 1">
              4Vänsterpartiets syn på krigsmaterielexport
            </item>
            <item xml:id="i-UkApsPcvtKbzuzrCQLDRM5" style="indent-level: 1">
              5Exportkontrollens ramverk
            </item>
            <item xml:id="i-E24W2tjVN7cgdbnTDApUTJ" style="indent-level: 1">
              6Kriterium för demokrati och mänskliga rättigheter
            </item>
            <item xml:id="i-5qactK9M2Kc59gHZsvYjHR" style="indent-level: 1">
              7Kvinnors rättigheter
            </item>
            <item xml:id="i-PXwzTHZQN6QLXACF9Kbi2P" style="indent-level: 1">
              8Politik för global utveckling
            </item>
            <item xml:id="i-6FdM3LkkibPmFzpVdyumXf" style="indent-level: 1">
              9Respekt för internationell humanitär rätt
            </item>
            <item xml:id="i-UwpqDYVGHuCWsEV9MSPP1F" style="indent-level: 1">
              10Korruption
            </item>
            <item xml:id="i-QGENePD222uwTL81adbpsP" style="indent-level: 1">
              11Lämpliga mottagare
            </item>
            <item xml:id="i-7VeLYvNqH2GSQoV3rGwvDa" style="indent-level: 1">
              12Länder i konflikt
            </item>
            <item xml:id="i-RJ1rgaCn7H9wz8DDS6cppN" style="indent-level: 1">
              13Legitimerande effekt
            </item>
            <item xml:id="i-PvH7KrMF5E2WkiRvuPwWMK" style="indent-level: 1">
              14Följdleveranser
            </item>
            <item xml:id="i-VF9PkTbsHoYrGHV4WY49Yx" style="indent-level: 1">
              15Öppenhet och transparens
            </item>
            <item xml:id="i-7GDETYbBSNgptJXLCCuxxS" style="indent-level: 1">
              16Import av krigsmateriel
            </item>
            <item xml:id="i-Lpw21z5J1CMqR2E6Pbvb5i" style="indent-level: 1">
              17Uppföljning
            </item>
          </list>
        </div>
        <div xml:id="i-ATfEoxhqC1S3XvNpdEAYCr" type="motProposal" subtype="förslag">
          <head xml:id="i-3EgMXiwVKPHhXJMbQXYEnc">
            2 Förslag till riksdagsbeslut
          </head>
          <list xml:id="i-5kbS68JWzL6RyJgfgS2tYi" style="ol">
            <item xml:id="i-DHhNWUYG8MvnRcewzER2Lb">
              Riksdagen ställer sig bakom det som anförs i motionen om att
              införa ett förbud mot vapenexport till diktaturer genom att lägga
              till orden ”ett ovillkorligt” före ”hinder” i riktlinjerna för
              utförsel och annan utlandssamverkan så att den nya lydelsen blir
              ”Ifall det förekommer allvarliga och omfattande kränkningar av
              mänskliga rättigheter eller grava brister i den demokratiska statusen
              utgör det ett ovillkorligt hinder för beviljande av tillstånd”,
              och detta tillkännager riksdagen för regeringen.
            </item>
            <item xml:id="i-XhjKrFjVZzbiXixsFcpW5u">
              Riksdagen ställer sig bakom det som anförs i motionen om att
              beskrivningarna av respekt för mänskliga rättigheter som ligger
              till grund för bedömning av tillstånd bör inkludera kvinnors rättigheter
              så som de beskrivs i FN:s och Europarådets uppräkningar över allvarliga
              brott mot mänskliga rättigheter, och detta tillkännager riksdagen
              för regeringen.
            </item>
            <item xml:id="i-49xmx2b1oLZ6CaYDBrZHJV">
              Riksdagen ställer sig bakom det som anförs i motionen om att
              tillstånd för export av krigsmateriel eller annan utlandssamverkan
              endast ska ges om det bedöms vara i linje med Sveriges politik
              för global utveckling och tillkännager detta för regeringen.
            </item>
            <item xml:id="i-K72E4NLPdS8VdL2nnYDWuN">
              Riksdagen ställer sig bakom det som anförs i motionen om att
              ett kriterium som innebär ett ovillkorligt hinder för export av
              krigsmateriel till eller utlandssamverkan med stater som inte
              respekterar den humanitära rätten bör införas i riktlinjerna för
              utförsel och annan utlandssamverkan, och detta tillkännager riksdagen
              för regeringen.
            </item>
            <item xml:id="i-4szDfhbehiich6a29otMg6">
              Riksdagen ställer sig bakom det som anförs i motionen om att
              risken för korruption bör vägas in i bedömningen av tillstånd
              för export av krigsmateriel eller annan utlandssamverkan och tillkännager
              detta för regeringen.
            </item>
            <item xml:id="i-Gy4jth6ttXAstFcEgADw8">
              Riksdagen ställer sig bakom det som anförs i motionen om att
              följande stycke bör strykas ur riktlinjerna för utförsel och annan
              utlandssamverkan: ”Utrikespolitiska hinder finns inte i fråga
              om samverkan med eller export till de nordiska länderna, länderna
              inom Europeiska unionen eller de traditionellt alliansfria staterna
              i Europa. Samverkan med dessa länder får i princip anses stå i
              överensstämmelse med Sveriges utrikes- och säkerhetspolitik”,
              och detta tillkännager riksdagen för regeringen.
            </item>
            <item xml:id="i-QM16X3GDCwD79NcXQLJ1nH">
              Riksdagen ställer sig bakom det som anförs i motionen om att
              orden ”med annan stat” bör strykas i formuleringen om export till
              och annan utlandssamverkan med länder i konflikt i riktlinjerna
              för utförsel och annan utlandssamverkan och att dessa riktlinjer
              bör gälla all form av krigsmateriel, och detta tillkännager riksdagen
              för regeringen.
            </item>
            <item xml:id="i-2LynRgNnKKPuRCyVe1dgbk">
              Riksdagen ställer sig bakom det som anförs i motionen om att
              riksdagen bör slå fast att beviljande av krigsmaterielexport till
              och utlandssamverkan med en stat som har grava brister i sin demokratiska
              status kan ses som en legitimering av eller politiskt stöd till
              den sittande regimen och tillkännager detta för regeringen.
            </item>
            <item xml:id="i-TSg6gn3PNcTbnMXfuk2mzQ">
              Riksdagen ställer sig bakom det som anförs i motionen om att
              all export av krigsmateriel bör prövas enligt riktlinjerna för
              utförsel och annan utlandssamverkan och tillkännager detta för
              regeringen.
            </item>
            <item xml:id="i-NTTYAPoCKE1CmR7svEeimT">
              Riksdagen ställer sig bakom det som anförs i motionen om att
              riksdagspartierna själva bör få besluta om vilka ledamöter som
              ska representera dem i Exportkontrollrådet (EKR) och tillkännager
              detta för regeringen.
            </item>
            <item xml:id="i-2JQRrHuUevr5JzdpyjVisH">
              Riksdagen ställer sig bakom det som anförs i motionen om att
              alla ledamöters ställningstaganden i Exportkontrollrådet (EKR)
              bör offentliggöras så länge dessa uppgifter inte strider mot sekretessreglerna,
              och detta tillkännager riksdagen för regeringen.
            </item>
            <item xml:id="i-HM6LGGWqxenDXrzdujecgj">
              Riksdagen ställer sig bakom det som anförs i motionen om att
              regeringen bör tillsätta en utredning för att se över hur import
              av krigsmateriel ska ske i överensstämmelse med regelverket för
              export och tillkännager detta för regeringen.
            </item>
            <item xml:id="i-AzpxCVmpct224VvrLVuc5w">
              Riksdagen ställer sig bakom det som anförs i motionen om att
              regeringen bör göra en grundlig utvärdering av det förändrade
              regelverket tre år efter att det trätt i kraft för att se om det
              inneburit den skärpta exportkontroll av krigsmateriel som avsetts
              och tillkännager detta för regeringen.
            </item>
          </list>
        </div>
        <div xml:id="i-HDetCieAMTs61KQ7Po9sCJ" type="motContent">
          <head xml:id="i-J5jyQsdJC2MwrW83mNhNV5" type="h1">
            3 Inledning
          </head>
          <p xml:id="i-5fpALJzUAvywREzNHxFTnU">
            I proposition 2017/18:23 Skärpt exportkontroll av krigsmateriel
            lägger regeringen fram förslag till förändringar av regelverket
            kring export av krigsmateriel. Propositionen grundar sig på den
            parlamentariska Krigsmaterielexportöversynskommitténs (KEX) arbete.
            Propositionen lämnar förslag angående öppenhet och transparens
            inom området samt sanktioner för överträdelser av lagen. Huvudfrågan
            i propositionen och arbetet inom KEX handlar dock om de riktlinjer
            som ska styra tillståndsgivningen för svensk export av krigsmateriel.
          </p>
          <p xml:id="i-S58i6yRBARgA7eQN8nqDfC">
            Den 19 maj 2011 beslutade riksdagen att tillkännage för regeringen
            att regeringen skulle återkomma till riksdagen med förslag till
            en ny krigsmateriellagstiftning i syfte att skärpa exportkontrollen
            av krigsmateriel gentemot icke-demokratiska stater. Det tog regeringen
            ett drygt år att tillsätta KEX. I juni 2015 lämnade de sitt slutbetänkande.
            Drygt två år senare lade regeringen fram en proposition som i
            stora drag följer de förslag som KEX presenterat. Det nya regelverket
            föreslås träda i kraft den 15 april 2018, nästan sju år efter
            att riksdagen gjort sitt tillkännagivande.
          </p>
          <p xml:id="i-Ag1BaZ6f6ZdNSQVvaxKZGd">
            Vänsterpartiet var drivande bakom beslutet att skärpa regelverket
            för vapenexporten, och vi välkomnar att ett förslag nu läggs fram.
            Förslaget innebär vissa positiva förändringar när det gäller att
            tydliggöra regeringens ansvar för krigsmaterielexporten och en
            begräsning av definitionen av följdleveranser samt viss ökad insyn
            i exporten. Men när det gäller huvudfrågan menar vi att förslaget
            är otillräckligt och sannolikt kommer att göra liten skillnad
            när det gäller att begränsa exporten av krigsmateriel till diktaturer
            och stater som kränker mänskliga rättigheter samt när det gäller
            exportens negativa inverkan på en rättvis och hållbar utveckling.
          </p>
          <p xml:id="i-KjqeEnb2NzRZgteRLUVXVe">
            Vänsterpartiet menar att det är upprörande att regeringen på
            ett drygt halvår kan genomföra lagändringar som kraftigt begränsar
            möjligheten för människor att söka skydd undan krig och förtryck
            i Sverige, men behöver närmare sju år på sig för att lämna förslag
            om att begränsa försäljningen av de vapen som skapar förtrycket
            och tvingar folk på flykt. Det är förslag som dessutom ser ut
            att få liten effekt. Under dessa sju år kommer Sverige att ha
            exporterat krigsmateriel till icke-demokratier för omkring 20
            miljarder kronor. Ansvaret för detta vilar på både den nuvarande
            och den förra regeringen.
          </p>
          <p xml:id="i-A4Fi5XBP5LY8kxMnuzcLUA">
            I denna motion lämnar vi flera förslag på hur regelverket kan
            ändras i en mer restriktiv riktning, men även angående öppenheten
            och transparensen samt importen av krigsmateriel. Vänsterpartiet
            vill stoppa exporten av krigsmateriel till diktaturer och människorättskränkare.
            Vi lägger ett skarpt förslag med den innebörden för att ge riksdagen
            möjlighet att leva upp till det beslut den tog i maj 2011.
          </p>
          <head xml:id="i-Psen4U8FHrRQMgRApFcZaH" type="h1">
            4 Vänsterpartiets syn på krigsmaterielexport
          </head>
          <p xml:id="i-Kj6jsBmTrXLfyEUdQJjNCX">
            Vänsterpartiet vill att Sverige ska vara ett land som konsekvent
            står upp för demokrati och folkstyre, ett land som aktivt och
            konsekvent arbetar för fred och nedrustning samt ett land som
            fördömer varje brott mot de mänskliga rättigheterna, oavsett var,
            av vem eller med vilka motiv de begås. Sverige har alla möjligheter
            att vara en sådan röst. Utrikesminister Margot Wallströms kritik
            gentemot Saudiarabien, erkännandet av Palestina och inrättandet
            av en nedrustningsambassadör är välkomna exempel på hur Sverige
            kan gå före och göra skillnad. Men för att med trovärdighet kunna
            vara en röst för mänskliga rättigheter, hållbar utveckling, nedrustning,
            fred och jämställdhet krävs att Sverige slutar beväpna auktoritära
            regimer, länder som befinner sig i krig och stater som begår grova
            och omfattande brott mot de mänskliga rättigheterna.
          </p>
          <p xml:id="i-8wAac5in5zJPCAU5sQNUTJ">
            Sverige är en stor exportör av krigsmateriel. Bland köparna återfinns
            en lång rad diktaturer, krigförande stater och länder som begår
            grova och omfattande brott mot de mänskliga rättigheterna. Dubbelmoralen
            i svensk vapenexport visade sig inte minst under de folkliga protesterna
            i Nordafrika och Mellanöstern. Folket krävde frihet, demokrati
            och social rättvisa, samtidigt som Sverige levererade vapen till
            dessa auktoritära regimer. Behovet av grundläggande reformering
            av krigsmateriellagstiftningen har dessutom understrukits av Saudiaffären
            och Projekt Simoom som avslöjades av Ekot 2012. Det framkom då
            att den dåvarande borgerliga regeringen hade gett sitt godkännande
            till att Totalförsvarets forskningsinstitut (FOI) inlett ett samarbete
            med Saudiarabien med syfte att bistå saudierna i byggandet av
            en fabrik för antitankvapen.
          </p>
          <p xml:id="i-CM2dtyksc5Fjqmj1e3m72S">
            Vänsterpartiet har genom åren ifrågasatt den nuvarande regeringens
            och föregående regeringars aktiva arbete med att främja export
            av krigsmateriel till tveksamma stater. De senaste åren har det
            bl.a. handlat om Filippinerna, Saudiarabien och Colombia. I Filippinerna
            har tusentals människor dödats sedan president Duterte tillträdde
            i juni 2016. I vad som av Amnesty beskrivs som en dödandets ekonomi
            tjänar regeringsstödda dödspatruller pengar på att mörda påstådda
            narkomaner och knarklangare. Regeringen har under de senaste åren
            gjort flera resor till Saudiarabien. Krigsmaterieltillverkare
            som Saab är så gott som alltid representerade i delegationerna,
            och saudiernas krigföring i Jemen nämns inte vid besöken. Direkt
            efter att fredsavtalet mellan den colombianska regeringen och
            Farcgerillan slutits och medan förhandlingar fortfarande pågick
            med ELN-gerillan om ett liknande avtal, åkte näringsminister Mikael
            Damberg till Colombia för att försöka sälja JAS-plan till det
            krigshärjade landet.
          </p>
          <p xml:id="i-Qy3aSnNBrb8fFTbehAvdM7">
            Vänsterpartiet är mycket kritiskt till regeringens försök att
            sälja vapen till stater som begår grova övergrepp mot mänskliga
            rättigheter, som är diktaturer eller där ytterligare vapen är
            det sista som behövs. Regeringens ageranden i dessa frågor väcker
            också tvivel om ambitionerna att förhindra vapenexport till just
            denna sorts länder.
          </p>
          <p xml:id="i-Vhb3b2SuDX4v4hAfUdtx8W">
            I skrivelse 2016/17:114 Strategisk exportkontroll 2016 – krigsmateriel
            och produkter med dubbla användningsområden beskriver regeringen
            den svenska vapenexporten under 2016. Värdet på exporten av krigsmateriel
            under 2016 uppgick till strax under 11 miljarder kronor. Året
            innan exporterade Sverige för ca 7,6 miljarder kronor. Det innebär
            en ökning med 45 procent jämfört med 2015. Variationen mellan
            olika år kan vara stor på grund av enskilda större affärer, men
            sedan början av 2000-talet har vapenexporten mer än tredubblats
            enligt en sammanställning från Svenska Freds.
          </p>
          <p xml:id="i-AfYp8CkU6W8EtbHTTnqzwM">
            De enskilt största mottagarländerna av svensk vapenexport under
            2016 var Brasilien, Norge, USA, Tyskland och Thailand. Under 2016
            har Sverige också exporterat vapen till Saudiarabien, Qatar, Pakistan,
            Oman, Förenade Arabemiraten, Singapore, Malaysia, Mexiko och Jordanien.
            Samtliga dessa stater klassas, tillsammans med Thailand, som diktaturer
            eller har stora demokratiska brister, enligt Freedom House. Under
            2016 beviljades tillstånd för framtida export till bl.a. Qatar,
            Pakistan, Saudiarabien, Oman, Brunei, Thailand, Indonesien och
            Förenade Arabemiraten. Behovet av en skärpt lagstiftning som förhindrar
            export av vapen till diktaturer är uppenbart. Sveriges regelverk
            för export av krigsmateriel behöver förändras i grunden och Vänsterpartiets
            mål är tydligt – vi vill se en värld i fred, utan vapen. Därför
            menar vi att Sveriges vapenexport på sikt helt ska avvecklas.
          </p>
          <head xml:id="i-SnsaMqp5ouEnusLKMTYFZy" type="h1">
            5 Exportkontrollens ramverk
          </head>
          <p xml:id="i-TJKAUqvswtQpjdWn3K5PJ8">
            Den svenska kontrollen av krigsmaterielexport utgår från ett
            förbud mot sådan export. Detta förbud gäller generellt och ska
            endast kunna överträdas i undantag. Bedömningen av när sådana
            undantag ska göras är regeringens ansvar. Detta innebär att det
            inte i något fall finns en juridisk rättighet för företag att
            exportera krigsmateriel från Sverige. Propositionen föreslår att
            den nuvarande utformningen av den svenska exportkontrollen kvarstår
            och samtidigt tydliggör regeringens ansvar för beslut om krigsmaterielexport.
            Även delegerat beslutsfattande på myndighetsnivå är regeringens
            ansvar. Vänsterpartiet välkomnar denna del av propositionen och
            menar att det inte ska vara möjligt för en regering att gömma
            sig bakom någon annan när det gäller ansvar för de fattade besluten.
            Att överföra besluten om krigsmaterielexport till domstolar och
            därmed göra besluten avhängiga en juridisk prövning skulle innebära
            att lagstiftningen i stället blev ett regelverk där rätten att
            exportera krigsmateriel i vissa fall skulle avgöras juridiskt.
            Utformningen med politiska beslut och politiska helhetsbedömningar
            gör att det alltid kommer att finnas en möjlighet för en regering
            att fatta beslut som strider mot regelverket eller dess andemening.
            Vänsterpartiets uppfattning är att denna möjlighet ska finnas
            kvar för att inte göra krigsmaterielexporten till en juridisk
            fråga och för att även i fortsättningen kunna hålla regeringen
            ansvarig för de exportbeslut som tas.
          </p>
          <p xml:id="i-5M1KWLBN7n8rdcPsSHXSqT">
            Beslut om tillstånd för export eller annan samverkan fattas utifrån
            ”Riktlinjer för utförsel och annan samverkan”, de s.k. riktlinjerna.
            Enligt riktlinjerna ska en helhetsbedömning göras utifrån försvars-
            och säkerhetspolitiska skäl och utrikespolitiska principer som
            ställs mot varandra. Denna ordning gäller i dag och föreslås fortsatt
            att gälla enligt regeringens förslag, men riktlinjerna förändras
            något. Utifrån de nuvarande riktlinjerna har omfattande export
            av krigsmateriel beviljats till diktaturer, stater som kränker
            mänskliga rättigheter eller är i väpnad konflikt då de försvars-
            och säkerhetspolitiska intressena vägt tyngre än de utrikespolitiska
            principerna. Genom att införa ovillkorliga hinder för export av
            krigsmateriel till diktaturer och stater som kränker mänskliga
            rättigheter skulle den nuvarande utformningen av regelverket kunna
            behållas samtidigt som exporten av krigsmateriel till nämnda mottagare
            skulle stoppas. Vänsterpartiet beklagar att varken KEX-utredningen
            eller regeringen velat lägga fram ett sådant förslag.
          </p>
          <p xml:id="i-VDSk1zsU8yMMb6dGW7PkXp">
            Regeringen exemplifierar i propositionen hur de säkerhets- och
            försvarspolitiska skälen för export kan väga tyngre än det villkorliga
            hindret – att länderna dit exporten sker ligger i krig – genom
            export till USA och Storbritannien under Irakkriget 2003. De säkerhets-
            och försvarspolitiska skälen för att exportera krigsmateriel till
            stater som bedrev krig i strid med folkrätten vägde alltså tyngre
            än det villkorliga hindret att inte exportera till krigförande
            länder. Detta exempel belyser tydligt hur avvägningarna görs när
            exporttillstånd ska bedömas.
          </p>
          <head xml:id="i-Pep6pCph2GLuorHYE5bjPh" type="h1">
            6 Kriterium för demokrati och mänskliga rättigheter
          </head>
          <p xml:id="i-7mc3Mzh5cVQc2zieVrcaPL">
            Det mest centrala i riksdagens beslut den 19 maj 2011 om att
            regeringen skulle återkomma med förslag till en ny krigsmateriellagstiftning
            var syftet att skärpa exportkontrollen av krigsmateriel gentemot
            icke-demokratiska stater. Det var framför allt Sveriges omfattande
            export till diktaturer i Nordafrika och Mellanöstern samtidigt
            som demokratikämpar demonstrerade mot diktaturerna och deras förtryck
            som låg bakom insikten att regelverket behövde skärpas och bakom
            riksdagens agerande. Under början av 2000-talet, fram till 2011
            då den s.k. arabiska våren inleddes, exporterade Sverige krigsmateriel
            till vartannat land i regionen. När regeringens förslag nu ligger
            på bordet kan vi tyvärr konstatera att det sannolikt kommer att
            ha liten inverkan på framtida export av krigsmateriel till diktaturer.
          </p>
          <p xml:id="i-HNsFQ28yx646VrncHYevyU">
            Regeringen har utformat demokratikriteriet enligt samma modell
            som det nuvarande kriteriet för mänskliga rättigheter som medgett
            svensk export av krigsmateriel till länder som Saudiarabien, Förenade
            Arabemiraten, Qatar, Brunei m.fl. Varför regeringen anser att
            ett demokratikriterium utformat på samma sätt skulle stoppa export
            till diktaturer är oklart.
          </p>
          <p xml:id="i-JuR1mKetNPbp1C5XGDDPRu">
            I riktlinjerna som ska styra bedömningarna av huruvida export
            av krigsmateriel ska beviljas eller inte har regeringen valt att
            slå samman bedömningen av demokratisk status och respekt för mänskliga
            rättigheter. Utifrån följande riktlinjer ska demokrati och mänskliga
            rättigheter bedömas vid ärenden om exporttillstånd: ”Respekt för
            mänskliga rättigheter och den mottagande statens demokratiska
            status utgör centrala villkor vid tillståndsprövningen. Ju sämre
            den demokratiska statusen är desto mindre utrymme finns för att
            tillstånd beviljas. Ifall det förekommer allvarliga och omfattande
            kränkningar av mänskliga rättigheter eller grava brister i den
            demokratiska statusen utgör det hinder för beviljande av tillstånd.”
          </p>
          <p xml:id="i-Dmg47bM3z3PTDWSXyuN12a">
            Vänsterpartiet vill se ett verkligt stopp för exporten av krigsmateriel
            till diktaturer. Därför kräver vi att demokratikriteriet utformas
            som ett ovillkorligt hinder. KEX-utredningen innebar en historisk
            möjlighet att göra upp med dubbelmoralen i den svenska vapenexporten.
            Att regeringspartierna, Liberalerna och Kristdemokraterna inte
            tog den möjligheten och inte klarar av att leva upp till sina
            respektive kongressbeslut om att stoppa vapenexporten till diktaturer
            är beklämmande. I maj 2011, när riksdagen fattade beslut om att
            regelverket skulle skärpas, skrev ledande representanter för Socialdemokraterna,
            Miljöpartiet, Liberalerna, Kristdemokraterna och Vänsterpartiet
            tillsammans på DN Debatt att de åtog sig att verka för ett regelverk
            som i praktiken inte ska tillåta export av krigsmateriel till
            diktaturer. Det är nu tydligt att Vänsterpartiet är ensamt om
            att stå kvar vid den ståndpunkten. Samtidigt vill en bred majoritet
            av det svenska folket se ett förbud mot vapenexport till diktaturer.
            Vänsterpartiet står fast vid sin ståndpunkt att vapenexport till
            diktaturer ska förbjudas.
          </p>
          <p xml:id="i-CVttwesrtF5xhDNDGNKGYV">
            När det gäller mänskliga rättigheter har regeringen följt KEX-utredningens
            förslag och ändrat den nu gällande formuleringen att ”grova och
            omfattande” kränkningar av mänskliga rättigheter utgör hinder
            för beviljande av export av krigsmateriel till att ”allvarliga
            och omfattande” kränkningar ska räcka. Inspektionen för strategiska
            produkter (ISP) – den myndighet som har till uppdrag att göra
            bedömningarna om beviljande av krigsmaterielexport utifrån riktlinjerna
            – skriver i sitt remissvar till KEX-utredningen: ”Det är svårt
            att se att detta förslag skulle innebära någon skärpning i förhållande
            till formuleringen i dagens riktlinjer.” Detta har regeringen
            valt att bortse ifrån när den går vidare med dessa formuleringar.
          </p>
          <p xml:id="i-RiFkSrBuVLxa54QLdKWekJ">
            Sammantaget är det uppenbart att de förslag som regeringen lämnar
            i denna proposition kommer att ha liten inverkan på den svenska
            exporten av krigsmateriel till diktaturer och människorättskränkare.
            Vänsterpartiet menar att kriteriet om mänskliga rättigheter och
            demokrati ska utformas som ett ovillkorligt hinder för att bli
            ett verkligt förbud mot denna typ av export. Det bör införas ett
            förbud mot vapenexport till diktaturer genom att lägga till orden
            ”ett ovillkorligt” före ”hinder” i riktlinjerna för utförsel och
            annan utlandssamverkan så att den nya lydelsen blir: ”Ifall det
            förekommer allvarliga och omfattande kränkningar av mänskliga
            rättigheter eller grava brister i den demokratiska statusen utgör
            det ett ovillkorligt hinder för beviljande av tillstånd.” Detta
            bör riksdagen ställa sig bakom och ge regeringen till känna.
          </p>
          <head xml:id="i-3fnrwx448WTivNEcQWwKRC" type="h1">
            7 Kvinnors rättigheter
          </head>
          <p xml:id="i-67HH5aCXqGBbZCMNFimyJt">
            Regeringen lyfter ofta fram att den är den första i världen att
            bedriva en feministisk utrikespolitik. Vänsterpartiet har vid
            flera tillfällen berömt regeringens ansträngningar för att stärka
            kvinnors rättigheter i världen. I den svenska politiken för export
            av krigsmateriel saknas dock det feministiska perspektivet. Så
            är det även i regeringens förslag. I de uppräkningar över vad
            som enligt praxis ska uppfattas som allvarliga brott nämns inte
            brott mot kvinnors rättigheter. I både FN:s och Europarådets uppräkningar
            över allvarliga brott mot mänskliga rättigheter finns flera brott
            mot kvinnor listade, både brott där staten direkt är involverad
            och där det handlar om straffrihet. Beslut om exporttillstånd
            ska enligt regelverket fattas utifrån en helhetsbedömning där
            det ska bedömas om tillstånd står i strid med principerna och
            målen för den svenska utrikespolitiken. Principerna för den svenska
            utrikespolitiken förtydligas genom de kriterier för export och
            samverkan som presenteras i propositionen. Att regeringen i propositionen
            inte tydliggör att brott mot kvinnors rättigheter strider mot
            principerna för den feministiska utrikespolitiken är enligt Vänsterpartiet
            en märklig svaghet i förslaget. I beskrivningarna av respekt för
            mänskliga rättigheter som ligger till grund för bedömning av tillstånd
            bör kvinnors rättigheter inkluderas så som de beskrivs i FN:s
            och Europarådets uppräkningar över allvarliga brott mot mänskliga
            rättigheter. Detta bör riksdagen ställa sig bakom och ge regeringen
            till känna.
          </p>
          <head xml:id="i-3uNjppBLXHuSgQxEjjxqVH" type="h1">
            8 Politik för global utveckling
          </head>
          <p xml:id="i-UEtTndP43sbKhDrxhm1J9n">
            I regeringens förslag på uppdaterade riktlinjer som ska vägleda
            beslut om krigsmaterielexport finns ett nytt kriterium som sätter
            exporten i förhållande till uppfyllandet av målen för Sveriges
            politik för global utveckling (PGU). Detta kriterium har utformats
            på följande vis: ”I tillståndsprövningen ska det också beaktas
            om utförseln eller utlandssamverkan motverkar en rättvis och hållbar
            utveckling i mottagarlandet.” Vänsterpartiet välkomnar att tillägget
            görs, men ifrågasätter vilken betydelse det kommer att ha med
            en så vag formulering. ISP menar också i sitt remissvar att det
            inte är tillräckligt precist formulerat för att utgöra grund för
            tillståndsbedömning.
          </p>
          <p xml:id="i-6CNGhf5zMRv3K1ULx2eZCz">
            I propositionen skriver regeringen att ”det bör noteras att Sverige
            i princip inte har haft någon export av krigsmateriel till låginkomstländer
            under de senaste åren samt att även exporten till lägre medelinkomstländer
            har varit begränsad”. Regeringen gör i sin nystart av PGU från
            2016 en tydlig koppling till hållbarhetsmålen inom Agenda 2030
            där en av de bärande principerna är universalitet, dvs. att målen
            ska gälla alla världens stater och deras invånare. Mot denna bakgrund
            bör det inte anses vara relevant att export av krigsmateriel till
            låg- och medelinkomstländer är ovanligt. Vänsterpartiet anser
            som Amnesty International, Concord Sverige och Svenska Freds m.fl.
            att regelverket för export av krigsmateriel bör underordnas PGU.
            Det är också den bärande principen bakom PGU så som den formulerades
            redan 2003, att alla politikområden ska bidra till en rättvis
            och hållbar global utveckling där ett rättighetsperspektiv och
            de fattigas perspektiv sätts i centrum. Att så inte sker i dag
            bör ses som ett misslyckande för PGU. Tillstånd för export av
            krigsmateriel eller annan utlandssamverkan ska endast ges om det
            bedöms vara i linje med Sveriges politik för global utveckling.
            Detta bör riksdagen ställa sig bakom och ge regeringen till känna.
          </p>
          <head xml:id="i-Kk6E1tkuDk8Ahy2FRwWGw1" type="h1">
            9 Respekt för internationell humanitär rätt
          </head>
          <p xml:id="i-Kbz2o1zG21W3JJJBbqL8Gm">
            Vänsterpartiet instämmer i kritiken mot både det nuvarande regelverket
            och regeringens förslag som bl.a. kommer från Svenska Röda Korset
            och pekar på svagheter när det gäller regelverkets hänsyn till
            internationell humanitär rätt.
          </p>
          <p xml:id="i-EXFbMGvNHq6b8z9dhjHzjr">
            Regeringen hävdar att nuvarande regler räcker för att stoppa
            export av krigsmateriel om det finns risk att den kan användas
            för krigsförbrytelser och hänvisar till EU:s gemensamma ståndpunkt
            och FN:s vapenhandelsfördrag. I propositionen skriver regeringen
            också: ”Avsaknaden av ett sådant nationellt kriterium måste ses
            i ljuset av Sveriges traditionellt starka restriktivitet när det
            gäller export till länder som befinner sig i väpnad konflikt,
            som kan befaras hamna i väpnad konflikt eller som har inre väpnade
            oroligheter.”
          </p>
          <p xml:id="i-TLqHafszxEJPw6GoZUi9Wb">
            Trots att regeringen hävdar att nuvarande reglering är tillräcklig
            fick Saab tillstånd att 2016 sälja en flygande stridsledningscentral
            till Förenade Arabemiraten – ett land som deltar i den saudiledda
            koalition som enligt FN gjort sig skyldig till omfattande och
            grova krigsförbrytelser genom sina bombningar i Jemen. Skolor,
            sjukhus, begravningar och marknadsplatser finns bland målen för
            koalitionens bombanfall. Såväl internationell fackpress som fredsforskningsinstitutet
            Sipri säger att Saabs flygande stridsledningssystem är mycket
            användbart för Saudiarabiens krigföring i Jemen. Det är uppenbart
            att det nuvarande regelverket inte innebär ett stopp för export
            när det finns uppenbara risker för stöd till krigsförbrytelser.
          </p>
          <p xml:id="i-VioTBELqGY4uq6Xw3zUQyf">
            Vänsterpartiet menar att denna brist måste åtgärdas. Vid prövning
            av tillstånd för utförsel och annan utlandssamverkan bör en analys
            göras av den potentiella mottagarens respekt för internationell
            humanitär rätt. Vid allvarliga brister bör ett ovillkorligt hinder
            föreligga. Analysen bör inkludera huruvida mottagaren begått något
            brott mot den humanitära rätten, vad som gjorts för att förhindra
            brott mot den humanitära rätten, ratificerade humanitärrättsliga
            instrument, rättssystem där misstänkta krigsförbrytare kan lagföras
            samt utbildningar och kunskapshöjande insatser i synnerhet bland
            militär. Ett kriterium som innebär ett ovillkorligt hinder för
            export av krigsmateriel till eller utlandssamverkan med stater
            som inte respekterar den humanitära rätten, utifrån beskrivningen
            ovan, bör införas i riktlinjerna för utförsel och annan utlandssamverkan.
            Detta bör riksdagen ställa sig bakom och ge regeringen till känna.
          </p>
          <head xml:id="i-ReFFx9JRcww5mTAZprbtrr" type="h1">
            10 Korruption
          </head>
          <p xml:id="i-gCafB3FXy4n36Sjg4NBgW">
            Enligt fredsforskningsinstitutet Sipri utgör korruptionen inom
            vapenhandeln ca 40 procent av all korruption som sker i globala
            transaktioner. Riksrevisionen lyfter i sin granskning av exportkontrollen
            av krigsmateriel upp brister i ISP:s arbete med att motverka korruption
            inom myndigheten. Regeringen har svarat att det pågår ett arbete
            för att komma till rätta med detta inom ISP, vilket Vänsterpartiet
            välkomnar. Vid export av krigsmateriel säger regelverket ingenting
            om risken för korruption, samtidigt som svensk export av krigsmateriel
            vid flera tillfällen kantats av korruptionsanklagelser. I dagarna
            har nya avslöjanden om korruption i samband med Saabs export av
            JAS 39 Gripen till Sydafrika presenterats. Vänsterpartiet menar,
            precis som Transparency International Sverige, att detta är en
            brist i det nuvarande regelverket och i regeringens förslag. Sverige
            exporterar i dag krigsmateriel till länder i vilka korruptionen
            är utbredd, exempelvis Brasilien. Risken för korruption bör vägas
            in i bedömningen av tillstånd för export av krigsmateriel och
            annan utlandssamverkan. Detta bör riksdagen ställa sig bakom och
            ge regeringen till känna.
          </p>
          <head xml:id="i-KpPMnoT61diNnLoqgAepj6" type="h1">
            11 Lämpliga mottagare
          </head>
          <p xml:id="i-X8G1QjNLmZGELYTFKcqJZ3">
            I regeringens förslag på riktlinjer som ska vägleda vid beslut
            om tillstånd står bl.a.: ”Utrikespolitiska hinder finns inte i
            fråga om samverkan med eller export till de nordiska länderna,
            länderna inom Europeiska unionen eller de traditionellt alliansfria
            staterna i Europa. Samverkan med dessa länder får i princip anses
            stå i överensstämmelse med Sveriges utrikes- och säkerhetspolitik.”
            Vänsterpartiet menar att det är märkligt att på detta sätt peka
            ut vissa grupper av länder som mer lämpliga att exportera krigsmateriel
            till. I propositionen tydliggörs att det inte handlar om någon
            rättighet för dessa länder att köpa krigsmateriel av Sverige.
            Om formuleringarna ska tolkas som att regelverket öppnar för en
            högre grad av demokratiska brister, kränkningar av mänskliga rättigheter
            eller deltagande i krig vid beviljande av export till dessa länder
            framgår inte. Följande stycke bör strykas ur riktlinjerna för
            utförsel och annan utlandssamverkan: ”Utrikespolitiska hinder
            finns inte i fråga om samverkan med eller export till de nordiska
            länderna, länderna inom Europeiska unionen eller de traditionellt
            alliansfria staterna i Europa. Samverkan med dessa länder får
            i princip anses stå i överensstämmelse med Sveriges utrikes- och
            säkerhetspolitik.” Detta bör riksdagen ställa sig bakom och ge
            regeringen till känna.
          </p>
          <head xml:id="i-QGcPJCpKvFhJ3t7Ac3wuXP" type="h1">
            12 Länder i konflikt
          </head>
          <p xml:id="i-F1fFw93iaoT829ZmrWL7X5">
            Enligt nuvarande riktlinjer bör export av krigsmateriel inte
            beviljas till stater som befinner sig i krig. Denna del föreslås
            inte ändras i regeringens förslag. Krigsmateriel delas in i kategorierna
            krigsmateriel för strid och övrig krigsmateriel, där hindren för
            export av den sistnämnda är lägre. När det gäller krigsmateriel
            för strid säger riktlinjerna: Tillstånd ”bör inte beviljas om
            det avser en stat som befinner sig i väpnad konflikt med en annan
            stat, oavsett om krigsförklaring har avgetts eller ej, en stat
            som är invecklad i en internationell konflikt som kan befaras
            leda till väpnad konflikt eller en stat som har inre väpnade oroligheter”.
            När det gäller övrig krigsmateriel gäller att exporttillstånd
            bör beviljas ”om den mottagande staten inte befinner sig i väpnad
            konflikt med en annan stat eller har inre väpnade oroligheter”.
          </p>
          <p xml:id="i-SduKMP2QfZqwGMBffJJzXS">
            Att dessa riktlinjer inte innebär ett stopp för export av krigsmateriel
            till länder i krig är uppenbart. Sverige har under lång tid exporterat
            vapen till stater som befinner sig i krig. Ett av de mest anmärkningsvärda
            exemplen är exporten av Saabs flygande stridsledningssystem, som
            klassas som övrig krigsmateriel, till Förenade Arabemiraten. Som
            nämnts ovan säger både internationell fackpress, t.ex. Jane Defence,
            och fredsforskningsinstitutet Sipris experter att Saabs flygande
            stridsledningssystem är mycket användbara för Saudiarabiens krigföring
            i Jemen. Trots det beviljas export samtidigt som Förenade Arabemiraten
            deltar i den Saudiledda koalitionens bombningar i Jemen. När ISP
            förklarar hur det kan vara förenligt med nuvarande regelverk hänvisar
            de till att den saudiledda koalitionen slåss på samma sida som
            Jemens exilregering mot Hothirebellerna med stöd av Iran och att
            det folkrättsligt inte handlar om en konflikt mellan stater. Detta
            exempel pekar på ett tydligt behov av skärpta regler i detta avseende.
            Orden ”med annan stat” bör strykas i formuleringen om export till,
            och annan utlandssamverkan med, länder i konflikt i riktlinjerna
            för utförsel och annan utlandssamverkan, och dessa riktlinjer
            bör gälla all form av krigsmateriel. Detta bör riksdagen ställa
            sig bakom och ge regeringen till känna.
          </p>
          <head xml:id="i-V3jCWWEBP1qPdHND6Zn51e" type="h1">
            13 Legitimerande effekt
          </head>
          <p xml:id="i-HfmXqXhP5aRQ2MerPFLVMq">
            KEX-utredningens slutbetänkande lyfter fram den legitimerande
            effekt som export av krigsmateriel har och varför detta spelar
            roll vid beslut om export till diktaturer eller människorättskränkare.
            I betänkandet står: ”Att bevilja krigsmaterielexport till en stat
            som har grava brister i sin demokratiska status kan ses som en
            legitimering av eller politiskt stöd till den sittande regimen.”
            Skrivningar om krigsmaterielexportens legitimerande effekt finns
            i propositionen genom hänvisning till KEX arbete och inte som
            del av regeringens egen bedömning. Vänsterpartiet menar att sådana
            skrivningar skulle utgöra viktig vägledning för beslut om tillstånd.
            Riksdagen bör slå fast att beviljande av krigsmaterielexport till,
            eller annan utlandssamverkan med, en stat som har grava brister
            i sin demokratiska status kan ses som en legitimering av eller
            politiskt stöd till den sittande regimen. Detta bör riksdagen
            ställa sig bakom och ge regeringen till känna.
          </p>
          <head xml:id="i-UcikNBEAjvJUruZZx6qEBb" type="h1">
            14 Följdleveranser
          </head>
          <p xml:id="i-7bYhJnhMTJpNCAo3kBNSVT">
            Enligt det nuvarande regelverket är det lättare att få tillstånd
            för export av krigsmateriel vid följdleveranser. Med följdleveranser
            avses export av ammunition, reservdelar och liknande som kan behövas
            till följd av en export av krigsmateriel. Att regelverket för
            följdleveranser har varit tillåtande belyses genom exemplet Pakistan.
            Trots att inga nya affärer har beviljats med Pakistan sedan 2007
            på grund av den allvarliga situationen i landet ser vi hur svensk
            export av krigsmateriel fortsätter i form av följdleveranser även
            i år.
          </p>
          <p xml:id="i-VWzT9d8KsRC2MC4E6PWP75">
            Definitionen av följdleveranser snävas in genom propositionen,
            vilket gör att färre fall av export kommer att räknas som följdleveranser
            och därmed undantas från den prövning som normalt gäller. Detta
            är ett välkommet steg, men regeringen borde kunna gå betydligt
            längre. En brist är att den nuvarande definitionen av begreppet
            fortfarande gäller för de följdleveranser som följer på export
            beviljad innan det nya regelverket trätt i kraft. Vänsterpartiet
            menar vidare att all export bör prövas enligt regelverket och
            omfattas av kriteriet för mänskliga rättigheter och demokrati.
            Regeringen argumenterar själv bra i propositionen för en ännu
            mer restriktiv hållning genom formuleringen: ”Eftersom ett uteblivet
            stöd till ett tidigare exporterat system är en kännbar påföljd,
            är det ett effektivt incitament för mottagarlandet att avstå från,
            eller att komma tillrätta med problem som lett till, en olovlig
            vidareexport.” All export av krigsmateriel bör prövas enligt riktlinjerna
            för utförsel och annan utlandssamverkan. Detta bör riksdagen ställa
            sig bakom och ge regeringen till känna.
          </p>
          <head xml:id="i-AyFTr5BhJR1sEsFsyjG9uP" type="h1">
            15 Öppenhet och transparens
          </head>
          <p xml:id="i-Wk4B8BY2YbXWSMsAupQT3S">
            Regeringens förslag innebär viss ökad öppenhet och transparens.
            Bland annat ska utöver ordinarie ledamöter i Exportkontrollrådet
            (EKR) även suppleanter utses för att möjliggöra diskussioner om
            de sekretessbelagda ärendena mellan partikamrater. Regeringens
            redovisning till riksdagen ska utvecklas, och regeringen ska även
            lämna redogörelser avseende exportkontrollfrågor till utrikesnämnden.
            Vänsterpartiet välkomnar dessa förändringar, men anser att ytterligare
            förslag för att öka öppenheten och transparensen behövs, t.ex.
            när det gäller vem som utser representanter till EKR. Det finns
            inget skäl till att regeringen ska kunna välja bland partiernas
            nominerade. Riksdagspartierna bör själva få besluta om vilka ledamöter
            som ska representera dem i EKR. Detta bör riksdagen ställa sig
            bakom och ge regeringen till känna.
          </p>
          <p xml:id="i-Swn5ZxL9Eei9G6J8C3pUdG">
            Utöver möjligheten för ledamöter i EKR att redovisa sina egna
            ställningstaganden i ärenden där EKR gett råd inför regeringens
            eller myndighetens beslutsfattande anser Vänsterpartiet att alla
            ledamöters ställningstagande borde kunna offentliggöras så länge
            dessa uppgifter inte strider mot sekretessreglerna. Det är bra
            och viktigt för öppenheten om de olika uppfattningar som kan finnas
            kring ett beslutsärende också blir tillgängliga för allmänheten.
            Alla ledamöters ställningstaganden i EKR bör alltså offentliggöras
            så länge dessa uppgifter inte strider mot sekretessreglerna. Detta
            bör riksdagen ställa sig bakom och ge regeringen till känna.
          </p>
          <head xml:id="i-tnsFefpTUYEwXfcim2stZ" type="h1">
            16 Import av krigsmateriel
          </head>
          <p xml:id="i-5KqaPtkXGrHqLmMxnm3NfK">
            Även om Vänsterpartiet menar att det svenska regelverket för
            tillståndsgivning av export av krigsmateriel har många brister
            och att regelverket är för tillåtande så finns i vilket fall ett
            gediget och genomarbetat regelverk när det gäller export. Importen
            av krigsmateriel är desto sämre reglerad. Samtidigt innebär import
            både ett stöd till det exporterande landets krigsmaterielindustri
            och en legitimering av landets regim. I regeringens direktiv till
            KEX-utredningen saknades uppdrag om att utreda hur import av krigsmateriel
            ska ske i överensstämmelse med de regler som gäller för exporten.
            Vänsterpartiet menar att detta är en brist och att ett utredningsuppdrag
            därmed kvarstår. Regeringen bör tillsätta en utredning för att
            se över hur import av krigsmateriel ska ske i överenstämmelse
            med regelverket för export. Detta bör riksdagen ställa sig bakom
            och ge regeringen till känna.
          </p>
          <head xml:id="i-UBCG2zG1549PuiJDNM8qhh" type="h1">
            17 Uppföljning
          </head>
          <p xml:id="i-8fbbokeygwTH8p63FQk4me">
            Vänsterpartiets bedömning är att de förslag som regeringen lagt
            fram inte kommer att innebära någon tydligt skärpt exportkontroll
            av krigsmateriel, eftersom hindren inte är ovillkorliga och andra
            intressen troligtvis fortsatt kommer att väga tyngre i den samlade
            bedömningen. Exakt vilka effekter regelverket kommer att få kan
            vi inte veta i dag. För att kunna avgöra om avsikten bakom förslaget,
            och direktiven till KEX-utredningen, uppfyllts bör förändringarna
            i regelverket utvärderas efter en viss tid. Regeringen bör göra
            en grundlig utvärdering av det förändrade regelverket tre år efter
            att det trätt i kraft för att se om det inneburit den skärpta
            exportkontroll av krigsmateriel som avsetts. Detta bör riksdagen
            ställa sig bakom och ge regeringen till känna.
          </p>
        </div>
        <div xml:id="i-LMg5Uhy1SHHgtkqvXZxEtu" type="motSignatures">
          <list xml:id="i-MXFBjcY8aqUJWz4zqdpt4M">
            <item xml:id="i-Dtm4oZ5r9KBeCY7bD9gV46">
              Yasmine Posio Nilsson (V)
            </item>
            <item xml:id="i-L8cKydNsE7h6ioa9ydFpy5">
              Jens Holm (V)
            </item>
            <item xml:id="i-2zY1e72VWP5ujuVURGYa1X">
              Amineh Kakabaveh (V)
            </item>
            <item xml:id="i-D19tb9iXxjFuLcbEqtbzwz">
              Birger Lahti (V)
            </item>
            <item xml:id="i-KX9k88z6NLhQFDpcEuBNfA">
              Håkan Svenneling (V)
            </item>
            <item xml:id="i-XXbkATMHdAdWpTAYahk3Pm">
              Emma Wallrup (V)
            </item>
          </list>
        </div>
      </div>
    </body>
  </text>
</TEI>
