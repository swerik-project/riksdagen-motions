<?xml version="1.0" encoding="utf-8"?>
<TEI xmlns="http://www.tei-c.org/ns/1.0" xmlns:xi="http://www.w3.org/2001/XInclude" xml:id="mot-201213-SfU-00303">
  <teiHeader>
    <fileDesc>
      <titleStmt>
        <title>Arbetslivstrygghet</title>
        <author corresp="i-7YbH6oTUwG4Qn94QEVE6as">av Gunvor G Ericson m.fl. (MP)</author>
      </titleStmt>
      <publicationStmt>
        <authority>SWERIK PROJECT</authority>
      </publicationStmt>
      <sourceDesc>
        <bibl>
          <title>Arbetslivstrygghet</title>
          <idno type="rdwebb">H002Sf303</idno>
          <rs type="number">Sf303</rs>
          <orgName type="comitteeAbbreviation">SfU</orgName>
          <ref type="dokument_url_text">http://data.riksdagen.se/dokument/H002Sf303/text</ref>
          <ref type="dokument_url_html">http://data.riksdagen.se/dokument/H002Sf303</ref>
          <ref type="dokumentstatus_url_xml">http://data.riksdagen.se/dokumentstatus/H002Sf303</ref>
          <ref type="doc">http://data.riksdagen.se/fil/EFA54089-8C8A-4D6D-B49B-63128E8DB3C5</ref>
        </bibl>
      </sourceDesc>
    </fileDesc>
    <profileDesc>
      <particDesc>
        <listPerson>
          <person gender="woman">
            <idno>i-7YbH6oTUwG4Qn94QEVE6as</idno>
            <name>Gunvor G Ericson</name>
            <state type="partyAffiliation" ref="Q213451">
              <desc>MP</desc>
            </state>
          </person>
          <person gender="man">
            <idno>i-Atz7ai4RJKnyNCwfSAJEeC</idno>
            <name>Jonas Eriksson</name>
            <state type="partyAffiliation" ref="Q213451">
              <desc>MP</desc>
            </state>
          </person>
          <person gender="man">
            <idno>i-FfCiJc8kVZcwio9wsCvVkH</idno>
            <name>Mehmet Kaplan</name>
            <state type="partyAffiliation" ref="Q213451">
              <desc>MP</desc>
            </state>
          </person>
          <person gender="man">
            <idno>i-C2s3YhmmVmNkgvznmmnD4x</idno>
            <name>Per Bolund</name>
            <state type="partyAffiliation" ref="Q213451">
              <desc>MP</desc>
            </state>
          </person>
          <person gender="woman">
            <idno>i-SNtv8jZRB19Jr8oegj1mGK</idno>
            <name>Esabelle Dingizian</name>
            <state type="partyAffiliation" ref="Q213451">
              <desc>MP</desc>
            </state>
          </person>
          <person gender="man">
            <idno>i-2GE534P2Foy3WpqKPVNeW8</idno>
            <name>Mats Pertoft</name>
            <state type="partyAffiliation" ref="Q213451">
              <desc>MP</desc>
            </state>
          </person>
          <person gender="woman">
            <idno>i-Q6T8pKy9pERdSQEuTcARyR</idno>
            <name>Lotta Hedström</name>
            <state type="partyAffiliation" ref="Q213451">
              <desc>MP</desc>
            </state>
          </person>
          <person gender="man">
            <idno>i-9x2nw6aosA3pyEJfJTc1eD</idno>
            <name>Ulf Holm</name>
            <state type="partyAffiliation" ref="Q213451">
              <desc>MP</desc>
            </state>
          </person>
          <person gender="woman">
            <idno>i-D7mgFwiCKxywz1E18YrEuZ</idno>
            <name>Agneta Luttropp</name>
            <state type="partyAffiliation" ref="Q213451">
              <desc>MP</desc>
            </state>
          </person>
        </listPerson>
      </particDesc>
      <correspDesc>
        <correspAction xml:id="i-PmUoqc9AZXvC4DBXFHLUS6" type="signed"/>
        <correspContext corresp="i-PmUoqc9AZXvC4DBXFHLUS6">
          <note type="signatory" corresp="i-7YbH6oTUwG4Qn94QEVE6as"/>
          <note type="signatory" corresp="i-Atz7ai4RJKnyNCwfSAJEeC"/>
          <note type="signatory" corresp="i-FfCiJc8kVZcwio9wsCvVkH"/>
          <note type="signatory" corresp="i-C2s3YhmmVmNkgvznmmnD4x"/>
          <note type="signatory" corresp="i-SNtv8jZRB19Jr8oegj1mGK"/>
          <note type="signatory" corresp="i-2GE534P2Foy3WpqKPVNeW8"/>
          <note type="signatory" corresp="i-Q6T8pKy9pERdSQEuTcARyR"/>
          <note type="signatory" corresp="i-9x2nw6aosA3pyEJfJTc1eD"/>
          <note type="signatory" corresp="i-D7mgFwiCKxywz1E18YrEuZ"/>
        </correspContext>
        <correspAction xml:id="i-TD42SPxaQFGfvLWa3dqqip" type="numbering">
          <date when="2012-10-05"/>
        </correspAction>
        <correspAction xml:id="i-BkBXqMDA1pfHN5Mx9K4Yj7" type="submission">
          <date when="2012-10-04"/>
        </correspAction>
        <correspAction xml:id="i-Fb6tSe3gMCKgRHR4U35Zap" type="transfer">
          <date when="2012-10-03"/>
        </correspAction>
        <correspAction xml:id="i-GXHydCBLRjTdBa7w28CjSx" type="assigned"/>
        <correspContext corresp="i-GXHydCBLRjTdBa7w28CjSx">
          <ref type="assignedTo">Socialförsäkringsutskottet</ref>
        </correspContext>
      </correspDesc>
      <textClass>
        <catRef scheme="#docType" target="#mot"/>
        <catRef scheme="#motionType" target="#kommitte"/>
        <catRef scheme="#motionType" target="#fristående"/>
      </textClass>
    </profileDesc>
  </teiHeader>
  <text>
    <body>
      <div xml:id="i-SWgQjA8F41KghX6zcP5D9T" type="motHeader"/>
      <div xml:id="i-J4amRGt6siduYe3MVREai6" type="motBody">
        <div xml:id="i-QWTqT1Et5hFZD5eqYH5x3x" type="motProposal" subtype="förslag">
          <head xml:id="i-KCro2MVt5qczFSnSU2DtEF">
            1 Förslag till riksdagsbeslut
          </head>
          <p xml:id="i-5s66nFEeanCBYpR2eYYst6">
            Riksdagen tillkännager för regeringen som sin mening vad som
            anförs i motionen om att till den parlamentariska socialförsäkringsutredningen
            ge tilläggsdirektivet att utreda hur förslaget om arbetslivstrygghet
            kan genomföras i Sverige.
          </p>
        </div>
        <div xml:id="i-BXCat4f1obEETibvegCMbs" type="motContent">
          <head xml:id="i-MeGySWtZdfTChATMFY1cuP" type="h1">
            2 Inledning
          </head>
          <p xml:id="i-SaZ2NTwECS3DfZH2WN5Eiq">
            Miljöpartiet de grönas vision är ett trygghetssystem som är modernt,
            enkelt och överskådligt. Enskilda människor ska veta vad som gäller
            och vart man ska vända sig den dag man behöver för att man blivit
            arbetslös, sjuk eller tillfälligt har för låg inkomst för att
            klara sig. Byråkrati och administration ska vara minimal genom
            att myndigheterna är organiserade så att de kan agera optimalt
            och utifrån en helhetssyn.
          </p>
          <p xml:id="i-JeFt1apTBy5u4tWKnfYMg5">
            Dagens trygghetssystem ser ut som motsatsen till detta. Det är
            ett lapptäcke av olika regler, ersättningar och bidrag. Det är
            svårt att veta vad som gäller, många har svårt att få ersättning.
            Det finns människor som visserligen har rätt till ersättning,
            men inte förstått att söka på rätt sätt, medan andra är i stort
            behov av ersättning men inte har möjlighet att få det på grund
            av att de inte känt till alla detaljerade regler. Människor hamnar
            inte sällan mellan stolarna och känner sig ofta djupt frustrerade
            och felaktigt behandlade på grund av hur regelverket ser ut. Vi
            vill förändra detta.
          </p>
          <p xml:id="i-MpJSdfmfiqDEcrKRVpMAcL">
            Miljöpartiet lade efter ett internt rådslag hösten 2007 fram
            ett förslag om nytt trygghetssystem, så kallad arbetslivstrygghet.
            I denna motion beskrivs huvuddragen i detta förslag. Det går i
            huvudsak ut på att människor ska kunna vända sig till ett och
            samma ställe oavsett vilket problem man har. Människor som inte
            kan försörja sig för att de är arbetslösa, sjuka eller både och
            ska inte behöva fundera på hur stor ersättningen kommer att vara
            den ska ligga på samma nivå. Det ska bli mindre viktigt för myndigheter
            att försöka dela in människor i fack huruvida det är sjukdom eller
            arbetslöshet som är huvudproblemet. Det centrala är den som står
            utan inkomst och är tillfälligt i behov av ersättning och engagerat
            stöd utifrån sin specifika situation. Den som är i behov av försörjningsstöd,
            så kallat socialbidrag, ska söka det på samma ställe och ha tillgång
            till samma stöd. Alla som behöver ska kunna få egen en egen handläggare.
          </p>
          <p xml:id="i-AAm94CZquPKagbUF2fjoM8">
            Vi föreslår att sjukförsäkring och arbetslöshetsförsäkring slås
            ihop till ett nytt trygghetssystem, som därmed också tar över
            a-kassornas funktion. Trygghetssystemet blir skattefinansierat
            och nivåerna i det som i dag är sjuk- och arbetslöshetsförsäkringen
            jämställs, genom att taket i arbetslöshetsförsäkringen höjs, ett
            golv införs i sjukförsäkringen och sättet att räkna inkomst ändras.
            Två myndigheters, Försäkringskassan och Arbetsförmedlingen, uppdrag
            samlas i en myndighet och försörjningsstödet förstatligas. Tillkommer
            gör ett förändrat arbetssätt som ska präglas av både helhetssyn,
            effektivitet och individfokus.
          </p>
          <head xml:id="i-QXoX4tW2fXBv4Sw88erRtN" type="h1">
            3 Problem med dagens system
          </head>
          <p xml:id="i-Di1bpSscWoBaNTiBBDT8oy">
            Dagens försäkringar är nära kopplade till industrisamhällets
            utveckling. Skråväsendet och fackföreningarna startade sjukkassor
            för sina medlemmar och även arbetslöshetskassor. Socialförsäkringssystemen
            skapades i en tid då de flesta hade ett och samma yrke livet igenom,
            ofta med fast anställning hos samma arbetsgivare. Så ser inte
            samhället ut längre. Det får följdverkningar för ett stort antal
            ersättningar i de olika försäkringarna. Övergripande ser vi ett
            stort antal problem ur olika aspekter med dagens trygghetssystem.
            Den nuvarande regeringen har dessutom genomfört flera reformer
            som skapat ytterligare problem för många människor.
          </p>
          <head xml:id="i-TDxMysiPVWxKJGnfp44erZ" type="h2">
            3.1 Andra anställningsformer
          </head>
          <p xml:id="i-BGL96BBTGXEf6v2mJY32oE">
            Anställningsformerna ser annorlunda ut nu än förr. Nästan var
            fjärde person arbetar enligt den senaste arbetskraftsundersökningen
            deltid. Människor studerar både heltid och deltid. Ungefär varannan
            studerande arbetar vid sidan av studierna. Var sjätte student
            uppger att de måste jobba för att ha råd att studera.
          </p>
          <p xml:id="i-PP1iQ8SHq6X5ZUbx51uyqi">
            Cirka 16 procent av alla som har anställningar har tidsbegränsade
            anställningar. Bland de personer som har tidsbegränsade anställningar
            är ca 57 procent inte fackligt anslutna. Det är framför allt yngre
            som både arbetar deltid och har tidsbegränsade anställningar,
            och statistiken talar för att det i hög grad handlar om samma
            fysiska personer.
          </p>
          <p xml:id="i-CgzfZi12RSqSZpCh4CUFUh">
            Kvinnor är överrepresenterade både vad gäller deltid och tidsbegränsade
            anställningar. Av dem som arbetade deltid var ungefär 75 procent
            kvinnor. Nästan en miljon företag är verksamma i Sverige. Dessa
            företag består till ungefär 60 procent av människor som bedriver
            enskild firma, medan hälften så många är aktiebolag.
          </p>
          <p xml:id="i-KcwXwH7ifSBMXTyoioJdMW">
            Dagens system medför speciella problem för företagare då olika
            regler gäller beroende på vilken företagsform man bedriver sin
            verksamhet inom. Systemet är också dåligt anpassat efter nya typer
            av verksamhetsformer.
          </p>
          <head xml:id="i-QrAa3sZBaf1a3MDCAkHYQR" type="h2">
            3.2 Rundgång och regelanpassningens pris
          </head>
          <p xml:id="i-7KNnmDE5zrwcBT9cufLGjv">
            Skillnader i regler påverkar människors beteende. Det är förstås
            ofta avsikten, men många olika detaljregler och tidsgränser har
            sitt pris. I den mån man som enskild känner till systemets regler
            försöker man anpassa sig till dem. Handläggare är måna om denna
            anpassning och samtidigt att kontrollera att reglerna uppfylls.
            Ju fler detaljreglerna är, desto större är risken att man fjärmar
            sig från det huvudsakliga syftet, det vill säga att människor
            får det stöd de behöver för att kunna återgå till arbete.
          </p>
          <p xml:id="i-BbgCtkSrrTgvA3Jd7qY78W">
            I utredningen Mera försäkring och mera arbete (SOU 2006:86) hävdas
            liknande tankegångar, liksom att försäkringarnas oförmåga att
            se till att försäkrade får rätt ersättning från rätt försäkring
            och deras bristande samspel gör att människor slås ut från arbetslivet.
            Där pekas också på att den stora grupp människor som både har
            problem med hälsa och fel arbete eller inget arbete alls uppmärksammas
            för lite eller hanteras fel. Det är en av dessa situationer som
            kan betraktas som att hamna mellan stolarna.
          </p>
          <p xml:id="i-K5PyGa3QgGmj2J7YnMTd2b">
            I ett annat betänkande, Från socialbidrag till arbete (SOU 2007:2),
            lyfts rundgången mellan olika myndigheter fram. Enskilda riskerar
            att skickas runt, vilket framför allt styrs av vilka ekonomiska
            resurser som finns hos myndigheten. Är resurserna begränsade skapar
            det en benägenhet att i högre grad se den enskilde som någon annans
            ansvar, skrivs det i betänkandet. Man pekar på bristen på ett
            gemensamt samhällsekonomiskt tankesätt.
          </p>
          <p xml:id="i-DHHbTyRL5s9V3gV9nmAGEQ">
            Sedan regeringen införde den så kallade rehabiliteringskedjan
            2008 har rundgången blivit än tydligare i systemet. I Försäkringskassans
            statistik syns det genom att sjukskrivningstalen nu går upp. Sjukpenningtalet
            var 6,6 dagar i augusti 2012. Det har under den senaste tolvmånadersperioden
            totalt sett stigit med 0,5 dagar. Det finns också en tydlig jämställdhetsaspekt
            vad gäller sjukpenningtalet då kvinnor har ett högre sjukpenningtal
            (8,3) jämfört med män (4,9). För kvinnor har det ökat med 0,1
            dagar medan det för män istället har minskat 0,1 dagar under den
            senaste tolvmånadersperioden.
          </p>
          <p xml:id="i-Fa5nnJBmVEt9A9GByCKYj2">
            Försäkringskassan skriver själv på sin hemsida:
          </p>
          <p xml:id="i-2miQUFru11uD7mqrZhpe3d">
            Den större ökningen för kvinnor beror på att av de personer som
            återvänder till sjukförsäkringen efter att ha uppnått maximal
            tidsgräns är drygt 70 procent kvinnor.
          </p>
          <p xml:id="i-4uFrWj6EKGQpyw655c6Dvr">
            Det motsvarar kvinnors andel som utgör drygt 69 procent av dem
            som lämnar sjukförsäkringen och eftersom män utgör en mindre del
            av denna grupp sker därmed inte samma ökning i sjukpenningtalet
            för män.
          </p>
          <p xml:id="i-Sfk8ZtPpyiCG3ebFDRB2Ye">
            En orsak till att sjukskrivningstalen går upp är alltså en konsekvens
            av att människor kommer tillbaka från insatser hos Arbetsförmedlingen.
            Enligt reglerna måste de vara utanför sjukförsäkringen i tre månader
            och först därefter kan de ansöka om att åter få sjukpenning och
            rehabiliteringskedjan startar igen med sina tidsgränser. Till
            slut kommer de att bli utförsäkrade igen och det blir åter ett
            varv hos Arbetsförmedlingen. Det är bara om de är så sjuka så
            att det kan uteslutas att de inte kommer att återfå arbetsförmåga
            under resten av sitt yrkesliv som de kan få sjukersättning (så
            kallad förtidspension). Under 2011 har även de korta sjukskrivningarna
            ökat.
          </p>
          <head xml:id="i-77T54uPG8DsD9JSg8aHD9b" type="h2">
            3.3 Nya regler nya problem
          </head>
          <p xml:id="i-4Gbk857CL1Dhb8BtGYPmUX">
            Den moderatledda regeringen genomförde stora förändringar i trygghetssystemen
            när de kom till makten. Det gäller framför allt inom arbetslöshetsförsäkringen
            och sjukförsäkringen. Allt som oftast nämns arbetslinjen som skäl
            för att förändringar behövs. Det är en hård piska som viner och
            uppenbarligen tror man att det är det som behövs för att människor
            ska börja jobba. Problemet ligger hos individen, anser regeringen.
          </p>
          <p xml:id="i-So5d26ND1uHfXC3ZSH9gs4">
            De förändringar som regeringen har genomfört innebär att arbetslösa
            och sjuka ges ett snävare ekonomiskt utrymme och kontrolleras
            i ökad omfattning. Det förväntas få effekten att människor snabbare
            ska återgå till arbete. Förhållningssättet gäller både gentemot
            sjuka och arbetslösa. Förhållningssättet har mött kritik, inte
            minst från fackligt håll. Från Miljöpartiets sida har vi också
            kritiserat detta förhållningssätt. Vår uppfattning är att de allra
            flesta människor vill arbeta och försörja sig själva. För att
            minska arbetslösheten behövs ett brett angreppssätt med ett spektrum
            av insatser på både strukturell nivå och individnivå. Det kan
            gälla förbättrade möjligheter för företagande, åtgärder för ökad
            jämställdhet, förbättrat arbetsmiljöarbete, utbildnings­insatser,
            arbetsmarknadsåtgärder, åtgärder mot diskriminering, rehabiliteringsinsatser
            och individanpassade insatser. Vi vänder oss starkt emot regeringens
            förenklade analys och menar att den snarare kommer att skapa nya
            problem och ett större utanförskap. Det måste också ges bättre
            incitament till myndigheter att ge människor den hjälp de behöver
            istället för att myndigheter ska bolla människor mellan sig.
          </p>
          <head xml:id="i-82pSPjnDgFgsN7F63DwkR1" type="h3">
            3.3.1 Komplexa regelverk skapar problem
          </head>
          <p xml:id="i-2BGDie6AXqzzNpbRubgsBr">
            Att människor måste vända sig till flera myndigheter har att
            göra med att komplexiteten i de olika försäkringarnas regelverk
            skapar stora problem.
          </p>
          <p xml:id="i-6JCLd1j6a7AQFKZtQpgQcq">
            Krav på att redovisa arbetad tid för att få ersättning innebär
            att arbetsgivare ska fylla i varje frånvaro men också varje timma
            med mertid och övertid. Enligt Arbetslöshetskassornas samorganisation
            är 70 procent av alla arbetsgivarintyg felaktigt ifyllda, vilket
            förlänger handläggningstiderna. Vilken ersättning en enskild person
            har rätt till kan inte heller fastställas i förväg. Och ersättningen
            beräknas på olika grunder i arbetslöshetsförsäkringen och sjukförsäkringen.
          </p>
          <head xml:id="i-EdhbpuU4tW9zcVTwZaJVCD" type="h3">
            3.3.2 Konsekvenser och flykt från a-kassorna
          </head>
          <p xml:id="i-jXnEGhStKWGt1Cq9njqiu">
            Människor har lämnat a-kassorna för att det blivit dyrare att
            vara med. En del bedömer säkert att det inte är troligt att man
            ska bli arbetslös, medan andra har en så snäv ekonomi att man
            helt enkelt inte anser sig ha råd. Andra kan ha andra skäl som
            till exempel att man inte längre kvalificerar sig för a-kassa
            på grund av deltidsarbete.
          </p>
          <p xml:id="i-EvYfL7oZe57XXB9HtVFqAq">
            Att många arbetslösa står utan försäkringsskydd till följd av
            a-kassans finansieringsreform kan ge stora konsekvenser både för
            den enskilda individen och för samhället. Den enskilda individen
            kan behöva sälja bostad och ytterst bli tvungen att söka försörjningsstöd
            från socialtjänsten.
          </p>
          <p xml:id="i-Bx4YDJabEgeyfKUL6Frm27">
            Försörjningsstöd från socialtjänsten finns som yttersta skyddsnät,
            men för att ha rätt till försörjningsstöd krävs att man inte har
            några realiserbara tillgångar. Försörjningsstöd innebär också
            att hela familjens ekonomi bedöms. Har partnern en inkomst beviljas
            inte försörjningsstöd. Konsekvenser för enskilda och för familjer
            blir allvarliga. Det gäller inte minst barn som på olika sätt
            får ta konsekvenserna av den nya situationen för de vuxna. Vi
            vill att båda ersättningarna ska beräknas utifrån historisk inkomst.
          </p>
          <p xml:id="i-KhFM8tFF9MQU9QRughYxRW">
            Inte heller regeringens egna experter är nöjda med utformningen
            av dagens a-kassa. Finanspolitiska rådet lyfter i rapporten Svensk
            Finanspolitik (2011) fram kritik mot regeringens reformer i a-kassan
            och anser att arbetslöshetsförsäkringen behöver göras om: Den
            sittande Socialförsäkringsutredningen bör pröva samtliga de ovan
            diskuterade frågorna: avgiftsdifferentiering, obligatorium, kvalificeringskraven
            för arbetslöshetsersättning och nivån för taket i a-kassan. I
            rådets första rapport från 2008 riktade man skarp kritik mot regeringen
            och kallade reformeringen av a-kassan för ett misslyckande som
            minskade anslutningen till a-kassan.
          </p>
          <p xml:id="i-E7m4DMdHWXweu2zjsBNoDd">
            Andelen av de arbetslösa som får ersättning från arbetslöshetsförsäkringen
            är relativt låg, runt 30 procent enligt bilaga 10 i Långtidsutredningen
            (SOU 2011:11). Till detta kommer dock de som ersätts genom aktivitetsstöd
            på grund av att de deltar i något av Arbetsförmedlingens program.
          </p>
          <head xml:id="i-PDPvfKhigfFxSxButp3sxV" type="h3">
            3.3.3 Kvinnor särskilt drabbade
          </head>
          <p xml:id="i-LcVdcDytiTnnD5PrTt7kEz">
            Som sagts tidigare arbetar kvinnor deltid och har tidsbegränsade
            anställningar i större utsträckning än män och det gäller även
            de som inte har barn. Ofta innebär det att de inte omfattas av
            trygghetssystemet eftersom regelverket utestänger dem på grund
            av deras arbetsförhållanden. Genom insnävade regler som regeringen
            genomfört gäller detta i än högre grad än tidigare.
          </p>
          <head xml:id="i-RqTiyuyWcprGkfZcjTmqMq" type="h1">
            4 Uppenbart behov av förändringar
          </head>
          <p xml:id="i-8XdpKXEQC1KJ7F3PVPuDZi">
            Att det finns behov av förändringar i trygghetssystemet anser
            vi är uppenbart. Det har alltmer blivit ett rörigt och oöverskådligt
            system som människor i olika livssituationer känner stor frustration
            inför.
          </p>
          <p xml:id="i-Q29osjaUV9PdEEjLXk7aLf">
            Försäkringskassan har fått många nya reformer att ta hand om,
            ofta med extremt små tidsmarginaler, samtidigt som den omorganiserats,
            vilket ledde till långa handläggnings­tider, som dock har minskat
            nu även om det fortfarande finns ärenden som tar lång tid att
            handlägga. Ökade krav har också ställts på samverkan mellan Arbetsförmedlingen
            och Försäkringskassan då människor bollas mellan sjukförsäkring
            och arbetslivs­introduktion.
          </p>
          <p xml:id="i-3pEqu7gRzKefPBz5kVno8H">
            Det är uppenbart att såväl arbetslöshetsförsäkringen som sjukförsäkringen
            är uppbyggda runt en bild av arbetslivet som inte längre stämmer
            med verkligheten. Vi menar att reglerna behöver anpassas så att
            fler människor kan omfattas och ges trygghet den dag de behöver.
            Att kunna känna ekonomisk och social trygghet är också en folkhälsofråga.
            Att leva under ekonomisk eller social press är en riskfaktor för
            sämre hälsa. Med trygghet föds kreativitet, vilket stimulerar
            människor till att pröva nya vägar för att hitta ett jobb man
            trivs med.
          </p>
          <head xml:id="i-FrMo9SM7zKgZDeMRaAM25i" type="h1">
            5 En dörr in och arbetslivstrygghet
          </head>
          <p xml:id="i-MdZTua4P2C5wVFn23njpHS">
            Våra utgångspunkter för ett trygghetssystem vid arbetslöshet
            och sjukdom är att människor vill försörja sig själva och gör
            det om möjligheten finns. Samhället ska träda in när människor
            behöver det. Trygghetssystemet ska utgå från en helhetssyn. En
            gemensam myndighet för hela trygghetssystemet minskar risken för
            att människor faller mellan stolarna.
          </p>
          <p xml:id="i-HhH7EvcpiZZ4EgkXiUvwEF">
            Miljöpartiet vill införa ett och samma trygghetssystem, så kallad
            arbetslivstrygghet vid sjukdom respektive arbetslöshet. Det är
            tänkt att skapa en större tydlighet för individer och ett effektivare
            arbetssätt för myndigheten. Människor ska veta vart man ska vända
            sig, och veta vilken ersättning som är att vänta. Man får en handläggare
            oavsett huvudproblem det ska inte finnas någon risk att man skickas
            runt.
          </p>
          <p xml:id="i-NP2cGcQ9Ss39kK4JREabYP">
            Med en gemensam tillhörighet blir vikten av helhetssyn på individen
            och hans eller hennes problem också tydligare för handläggare.
            Skillnader i villkor för att få ersättning kommer visserligen
            att kvarstå för sjukdom respektive arbetslöshet, men de är tänkta
            att minska i omfattning, och sammansatta problem ska inte leda
            till uteslutning. Individens egen uppfattning om sin situation
            ska ges stor betydelse. Det är enbart tillsammans med individen
            man kan bidra till att förändra hans eller hennes situation.
          </p>
          <p xml:id="i-838awhYeZUSPxebxfn4zGN">
            En ny myndighet bildas dit uppgifterna från Försäkringskassan
            och Arbetsförmedlingen förs liksom försörjningsstödet från kommunerna.
            Människor som är arbetslösa eller sjuka men är tvungna att söka
            försörjningsstöd för sitt uppehälle ska kunna vända sig till samma
            ställe och få tillgång till insatser på samma premisser istället
            för att som idag kallas nollklassade och ofta stå utan stöd från
            både Försäkringskassa och Arbetsförmedling.
          </p>
          <p xml:id="i-WoJgeJ4apQ33birZuXXUab">
            Den övergripande inriktningen för det nya trygghetssystemet kan
            sägas vara att fler ska omfattas, att villkoren så långt som möjligt
            ska jämställas, att byråkratin ska minskas och att helhets- och
            individperspektivet ska ökas.
          </p>
          <p xml:id="i-XxMFe5wJPnVLvNpSgWiFS7">
            Både på samhälls- och individnivå kan man vinna på ett större
            helhetsperspektiv. Att såsom idag göra en uppdelning mellan sjuka
            och arbetslösa är en konstruerad uppdelning som inte är av godo,
            vare sig för individen eller för samhället. Att vara sjuk är ett
            relativt begrepp, och många kan genom rätt arbete trots sjukdom
            vara helt arbetsföra. Detsamma gäller frågan om funktionshinder,
            något som handikapprörelsen länge lyft fram. Människor med funktionshinder
            får till exempel alltför ofta sjukersättning mot sin vilja.
          </p>
          <p xml:id="i-3mRkvVcR722QmjrBkWuDqL">
            Arbetslösa eller personer utan fast anställning kan också ha
            sjukdoms- eller funktionshinder som inte blivit diagnostiserade
            och som gör det svårt att bli anställd eller behålla ett arbete.
          </p>
          <head xml:id="i-Jk2HcW7zEXtquSq44mnTu6" type="h2">
            5.1 Vad innebär arbetslivstrygghet?
          </head>
          <list xml:id="i-EBhXgJVVEecgVHjMgWLDUo" style="ul">
            <item xml:id="i-Bogu35CWGY6ZWcHLayb3vc">
              Arbetslöshetsförsäkringen och sjukförsäkringen slås ihop.
            </item>
            <item xml:id="i-Xe19PUdqpAyZ7Gi3xKF4qn">
              Du vänder dig till en och samma myndighet (ett och samma kontor)
              oavsett om du är sjuk eller arbetslös.
            </item>
            <item xml:id="i-Bec9pAhcshQxQnyps3H5ni">
              Det blir skräddarsydda insatser för alla som behöver stöd.
            </item>
            <item xml:id="i-4NYCFeBbMyb78soeanZEj6">
              Arbetslöshetsersättningen skattefinansieras, precis som sjukförsäkringen.
            </item>
            <item xml:id="i-MQ9gWKc5T9za9gn18VemuK">
              Ersättningsnivåerna för sjuka och arbetslösa föreslås bli på
              samma nivå.
            </item>
            <item xml:id="i-EGDqmGvHHkVprqnX3Yivx">
              Reglerna förenklas.
            </item>
          </list>
          <p xml:id="i-Sep7WxKkhZvVSJb3Hpvmmy">
            Vissa villkor för att få ersättning kommer fortfarande att finnas,
            men vara enklare, rimliga och begripliga. Arbetslösa kommer t
            ex inte att få ersättning från första dagen om man sagt upp sig
            själv.
          </p>
          <p xml:id="i-7MBn54sLTRjbsfPAGMTATR">
            Fler ska omfattas. Till exempel ska studenter återfå rätt till
            ersättning vid arbetslöshet och få rätt till ersättning vid sjukdom
            och en grundnivå ska gälla vid både arbetslöshet och sjukdom.
          </p>
          <p xml:id="i-3ZgMjSxiPgfXZoqk6PzB2g">
            Försörjningsstödet (socialbidragen) flyttas från kommunerna till
            den nya myndigheten, så att alla pengar för ersättning samlas
            i en påse.
          </p>
          <head xml:id="i-3bSGTQkc8SpKKZjMVTT6HJ" type="h2">
            5.2 Övergripande organisatoriska förändringar för införande av
            arbetslivstrygghet
          </head>
          <p xml:id="i-UydimikEGMyq3x8XVvxZr6">
            För att åstadkomma ett system med arbetslivstrygghet behöver
            ett stort antal förändringar göras av vårt nuvarande trygghetssystem.
            Här görs en genomgång av viktiga, övergripande förändringar som
            behöver göras på en organisatorisk nivå, och vad det i praktiken
            skulle innebära.
          </p>
          <head xml:id="i-8FvvhBTaUY9kWf5HAMD5Nf" type="h3">
            5.2.1 Sammanslagning av arbetslöshetsförsäkringen och sjukförsäkringen
            till ett och samma nya trygghetssystem
          </head>
          <p xml:id="i-Ljnunvp3MwYSyQMTrbPNPc">
            Ett gemensamt trygghetssystem för arbetslöshet och sjukdom bidrar
            till en förbättrad helhetssyn. Både sjuka och arbetslösa kan ha
            en dubbel problematik och hamnar inte i kläm i ett sådant trygghetssystem.
            Systemet blir mer överskådligt, begripligt, underlättar kontakt
            och ställer mindre krav på detaljkunskap och tid. Det skulle underlätta
            både för myndigheter och för individer.
          </p>
          <p xml:id="i-BRuZhqA5BGTyASZLjhzYdS">
            Även om arbetslivstryggheten blir ett gemensamt system kommer
            det ändå att finnas viss olikhet i villkor för att få tillgång
            till ersättning, beroende på om behovet utgår från i huvudsak
            sjukdom eller arbetslöshet. Det kan tyckas motsägelsefullt, men
            vi anser till exempel att karensen behöver se olika ut. Men det
            är viktigt att ersättningsprinciper är lika och att det är samma
            nivå på taket (maxnivån) oavsett om man är sjuk eller arbetslös
            så att det inte ger incitament för ena eller andra ersättningsformen.
          </p>
          <head xml:id="i-CvaLP2YDXGAs3t81QVQ3Ey" type="h3">
            5.2.2 Försäkringskassan och Arbetsförmedlingen förs samman och
            ersätts av en ny myndighet
          </head>
          <p xml:id="i-XeKDCG4Px8mHzo7oskTsnF">
            Sammanslagningen eller bildandet av en ny myndighet som övertar
            uppgifterna är en naturlig följd av ett nytt trygghetssystem vid
            arbetslöshet och sjukdom och strävan efter ökad helhetssyn. Utvecklingen
            i landet går redan i denna riktning genom ökad samverkan mellan
            Arbetsförmedling och Försäkringskassa men också genom samlokalisering
            mellan Försäkringskassan, Skatteverket respektive Arbetsförmedlingen.
            Det höll visserligen på att bromsas upp av Försäkringskassan i
            våras när den ville dra sig ur de lokala servicekontoren som en
            besparingsåtgärd. Men behovet av samverkan finns både för att
            nå bättre kvalitet på insatserna för den enskilde och för att
            effektivt kunna utnyttja lokaler.
          </p>
          <p xml:id="i-6XFKgGK8kxUsLqYarnTTo1">
            Att samma myndighet handhar olika skäl till varför man står utanför
            arbetsmarknaden minskar risken för att människor hamnar mellan
            stolarna.
          </p>
          <p xml:id="i-ALRsr3YDx4G3TRUNmdMefh">
            Den nya myndigheten övertar huvudmannaskapet för arbetslöshetsförsäkringen.
            Till den nya myndigheten överförs också administrationen av alla
            övriga ersättningar som idag handhas av Försäkringskassan.
          </p>
          <p xml:id="i-V4rWKLBwqTqiXacQsPex7F">
            Till viss del sammanfaller förslaget med det som lyfts fram i
            Statskontorets rapport Staten regionalt och lokalt (2008:3) som
            gjorts på uppdrag av Förvaltningskommitténs arbete (Fi 2006:08).
            Där förespråkas idén om att bygga en ny dörr in genom en sammanslagning
            av Arbetsförmedlingen och en del av Försäkringskassans uppgifter.
            Man menar att frivillig samverkan inte räcker om man vill komma
            tillrätta med flera problem som är förknippade med nuvarande strukturer,
            såväl för individen som för högre förvaltningspolitiska värden.
            Medborgarorientering och rättssäkerhet lyfts bland annat fram.
            I en underlagsrapport till den parlamentariska socialförsäkringsutredningen
            Samverkan mellan Arbetsförmedlingen och Försäkringskassan under
            2000-talet beskrivs hur samverkan mellan myndigheterna utvecklats
            under 1990-talet och fram till i dag. Man skriver följande: I
            dag bedrivs en omfattande samverkan mellan Arbetsförmedlingen
            och Försäkringskassan. Den utgår från regeringsuppdrag och sker
            inom de reformer och förändringar som genomförs i socialförsäkringen,
            och är oftast beroende av särskilt avsatta medel. Att myndigheterna
            ska samverka är i dag närmast en självklarhet, men samverkan sker
            företrädesvis i särskilda former, något vid sidan av den övriga
            verksamheten. Att det fortfarande sker i särskilda former och
            inte som en del av den ordinarie verksamheten visar på behovet
            av en gemensam myndighet.
          </p>
          <head xml:id="i-TsAH2eM8695YLMwa7yWxbh" type="h3">
            5.2.3 Ansvar för arbetslöshetsersättning tas över av den nya
            myndigheten
          </head>
          <p xml:id="i-Giyk4FxARt8crhzxPMdXun">
            I dagsläget är det a-kassorna som har hand om arbetslöshetsersättningen.
            Det har sina historiska skäl. A-kassorna har en egen historia
            och uppbyggnad med facklig tillhörighet som utgångspunkt. Föregångarna
            till Försäkringskassan startades också av fackföreningar genom
            de så kallade sjukkassorna.
          </p>
          <p xml:id="i-XBXJHesL5bNVjApPRA6v3n">
            Ersättning vid arbetslöshet, oavsett yrkestillhörighet, är samtidigt
            en statlig angelägenhet. A-kassorna har tidigare stått för en
            mindre del, medan merparten av de medel som utbetalats varit statliga.
            Som en följd av regeringens beslut om förhöjd finansieringsavgift
            (prop. 2006/07:1) ändrades dock balansen drastiskt och fick till
            följd att a-kassorna en period beräknades stå för drygt hälften
            av kostnaden. Nya förändringar infördes dock från och med den
            1 juli 2008, då den förhöjda finansieringsavgiften ersattes av
            en så kallad arbetslöshetsavgift som a-kassorna ska betala till
            staten.
          </p>
          <p xml:id="i-3t1qUGFH6ShUcVGFbiNmLQ">
            För individer är det oöversiktligt och svårt att förstå att olika
            yrkeskategorier har olika kostnader för medlemskap i a-kassor
            och att regelverken också kan skilja sig åt. Arbetslivstryggheten
            som nytt trygghetssystem vid arbetslöshet och sjukdom skulle innebära
            att alla kommer att omfattas av en arbetslöshetsersättning. Den
            bör ha lika villkor för alla, och omfatta både grundersättning
            och inkomstbortfall.
          </p>
          <head xml:id="i-7DazxcKYN87GQzs5EjtmRk" type="h3">
            5.2.4 Slopat krav på medlemskap i a-kassa för att få inkomstrelaterad
            ersättning vid arbetslöshet
          </head>
          <p xml:id="i-XdXN1y94SCZvRVFwX9Fpmv">
            Till följd av att arbetslivstryggheten övertar arbetslöshetsersättningen
            kommer det inte längre att finnas något krav på medlemskap i arbetslöshetskassa
            för att få ersättning. I dagsläget behöver man ha varit medlem
            i tolv månader och ha betalat medlemsavgift lika länge för att
            kunna erhålla a-kassa. Borttagandet av medlemsvillkoret innebär
            därmed en uppmjukning av dagens regler.
          </p>
          <head xml:id="i-PjPbg2TnU39aU5ZaWU62Ji" type="h3">
            5.2.5 Slopat krav på arbetad tid
          </head>
          <p xml:id="i-6XNh2SpYmzQCuqSMhf26QQ">
            För att en person ska bli berättigad till ersättning från a-kassan
            krävs i dag att dennes sammanlagda arbetstid under de senaste
            12 månaderna överstiger 80 timmar per månad, eller att man arbetat
            minst 480 timmar under en sammanhängande period av 6 kalendermånader,
            då under förutsättningen att man har arbetat minst 50 timmar varje
            månad. Kravet på 80 timmars arbetad tid gör att många nu faller
            utanför systemet.
          </p>
          <p xml:id="i-YE6QJi1vUehuSpHxVJqXa3">
            Miljöpartiet vill att villkoret om beräkningstid för ersättning
            anpassas till dagens arbetsliv. Vi föreslår att kravet på 80 timmar
            ersätts med ett inkomstvillkor på ungefär 7 000 kronor per månad,
            beräknat utifrån de sex bästa månaderna inom en 12-månadersperiod.
            Det skulle göra att exempelvis egenföretagaren med ojämna inkomster
            och undersköterskan med timanställning får rätt till ersättning
            vid arbetslöshet även om hen inte har jobbat så mycket som krävs
            de senaste månaderna.
          </p>
          <head xml:id="i-8zCZJUjqf95arW4VNTKcVQ" type="h3">
            5.2.6 Likställande av ersättningsnivå för sjukskrivna och arbetslösa
          </head>
          <p xml:id="i-QAxNdt65kFvZ8jLmNhAPXX">
            Vår ambition är att det inte ska vara för stora skillnader mellan
            ersättning för sjuka och arbetslösa. Vi vill också sträva efter
            att ersättningen i större grad ska spegla den faktiska situation
            man befinner sig i.
          </p>
          <p xml:id="i-YBjnyAXmTPbh3XK4HMB8vv">
            Arbetslivstryggheten bör ha samma maximala ersättning oavsett
            om man betecknas som tydligt sjuk, arbetslös eller en kombination
            av båda. I dagsläget skiljer sig ersättningsnivån markant åt beroende
            på bedömningen av varför en person inte kan arbeta. Ersättning
            vid sjukdom bygger på en antagen inkomst framöver som man går
            miste om när man är sjuk. Och den betalas ut 7 dagar per vecka.
            Men ersättning vid arbetslöshet räknas på inkomst och arbetad
            tid de senaste 12 månaderna och betalas ut 5 dagar per vecka.
            Detta vill vi ändra på så att principerna för ersättning i trygghetssystemen
            blir desamma. Med en harmoniserad ersättning kan vi fokusera på
            människors möjligheter istället för på deras hinder.
          </p>
          <head xml:id="i-EdxTGWSbmcYjEm6kQjuPaU" type="h3">
            5.2.7 Tidsgränser görs om till avstämningspunkter
          </head>
          <p xml:id="i-JyB2veJ1mHUkQteV5CuK54">
            Människor måste i tid erbjudas ett stöd som är individuellt anpassat
            och som förmår öka förutsättningarna för den enskilde att återgå
            till arbete, i en eller annan form. Ett väl fungerande arbetsliv
            förutsätter inte bara insatser från den enskildes sida utan också
            från samhällets. Krav på individen att vara aktiv ska alltid balanseras
            av motsvarande rätt till aktiva insatser. Med de nuvarande tidsgränserna
            finns inga rättigheter för individen, bara för Försäkringskassan.
          </p>
          <p xml:id="i-5C9VFS326AASnYLoNvvNjS">
            Miljöpartiet vill följande:
          </p>
          <list xml:id="i-FC11dTYsKSEZJTNVis68zX" style="ul">
            <item xml:id="i-Wn9KjzHcKZE6TXmkBk2Twa">
              Möjligheten att återgå till arbete ska prövas fortlöpande, liksom
              behovet av aktiva insatser för att kunna återgå till arbete.
            </item>
            <item xml:id="i-DhxvBAWG4tq8wz2tBnzmsy">
              Individen har rätt till rehabilitering och habilitering (vid
              längre sjukperioder), även om man ej kan återvända till ordinarie
              arbetsmarknad.
            </item>
            <item xml:id="i-Db1q97LGFJtZ6Ett1QbGMu">
              Den bortre gränsen efter 550 dagar tas bort. Det betyder inte
              att människor lämnas kvar i sjukpenning hur länge som helst. En
              individuell prövning ska göras successivt i samarbete med individen
              och behandlande läkare.
            </item>
            <item xml:id="i-VhSB7FaWtPc1Bt88cGYUd6">
              Tidsgränser görs om till rättigheter/tydliggörande om när individen
              ska ha rätt att få aktiva insatser. Så kallade hållpunkter för
              avstämning och uppföljning av att rehabiliteringsinsatser fungerar
              införs.
            </item>
          </list>
          <head xml:id="i-3XvCPYNyH6Mdcj1Db8QFfb" type="h3">
            5.2.8 Allt fler lever på försörjningsstöd
          </head>
          <p xml:id="i-G5ytpWuMMNUcqMhRqN9XbU">
            Allt fler personer är idag beroende av långvarigt ekonomiskt
            bistånd, tidigare kallat socialbidrag. Under 2011 räknades totalt
            39 procent (totalt ca 110 000 personer) av de vuxna bidragstagarna
            in i gruppen av personer som fått pengar under lång tid. Detta
            innebär en ökning från 2006 då samma siffra var 36 procent. En
            kort historisk tillbakablick visar att 2006 innebar ett trendbrott
            i utvecklingen. Mellan 2001 fram till 2006 minskade antalet långvariga
            bidragstagare men från 2006 och framåt ökar alltså den siffran.
          </p>
          <p xml:id="i-3VqHn4sVJL7TFByzywdMPS">
            Förändringarna i a-kassan har inneburit att staten vältrar över
            arbetslöshetens kostnader på kommunerna. Kommunernas utbetalningar
            av ekonomiskt bistånd har ökat med nästan 3 miljarder kronor mellan
            2006 och 2010 eftersom en stor andel av de människor som lämnats
            utanför trygghetssystemen nu tvingas söka försörjningsstöd. Den
            enskilt vanligaste anledningen till att människor söker ekonomiskt
            bistånd är relaterat till arbetslöshet, enligt nya siffror från
            Socialstyrelsen. Av dem som i dag får försörjningsstöd är cirka
            40 procent arbetslösa som inte har a-kassa.
          </p>
          <head xml:id="i-MbZmGcDr3ThmpmXS39831B" type="h3">
            5.2.9 Försörjningsstödet förstatligas, förändras och läggs på
            den nya myndigheten
          </head>
          <p xml:id="i-CBckGxWJTQ6NqVmR3rsXNq">
            Människor som är arbetslösa eller sjuka, som saknar eget kapital
            och ligger under gränsen för socialbidragsnormen ska kunna få
            försörjningsstöd utbetalat av den nya myndigheten. Detta för att
            alla utbetalningsslag ska samlas hos samma myndighet. Risken för
            stigmatisering minskar för individen, och möjligheten att få relevant
            stöd ökar. Idén fanns när socialtjänstlagen utarbetades och kallades
            då Soft, socialförsäkringstillägg, och var tänkt att utbetalas
            av Försäkringskassan. Det kom inte att införas, men på en del
            socialkontor valde man att göra en liknande uppdelning inom den
            egna verksamheten.
          </p>
          <p xml:id="i-4fxm4s87zbzgVn7tgySGGh">
            Det finns goda skäl att koppla utbetalningen av försörjningsstöd
            till den nya myndigheten. Det blir en tydlighet i att dessa personer
            har arbetslösheten eller den otillräckliga inkomsten som skäl
            för behov av insats, och att de på samma sätt som andra ska få
            tillgång till insatser, individuellt stöd, arbetsmarknadsåtgärder
            etcetera. Det blir en större tydlighet även för personer som varit
            sjukskrivna, men saknat sjukpenninggrundande inkomst och varit
            så kallat nollklassade. Även om Försäkringskassan tidigare haft
            ansvar för rehabilitering så har nollklassade ofta hänvisats till
            socialtjänsten och individer har ofta inte fått tillgång till
            de insatser de borde ha fått. Med vårt förslag om garantinivå
            även i sjukförsäkringen kommer fler att omfattas och behovet av
            försörjningsstöd minska.
          </p>
          <p xml:id="i-13yygs9pv6Q6CNTwTBTgC4">
            Socialtjänsten i kommunen kommer att fortsatt ge bistånd till
            stöd och behandlingsinsatser för de människor som behöver det.
            Det kan vara lättare för människor att uppfatta socialtjänsten
            som ett stöd och en hjälp i svåra situationer om den inte samtidigt
            har möjligheten att påverka deras eventuella försörjningsstöd.
            Besluten om försörjningsstödet kommer inte att vara det centrala
            i kontakten med socialtjänsten, så som situationen ofta är i dag.
          </p>
          <p xml:id="i-FUJtqw1h5id3vYPyQnvaWy">
            Socialtjänsten kan också göra aktiva insatser av mer akut och
            engångsbetonad karaktär, även genom ekonomiskt bistånd. Det kan
            till exempel gälla en familj som behöver akut hjälp med matpengar.
            Exakt hur avgränsningen ska se ut och hur samarbetet ska ske mellan
            socialtjänst och den nya myndigheten behöver utredas.
          </p>
          <p xml:id="i-LhubP6jhwkCyp1PmWAiUHf">
            Det finns vissa nackdelar med att förstatliga försörjningsstödet.
            Kommunerna riskerar förlora helhetsgreppet och möjlighet till
            preventiva åtgärder genom att tidigt uppfatta behov hos personer.
            Individer som har mer komplexa behov behöver ha med två myndigheter
            att göra, något som kan vara till nackdel för individen och skapa
            samordningssvårigheter för myndigheterna. En tydlig vinst är dock
            förutom minskad stigmatisering och tillgång till insatser även
            att socialtjänstens insatser kan renodlas till att bli mer stödjande,
            vilket bör vara till stark fördel för individen och även vara
            viktigt ur ett barnperspektiv. Fördelarna uppväger nackdelarna.
          </p>
          <head xml:id="i-2A4QFaHFo7rsj2F1ZNed6S" type="h3">
            5.2.10 Individuell helhetsbedömning och coachning
          </head>
          <p xml:id="i-CbXm6KWPvKDbkjvZ7jqvMU">
            Själva idén med arbetslivstryggheten är att det ska bli ett enklare
            system och enklare för individen. Man ska kunna gå till ett och
            samma ställe och få den hjälp man behöver.
          </p>
          <p xml:id="i-AnNPxD5TA1X1J3f6bBRFsq">
            En viktig del av arbetslivstryggheten är att en helhetsbedömning
            ska kunna göras med hänsyn till individens hela livssituation.
            En individuell handlingsplan skrivs, med rättigheter och skyldigheter.
            Den ska innehålla vad man har rätt till, men också vad individen
            förbinder sig att göra samt tydliga tidsgränser för olika insatser.
          </p>
          <p xml:id="i-8YUYog99fwXHb23wYPvAnP">
            Ett viktigt inslag är också att de som behöver får kontakt med
            en coach. Det är viktigt att dessa ska vara kompetenta, arbeta
            flexibelt och inte med för många samtidigt. De ska ha tid och
            engagemang. Det är A och O att människor känner att de får verklig
            hjälp. Detta innebär en kraftig omstyrning i sättet att arbeta
            från det som gäller i dag på Försäkringskassan och Arbetsförmedlingen.
            Det kommer att handla mindre om administration och mer om konkreta
            insatser tillsammans med människor.
          </p>
          <head xml:id="i-HfbaT6AibFuq4i8skPz7fL" type="h2">
            5.3 Fler behöver omfattas
          </head>
          <p xml:id="i-399KTKzXi6HZoTT9YnPtnj">
            Inriktningen för vår modell är också att ändra reglerna för att
            fler ska omfattas. Det kan handla om att täppa till luckor som
            finns i regelverken som gör att människor stängs ute från rehabilitering
            eller ersättning, lätta på kvalifikationsregler eller omforma
            regler så att de bättre passar olika livssituationer. En viktig
            del är också att införa regeländringar som gör att fler lättare
            kan komma tillbaka till arbetslivet.
          </p>
          <p xml:id="i-B735xCwRqMiZPX5PWgSvae">
            Här följer några exempel på förändringar vi vill driva parallellt
            förändringar som kan göras redan nu, innan ett system med arbetslivstrygghet
            trätt i kraft.
          </p>
          <head xml:id="i-B4jY9pHg33bfKaX5H7HMVr" type="h3">
            5.3.1 Även studerande ska omfattas
          </head>
          <p xml:id="i-2PeSzCJ1BFEQfspjMmvsJh">
            Det är viktigt att man ska kunna kvalificera sig för grundersättning
            vid arbetslöshet genom studier. Enligt nu gällande regler är det
            bara lönearbete som kan ligga till grund för a-kassa.
          </p>
          <head xml:id="i-NU6MfvUd6cKF5Qr5YfKfew" type="h3">
            5.3.2 Rätt för studerande till ersättning/arbetslivstrygghet
            om de är sjuka
          </head>
          <p xml:id="i-4mNeentERTae4VwMiKdbpT">
            Vi anser att studenter efter en karens på två veckor, oavsett
            hur man finansierar sina studier, ska få ersättning, där motsvarande
            studiemedelsnivå räknas som ersättnings­grundande. Läkarintyg
            kan krävas. Enligt dagens regler är det enda skydd som finns för
            studenter vid sjukdom att de som har studiemedel genom CSN kan
            få dem efterskänkta efter att de varit sjuka mer än 30 dagar.
          </p>
          <head xml:id="i-Gggbb5DegeWEFA1aoevbXc" type="h3">
            5.3.3 Förbättra möjligheterna att kombinera deltidsstudier med
            deltidssjukskrivning
          </head>
          <p xml:id="i-FoNqE1B7S8Zemg2X3vGXVV">
            Vi anser att det måste bli möjligt att gå från en långtida heltidssjukskrivning
            (eller aktivitets- eller sjukersättning) till halvtidssjukskrivning,
            för att kunna studera på halvtid. Det måste också bli möjligt
            för den som studerar heltid och blir halvtidssjukskriven att kunna
            fortsätta sina studier på halvtid. Det borde vara en självklarhet,
            och det är absurt att dagens system inte möjliggör detta. Det
            kräver förändrade regler både hos Försäkringskassa, CSN och i
            utbildningssystemet. Även kravet att man ska ha tagit studielån
            för att få rätt till sjukförsäkring bör tas bort.
          </p>
          <head xml:id="i-3ogt7dCpq8NkPnSfPRk2GZ" type="h3">
            5.3.4 Flexiblare regler för deltidssjukskrivning
          </head>
          <p xml:id="i-KuRdwSDMwWeQcJijynLWAv">
            Människor som är deltidssjukskrivna ska kunna arbeta i den utsträckning
            de kan. Idag går gränserna vid 25, 50 respektive 75 procent. En
            steglös sjukskrivning behöver införas.
          </p>
          <head xml:id="i-JFFfv8WfecdLhZkvQqYoeY" type="h3">
            5.3.5 Förändrad karensdag vid sjukdom
          </head>
          <p xml:id="i-MSzhCGP1GSaz8KkK6xVfnn">
            Karensdagen bör tas bort och ersättas av 50 procent av sjukpenninggrundande
            inkomst de första två dagarna, alternativt att avdrag görs med
            en viss procentsats från lönen. Idag har man en karensdag innan
            man får sjuklön. En dag med 100-procentigt inkomstbortfall drabbar
            vissa personer väldigt hårt. Det gäller framför allt de som har
            dåliga möjligheter till flexibilitet och inflytande över sina
            arbetstider. Det slår särskilt hårt mot dem som arbetar deltid
            förlagd till få dagar. För dem kan en karensdag innebära löneavdrag
            med mellan 1,5 och 3 dagar.
          </p>
          <head xml:id="i-9m8JhvrWmFzahwYi5NbLg5" type="h3">
            5.3.6 Garantinivå för både arbetslösa och sjuka
          </head>
          <p xml:id="i-GQYVRD3foM5NogkruZnK3W">
            Miljöpartiet föreslår att en lägsta ersättningsnivå införs i
            sjukförsäkringen. Det finns redan i flera andra trygghetssystem,
            till exempel i garantipensionen, i föräldraförsäkringen och i
            a-kassan. Med en lägsta ersättning kan människor lättare koncentrera
            sig och fokusera på sin rehabilitering istället för att oroa sig
            för om de kan betala hyra nästa vecka.
          </p>
          <p xml:id="i-SUugBExzhSC7geVDuqPDtZ">
            I arbetslöshetsförsäkringen är lägsta ersättning på 320 kronor
            per dag (betalas ut 5 dagar per vecka). Likaså finns en lägsta
            ersättning för dem som flyttats över från sjukförsäkringen till
            arbetslivsintroduktion (ALI) samt för ungdomar (aktivitetsersättning).
            I sjukpenning finns inte längre en garantinivå, och därför blir
            de som inte har sjukpenninggrundande inkomst nollklassade. En
            lägsta ersättningsnivå finns bara om man får sjukersättning (så
            kallad förtidspension). Tidigare kunde människor som saknade SGI
            få tillfällig sjukersättning på garantinivå men den togs bort
            den 1 juli 2008.
          </p>
          <head xml:id="i-1oDCffXG4F3s6LD6xwNkW" type="h3">
            5.3.7 Rehabiliteringsfond
          </head>
          <p xml:id="i-BENqxGS8j8pkpZ5Ump2g47">
            För att säkerställa att människor verkligen får tillgång till
            rehabiliterande insatser vill vi satsa statliga resurser i en
            ny rehabiliteringsfond. Det rehabiliteringsansvar som idag finns
            hos hälso- och sjukvården ska givetvis vara kvar där även fortsättningsvis.
            Den som behöver rehabilitering för att komma tillbaka till arbete
            måste få tillgång till rätt rehabilitering vid rätt tidpunkt.
            Hur fonden exakt ska utformas ska utredas.
          </p>
          <head xml:id="i-59nFBBBgg74mvEAHPB8dCy" type="h1">
            6 Slutord
          </head>
          <p xml:id="i-6EvE18wxbNNFBQhtQjKGkn">
            Alltfler uppmärksammar problemen i dagens trygghetssystem. Alla
            människor får inte rätt hjälp. Systemet är splittrat och trots
            att många myndigheter ska ge stöd och hjälp till enskilda ges
            för ofta felaktig hjälp, för lite hjälp eller insatser som saknar
            helhetssyn. Genom regeringens försorg har stöd och hjälp alltmer
            förvandlats till ensidiga krav och tidsgränser. Den enskilde faller
            mellan stolarna som tidigare med den skillnaden att fallet nu
            blir hårdare. Kritiken har varit massiv.
          </p>
          <p xml:id="i-AN1S9cdmncUbbQpr7P3pdR">
            Det är inte bara i Sverige man tampas med frågor om trygghetssystemens
            utformning. Flera länder har gjort stora förändringar i systemets
            uppbyggnad och förhållningssätt, bland annat Australien, Holland
            och Norge. I Norge har man infört så kallade NAV-kontor med gemensam
            lokalisering av försäkringskassa och arbetsförmedling, utbetalning
            av socialbidrag och i olika grad utvecklad samverkan med kommunen
            även om de fortfarande har ett delat huvudmannaskap. Tanken är
            att det ska vara enkelt att få hjälp på ett och samma ställe.
            Initiativtagarna beskriver processen som enormt omfattande. Det
            som dock uppfattas som svårare än något annat är att de olika
            arbetskulturerna ska mötas och arbeta åt samma håll med både helhetssyn
            och individfokus. Vårt förslag om arbetslivstrygghet är mer genomgripande
            än det norska genom att såväl systemen som pengapåsarna föreslås
            slås samman. Genom att skapa en gemensam struktur bygger man bort
            administrativa hinder och skapar möjlighet för alla att arbeta
            åt samma håll. Att detta är en nyckel för ett effektivt arbete
            vittnar inte minst de olika samverkansprojekt med finansiell samverkan
            som bedrivits i Sverige.
          </p>
          <p xml:id="i-4VHSHEyL3MwRPq2cgXYxL9">
            I rapporten Staten, regionalt och lokalt, skriven inom ramen
            för Förvaltningskommitténs arbete, förespråkas principen om en
            dörr in och utökad medborgarorientering. Deras utgångspunkt är
            att en strategi byggd på frivillig samverkan mellan myndigheter
            är ett steg i rätt riktning, men otillräckligt. Renate Minas,
            forskare vid Institutet för framtidsstudier, drar slutsatsen att
            de medborgare som går genom en endörrslösning in till myndighetssfären
            får bättre stöd och hjälp under sin process. Det krävs organisatoriska
            förändringar.
          </p>
          <p xml:id="i-4QBxBrE54Ee3tyxKsF3ytJ">
            Den debatt som förslaget om arbetslivstrygghet skapat har välkomnats
            både av dem som stöder förslaget och av dem som inte gör det.
            Att så många som 500 000 personer lämnat a-kassan och står utan
            försäkring oavsett om det är för att man inte bedömt sig behöva
            försäkringen, inte ansett sig ha råd med a-kasseavgiften eller
            inte har rätt till a-kassa eftersom man jobbat för få timmar gör
            en diskussion om trygghetssystemens villkor och utformning nödvändig.
            Allt fler människor riskerar att hamna i ett verkligt utanförskap.
            Tiden är mogen för en förändring.
          </p>
          <p xml:id="i-PqdDhiX1ByWMhJS3712th6">
            Vi anser att regeringen snarast bör lägga som tilläggsdirektiv
            till den parlamentariska socialförsäkringsutredningen att låta
            utreda på vilket sätt förslaget om arbetslivstrygghet kan genomföras.
            Detta vill vi ge regeringen till känna.
          </p>
        </div>
        <div xml:id="i-EHbVSgm71hLvTkcWsv8d6c" type="motSignatures">
          <list xml:id="i-AybQwhnzgRB4Z5zFcLn9Vf">
            <item xml:id="i-PVx7F49qeU8fkF1miSQzUB">
              Gunvor G Ericson (MP)
            </item>
            <item xml:id="i-AAuN4Zyx2Comf4kK1s8Mvw">
              Jonas Eriksson (MP)
            </item>
            <item xml:id="i-UxoEH2CQYtdKMceur9usWC">
              Mehmet Kaplan (MP)
            </item>
            <item xml:id="i-XNvj655Ct1krweCRSG5Edi">
              Per Bolund (MP)
            </item>
            <item xml:id="i-JeMxB4A1Qq2ydmrZb2Sjht">
              Esabelle Dingizian (MP)
            </item>
            <item xml:id="i-XcSB8V517j4RTMd5Bc3NHJ">
              Mats Pertoft (MP)
            </item>
            <item xml:id="i-ACwSui7Ns2fL17UHgCkgXk">
              Lotta Hedström (MP)
            </item>
            <item xml:id="i-CeLDcHqEQ5HHCygBQUa8B8">
              Ulf Holm (MP)
            </item>
            <item xml:id="i-TBNxYzo7Y3NL59ff1X6zAT">
              Agneta Luttropp (MP)
            </item>
          </list>
        </div>
      </div>
    </body>
  </text>
</TEI>
