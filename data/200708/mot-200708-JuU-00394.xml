<?xml version="1.0" encoding="utf-8"?>
<TEI xmlns="http://www.tei-c.org/ns/1.0" xmlns:xi="http://www.w3.org/2001/XInclude" xml:id="mot-200708-JuU-00394">
  <teiHeader>
    <fileDesc>
      <titleStmt>
        <title>Kriminalvården</title>
        <author corresp="i-2aZQBvMx8o6ihusfvExbt8">av Alice Åström m.fl. (v)</author>
      </titleStmt>
      <publicationStmt>
        <authority>SWERIK PROJECT</authority>
      </publicationStmt>
      <sourceDesc>
        <bibl>
          <title>Kriminalvården</title>
          <idno type="rdwebb">GV02Ju394</idno>
          <rs type="number">Ju394</rs>
          <orgName type="comitteeAbbreviation">JuU</orgName>
          <ref type="dokument_url_text">http://data.riksdagen.se/dokument/GV02Ju394/text</ref>
          <ref type="dokument_url_html">http://data.riksdagen.se/dokument/GV02Ju394</ref>
          <ref type="dokumentstatus_url_xml">http://data.riksdagen.se/dokumentstatus/GV02Ju394</ref>
          <ref type="doc">http://data.riksdagen.se/fil/C8ED0C26-3AE9-4404-914B-B22F721694D9</ref>
        </bibl>
      </sourceDesc>
    </fileDesc>
    <profileDesc>
      <particDesc>
        <listPerson>
          <person gender="woman">
            <idno>i-2aZQBvMx8o6ihusfvExbt8</idno>
            <name>Alice Åström</name>
            <state type="partyAffiliation" ref="Q110837">
              <desc>V</desc>
            </state>
          </person>
          <person gender="woman">
            <idno>i-JxxHuvwXWsJTZYTnBZLHj</idno>
            <name>Marianne Berg</name>
            <state type="partyAffiliation" ref="Q110837">
              <desc>V</desc>
            </state>
          </person>
          <person gender="man">
            <idno>i-K3yJ7rruozYUK99nj91ffc</idno>
            <name>Hans Linde</name>
            <state type="partyAffiliation" ref="Q110837">
              <desc>V</desc>
            </state>
          </person>
          <person gender="woman">
            <idno>i-6MWLY5JdykMGLLUo96skfp</idno>
            <name>Lena Olsson</name>
            <state type="partyAffiliation" ref="Q110837">
              <desc>V</desc>
            </state>
          </person>
          <person gender="woman">
            <idno>i-991obiMTz36s9V7z3YpuZk</idno>
            <name>Gunilla Wahlén</name>
            <state type="partyAffiliation" ref="Q110837">
              <desc>V</desc>
            </state>
          </person>
        </listPerson>
      </particDesc>
      <correspDesc>
        <correspAction xml:id="i-VStp9rqtHihdWH3WW1apmE" type="signed"/>
        <correspContext corresp="i-VStp9rqtHihdWH3WW1apmE">
          <note type="signatory" corresp="i-2aZQBvMx8o6ihusfvExbt8"/>
          <note type="signatory" corresp="i-JxxHuvwXWsJTZYTnBZLHj"/>
          <note type="signatory" corresp="i-K3yJ7rruozYUK99nj91ffc"/>
          <note type="signatory" corresp="i-6MWLY5JdykMGLLUo96skfp"/>
          <note type="signatory" corresp="i-991obiMTz36s9V7z3YpuZk"/>
        </correspContext>
        <correspAction xml:id="i-NqHDRkm4BoLVquKVmgDFaH" type="referral">
          <date when="2007-10-16"/>
        </correspAction>
        <correspAction xml:id="i-THnyedKoDcyu5imBtKzRg2" type="dismissal">
          <date when="2007-10-16"/>
        </correspAction>
        <correspAction xml:id="i-JFkDGpe2Gp5WXi57s7xWic" type="numbering">
          <date when="2007-10-08"/>
        </correspAction>
        <correspAction xml:id="i-7wc95ZERn1yicfCwJGNDS5" type="submission">
          <date when="2007-10-04"/>
        </correspAction>
        <correspAction xml:id="i-NnazSz842vP7KH9moZ59Ai" type="transfer">
          <date when="2007-10-04"/>
        </correspAction>
        <correspAction xml:id="i-Gja3349GWWSmyxcrPvz6Cz" type="assigned"/>
        <correspContext corresp="i-Gja3349GWWSmyxcrPvz6Cz">
          <ref type="assignedTo">Justitieutskottet</ref>
        </correspContext>
      </correspDesc>
      <textClass>
        <catRef scheme="#docType" target="#mot"/>
        <catRef scheme="#motionType" target="#kommitte"/>
        <catRef scheme="#motionType" target="#fristående"/>
      </textClass>
    </profileDesc>
  </teiHeader>
  <text>
    <body>
      <div type="motBody">
        <div xml:id="i-9FZLxGvkXTfDaK8mtPb9dW" type="TOC">
          <head xml:id="i-uUmucNHANuc11Pubo8Dvg">
            1 Innehållsförteckning
          </head>
          <list>
            <item>
              2 Förslag till riksdagsbeslut 2
            </item>
            <item>
              3 Inledning 2
            </item>
            <item>
              4 Förstärkningar av kriminalvårdens budget 3
            </item>
            <item>
              4.1 Fångombudsman 4
            </item>
            <item>
              4.2 Återinför villkorlig halvtidsfrigivning 5
            </item>
            <item>
              5 Frivården 6
            </item>
            <item>
              6 Personalen kriminalvårdens viktigaste resurs 7
            </item>
            <item>
              7 Häkten 7
            </item>
            <item>
              7.1 Restriktioner 8
            </item>
            <item>
              7.2 Ny häkteslag, SOU 2006:17 8
            </item>
            <item>
              7.3 Motivationsarbete 9
            </item>
            <item>
              8 Kvinnor inom kriminalvården 9
            </item>
            <item>
              9 Livstidsstraffet 10
            </item>
            <item>
              10 Långtidsdömda 11
            </item>
            <item>
              11 Åtgärder för utbildning och arbete 12
            </item>
          </list>
        </div>
        <div type="motProposal" subtype="förslag">
          <head xml:id="i-UwLSS3S7XiSxPyRZULfSWg">
            2 Förslag till riksdagsbeslut
          </head>
          <list style="ol">
            <item xml:id="i-L5R3ncZx1H4zbGRHTRpNV7">
              Riksdagen tillkännager för regeringen som sin mening vad som
              anförs i motionen om att en fångombudsman ska införas.
            </item>
            <item xml:id="i-NhQe6KAzgG4ctfGQ9ihgHd">
              Riksdagen tillkännager för regeringen som sin mening vad som
              anförs i motionen om att normen om villkorlig halvtidsfrigivning
              ska återinföras.
            </item>
            <item xml:id="i-HxBSDrz3HTf6EtAKobgAbP">
              Riksdagen tillkännager för regeringen som sin mening vad som
              anförs i motionen om att det ska utredas hur en särskild kriminalvårdarutbildning
              kan skapas.
            </item>
            <item xml:id="i-5ATsZwUQhXEJCBXsbpYvWS">
              Riksdagen begär att regeringen återkommer med förslag till häkteslag
              i linje med utredningen Ny häkteslag (SOU 2006:17), undantaget
              förslaget om möjlighet att införa besöksrum med glasruta.
            </item>
            <item xml:id="i-TtMAkXm2yaHSjtUUEiaDuG">
              Riksdagen tillkännager för regeringen som sin mening vad som
              anförs i motionen om att kvinnors situation inom kriminalvården
              ska uppmärksammas särskilt och åtgärder ska vidtas för att anpassa
              kriminalvården för kvinnor.
            </item>
            <item xml:id="i-YGSabJeSwiwggUMntomZGX">
              Riksdagen tillkännager för regeringen som sin mening vad som
              anförs i motionen om att livstidsstraffet ska avskaffas och ersättas
              med ett tidsbestämt straff.
            </item>
            <item xml:id="i-HcjpzmzBW6MbbQ6PoRW6vX">
              Riksdagen tillkännager för regeringen som sin mening vad som
              anförs i motionen om särskilda avdelningar för personer med mycket
              långa straff.
            </item>
            <item xml:id="i-FRXHTRQfbK15M37XC54CNd">
              Riksdagen tillkännager för regeringen som sin mening vad som
              anförs i motionen om att det ska säkerställas att verksamheterna
              KrAMI och MOA behålls och fördjupas.
            </item>
            <item xml:id="i-Gs94VcAgFJHaqi7UxwvivL">
              Riksdagen tillkännager för regeringen som sin mening vad som
              anförs i motionen om att fler intagna inom kriminalvården ska
              erbjudas kvalificerad yrkesutbildning.
            </item>
          </list>
        </div>
        <div type="motContent">
          <head xml:id="i-5XnD6QNMhnoMwhZSRtyPw1" type="h1">
            3 Inledning
          </head>
          <p xml:id="i-MnSzbTtBqqqEr7JUbo7r7v">
            Efter att kriminalvården under ett par år var föremål för en
            intensiv mediebevakning och politisk debatt har det blivit relativt
            tyst den senaste tiden. Tidigare handlade det ofta om negativa
            nyheter om upplopp och spektakulära rymningar. Detta innebar att
            fokus flyttades från kriminalvårdens huvuduppdrag, nämligen att
            minska brottsligheten och öka tryggheten i samhället. Självklart
            är det allvarligt när svårt kriminellt belastade personer rymmer,
            men det är bara en del av bilden av kriminalvården.
          </p>
          <p xml:id="i-KUhg9yEmzpWEnMwERaRV57">
            Tyvärr pratas det numera för lite om kriminalvården och de stora
            utmaningar och vägval man står inför. Den ekonomiska situationen
            är mycket ansträngd. Platser byggs ut och fylls upp lika fort.
            Även med den straffpolitik som har rått behövs ekonomiska tillskott
            för att klara behovet av ytterligare platser, eller reformer för
            att förändra behovet. Regeringens politik visar dock på en ytterligare
            straffskärpande väg, men utan att man skjuter till nya resurser
            för detta. Tvärtom minskar man de tillgängliga ekonomiska resurserna
            jämfört med tidigare aviseringar. Trots Vänsterpartiets försök
            är debatten kring detta mycket tyst.
          </p>
          <p xml:id="i-Q42QDhHGECGPmrqDU1Bo6c">
            Vänsterpartiet menar att regeringens kriminalvårdspolitik är
            oansvarig. Vi vill i stället visa på en annan väg som är varken
            någon utopi eller en tidigare oprövad väg. Vi vill att kriminalvården
            flyttar tillbaka fokus på huvuduppdraget: att förebygga brott.
          </p>
          <p xml:id="i-HMbVikjaWxbXXdCMugmPNo">
            När man ska diskutera kriminalvård är det viktigt att ha klart
            för sig orsakerna till att brott begås. Självklart är orsakerna
            komplexa. Det kan handla om personlig vinning, vilket oftast är
            fallet när det gäller ekonomisk brottslighet, men ofta är det
            också ett resultat av sociala orsaker eller ännu vanligare på
            grund av missbruk.
          </p>
          <p xml:id="i-XNUJKSX1mXjQqYKYWe9iHZ">
            En framgångsrik och human kriminalpolitik bygger på insikt i
            de sociala villkor vi lever under. Det preventiva syftet med hårdare
            straff har antagligen också större relevans när det gäller personer
            som planerar att begå ekonomisk och liknande brottslighet än när
            det gäller andra typer av brott.
          </p>
          <p xml:id="i-JfCZ1SYVhv3Ruup2dUmjRe">
            Narkotika- och missbruksvårdsfrågor kommer inte att tas upp i
            denna motion. Vår politik i dessa delar återfinns i motionen Narkotikapolitik
            (2007/08:So408).
          </p>
          <head xml:id="i-2A3d6Qm9gpNgKeTdLBV45A" type="h1">
            4 Förstärkningar av kriminalvårdens budget
          </head>
          <p xml:id="i-7JDmggD286B64RhZVHoBCj">
            Kriminalvårdens situation när det gäller överbeläggningar, som
            får konsekvenser för verksamheten, är akut. Åtgärder på kriminalvårdsområdet
            borde vara prioriterade i regeringens budget. I stället urholkar
            man anslaget jämfört med tidigare aviseringar. Detta sker dels
            på grund av lågt räknad pris- och löneomräkning, dels på grund
            av regeringens straffskärpningspolitik, som medför ökade kostnader
            som regeringen inte finansierar för. Därtill ska nämnas de satsningar
            som görs på polis och åklagare som inte balanseras med motsvarande
            satsningar på kriminalvården.
          </p>
          <p xml:id="i-DWkZHSg6WwkRNoJZZNjcCq">
            Utöver detta föreslår regeringen att propositionen Ingripanden
            mot unga lagöverträdare år 2008 ska finansieras med medel från
            kriminalvården omfattande 76 miljoner kronor per år. Vi vill att
            dessa pengar stannar hos kriminalvården. 30 miljoner av dessa
            medel ska användas för behandling av sexualbrottsdömda samt män
            som döms för våld i nära relationer, vilket är 10 miljoner kronor
            mer än vad regeringen föreslog i budgetpropositionen för 2007.
          </p>
          <p xml:id="i-5x96VXv6jaKjSZyhYvnUFz">
            Vänsterpartiet vill dessutom genomföra en reform där villkorlig
            halvtidsfrigivning återinförs från den 1 juli 2008. Detta skulle
            frigöra cirka 900 miljoner kronor per år. Hälften av detta bör
            användas till satsningar på en förbättrad kriminalvård. Detta
            ska framför allt användas till satsningar på frivården, förbättrad
            utbildning och behandling av de intagna, särskilda satsningar
            för intagna kvinnor, pengar till vidareutbildning av personal,
            satsning på särskilda personalkategorier och välbehövliga tillskott
            till frivården. Resterande 450 miljoner kronor bör användas till
            förebyggande satsningar i kommunerna, till missbruksvården och
            psykiatrin. Detta gäller dock inte för 2008, då reformen endast
            ger 450 miljoner kronor som bör stanna inom anslaget till Kriminalvården.
          </p>
          <p xml:id="i-3Pba3TwwVHZA6AkdUeS68S">
            Att pris- och löneomräkningsmodellen ger ett så lågt utslag gör
            att en redan alltför ansträngd verksamhet påfrestas ytterligare.
            Vi lägger därför in en kompensation på 94 miljoner kronor.
          </p>
          <p xml:id="i-Ujn3cg4HVv8EczCxXGqgoA">
            Sammantaget innebär detta att vi, jämfört med regeringens förslag,
            vill förstärka anslaget med 170 miljoner kronor 2008. Anslaget
            minskas med 450 miljoner kronor 2009 och 2010 jämfört med regeringens
            förslag men innebär ändå en förstärkning av verksamheten på grund
            av återinförd villkorlig halvtidsfrigivning.
          </p>
          <head xml:id="i-49oXZk9NwUrX4jNkZWW771" type="h2">
            4.1 Fångombudsman
          </head>
          <p xml:id="i-4B6KogiWWQvLxN2BzeSo39">
            Det finns i dag en mängd internationella konventioner som reglerar
            förhållandena på fängelser och häkten samt skyddet för mänskliga
            rättigheter för interner. Dessutom innehåller vår grundlag flera
            rättigheter, vilka givetvis även gäller dem som sitter i våra
            fängelser.
          </p>
          <p xml:id="i-48qYZUeatVh1xKhxsG2Kac">
            Ett exempel på där det kan vara tveksamt om internernas grundläggande
            rättigheter respekteras gäller frågan om föreningsfriheten, som
            är en grundlagsfäst rättighet. När det gäller möjligheten att
            bilda förtroenderåd på våra anstalter begränsas den i dag till
            att gälla enskilda avdelningar i stället för gälla hela anstalten,
            vilket oftast är en förutsättning för att man ska kunna driva
            sina krav med någon som helst kraft. Ordningen med små förtroenderåd
            innebär också att de synpunkter som internerna vill framföra vanligtvis
            får framföras till avdelningschefen i stället för anstaltsledningen.
            Detta är en dålig ordning. Det som anförs som skäl för denna ordning
            är säkerhetsfrågor och att man vill förhindra kommunikation mellan
            avdelningar och vissa individer.
          </p>
          <p xml:id="i-GrV6Z4Qgq8LBXPGhJGJDh7">
            Vänsterpartiet anser att det är tveksamt om det verkligen är
            möjligt att på detta generella sätt inskränka en av de viktigaste
            grundlagsfästa rättigheterna. När det gäller fångarnas nationella
            förtroenderåd kringskärs möjligheterna till organisering totalt.
          </p>
          <p xml:id="i-SwWuscSJZew35927PQEc4T">
            Det måste finnas en kontinuerlig tillsyn när det gäller att fångars
            rättigheter ska upprätthållas. Det är ibland en svår uppgift att
            göra dessa avvägningar. Bedömningen när säkerhetsskälen är på
            en sådan nivå att man kan göra undantag från rättigheterna är
            svår. I dag är det Justitieombudsmannen som är den som har det
            yttersta ansvaret för att fångars mänskliga rättigheter respekteras,
            men det är inte tillräckligt. Det behövs någon som aktivt kan
            arbeta för både interner, anstaltsledningar och Kriminalvården.
          </p>
          <p xml:id="i-8UUpoxwmp2jw32uCJG9AxM">
            I Storbritannien har det införts en fångombudsman som arbetar
            med dessa frågor. Det har fått mycket positiva effekter för internerna,
            men även för anstaltsledningarna, och har bidragit till att få
            en bättre fungerande verksamhet för alla parter. En fångombudsman
            bör införas även i Sverige. Detta bör riksdagen som sin mening
            ge regeringen till känna.
          </p>
          <head xml:id="i-JrqxPpE6jhQ6WK2jR3xoWq" type="h2">
            4.2 Återinför villkorlig halvtidsfrigivning
          </head>
          <p xml:id="i-KPybj7Mwhx43vdWVyvk2Yt">
            Under en längre tid har utvecklingen gått mot längre och längre
            strafftider. Vänsterpartiet anser att detta är en skrämmande och
            kontraproduktiv utveckling. Det finns ingen forskning som tyder
            på att längre straff och hårdare tag leder till mindre brottslighet
            eller färre återfall efter avtjänat straff. Det är tydligt även
            om man tittar internationellt. De flesta forskare hävdar i stället
            motsatsen.
          </p>
          <p xml:id="i-UH4bEpzypV4gsU9V2WRKoT">
            Anstalterna har i dag en alltför hög beläggning som på de slutna
            anstalterna ligger kring 100 %. Även om fler platser just nu byggs
            är detta allvarligt och får stora konsekvenser för möjligheten
            att driva en bra verksamhet. Mycket tid och resurser måste läggas
            på att hitta plats åt nya intagna.
          </p>
          <p xml:id="i-XftMbyePMa6di4wS7JtTJm">
            Detta beror endast till viss del på en ökad våldsbrottslighet.
            Andra viktiga orsaker är stora satsningar på polisen som medför
            att fler brott upptäcks samt att domstolarna dömer till allt hårdare
            straff.
          </p>
          <p xml:id="i-27vm4mrfz4fnwKjjLH2uMg">
            Därför är det bekymmersamt att regeringen i regeringsförklaringen
            aviserar höjda straff för en rad brott. Regeringen saknar finansiering
            av dessa straffskärpningar, och man kan därför fråga sig hur seriösa
            de är. Regeringen signalerar även för kommande översyner av strafflängderna
            generellt i syfte att justera upp dem. Situationen i Kriminalvården
            skulle då bli helt ohållbar, och stora anslagsförstärkningar skulle
            behövas för att finansiera de längre straffen.
          </p>
          <p xml:id="i-FJHD5xUYVjeSNkCMtH29VE">
            Med den borgerliga straffhöjningspolitiken hamnar man i en ond
            cirkel där man aldrig uppnår en bra återrehabiliterande verksamhet
            i kriminalvården, vilket i sin tur självklart får konsekvenser
            för brottsligheten och där man inte heller får resurser över till
            den förebyggande verksamheten i kommunerna. Samhällets sociala
            misslyckanden skjuts därigenom över på kriminalvården och samhället
            blir mer repressivt och brutalt, helt i linje med den tydliga
            internationella trend som finns. Vi tjänar inget på att hålla
            människor inlåsta lång tid, varken i ekonomiskt hänseende eller
            ur ett brottsförebyggande perspektiv. Målet bör i stället vara
            att antalet fångar ska minskas.
          </p>
          <p xml:id="i-PugmFrBdtvVXxVijLYVpFi">
            Det finns mycket kritik mot att kriminalvården blir mer och mer
            av förvaring och mindre av behandling. Vänsterpartiet sade nej
            till att flytta fram normen för när villkorlig frigivning ska
            ske till två tredjedelar av strafftiden. Alltsedan dess har vi
            kämpat för ett återinförande av halvtidsfrigivningen. Genom ett
            återinförande av villkorlig halvtidsfrigivning och genom att satsa
            de budgetmedel som då frigörs på en förbättrad kriminalvård finns
            stora möjligheter att förändra denna bild. En lång tid där den
            dömde är villkorligt frigiven och står under kriminalvårdens tillsyn
            har också ett egenvärde för att underlätta en övergång till ett
            liv i frihet och utan kriminalitet.
          </p>
          <p xml:id="i-67NF9ZBXP6ypJMrjzftG8A">
            Vänsterpartiet vill att pengar frigörs bl.a. till utökad och
            förstärkt programverksamhet, mer resurser till missbruksbehandling,
            satsningar på sysselsättning och utslussningsåtgärder, satsningar
            på personalen, större möjligheter att anpassa kriminalvården för
            intagna kvinnor och satsningar på särskilda personalkategorier.
            Oerhört viktigt är det också med stora tillskott till frivården.
            Delar av de resurser som frigörs kan fördelas till förebyggande
            arbete i kommunerna.
          </p>
          <p xml:id="i-QUfWyYQ2on8g1ffucj68cf">
            Normen om villkorlig halvtidsfrigivning bör alltså återinföras.
            Detta bör riksdagen som sin mening ge regeringen till känna.
          </p>
          <p xml:id="i-Bx6wfFzS5D251XvRPzfUok">
            Vänsterpartiet anser att villkorlig halvtidsfrigivning bör återinföras
            från den 1 juli 2008. Ett återinförande av villkorlig halvtidsfrigivning
            skulle enligt beräkningar från riksdagens utredningstjänst minska
            anstalternas kostnader med cirka 1 miljard kronor per år. Samtidigt
            beräknar vi att frivårdens kostnader stiger med omkring 100 miljoner
            kronor. Reformen skulle frigöra cirka 900 miljoner kronor. Hälften
            av detta bör användas till satsningar på en förbättrad kriminalvård.
            Vilka dessa förbättringar skulle vara kommer vi att redogöra för
            i denna motion. Resterande 450 miljoner kronor bör användas till
            förebyggande satsningar i kommunerna till missbruksvården och
            till psykiatrin. Detta gäller dock inte för 2008, då reformen
            endast ger 450 miljoner kronor som bör stanna inom anslaget till
            Kriminalvården.
          </p>
          <head xml:id="i-NrYSAmz4maafYi1mLaX9oj" type="h1">
            5 Frivården
          </head>
          <p xml:id="i-WZK8Xsvo13yncggKWG1U4e">
            Frivården är en mycket viktig del av kriminalvården som det talas
            alldeles för lite om. De ansvarar för påföljder såsom skyddstillsyn,
            övervakning, villkorlig dom, kontraktsvård, samhällstjänst och
            intensivövervakning. Dessutom är frivården den viktigaste länken
            till samhället när det gäller förberedelser för frigivning och
            tiden efter frigivning från fängelse.
          </p>
          <p xml:id="i-37Dhn1oeavSXd5fCE16RgQ">
            Under de senare åren har fler alternativa påföljder införts.
            Vänsterpartiet har varit mycket drivande i frågan om användningen
            av s.k. fotboja, där lagstiftningen successivt utvidgats och som
            nu kan användas vid fängelsestraff på upp till sex månader och
            vid utslussning av dem som dömts till minst 18 månaders fängelse.
            Utvecklingen är positiv men har också ökat frivårdens arbetsbelastning.
          </p>
          <p xml:id="i-ST9DyhD6cv2e1iL2y3oaa1">
            Den ansträngda ekonomiska situationen inom kriminalvården har
            gjort att resurser inte har tillförts frivården i samma utsträckning
            som nya uppgifter. Det har inte varit möjligt att fördela om resurser
            samtidigt som det har varit nödvändigt att lägga ut besparingar
            och bygga nya anstaltsplatser. Härmed uppstår en risk att de alternativa
            påföljderna som införs inte får önskade resultat och att allmänhetens
            och domstolarnas förtroende för påföljderna minskar. Den positiva
            utvecklingen när det gäller införandet av alternativa påföljder
            riskerar därmed att brytas.
          </p>
          <p xml:id="i-VsgFEXfim4EbZyV9Ly24Sd">
            En av de stora satsningarna som Vänsterpartiet vill göra i och
            med ett återinförande av halvtidsfrigivningen är på frivården.
            I och med att man då får en kraftig ökning av antalet klienter
            är detta nödvändigt, men frivården är även i dag underfinansierad.
            Inför ett återinförande av halvtidsfrigivningen från den 1 juli
            2008 skulle en av de viktigaste uppgifterna för Kriminalvården
            under första halvan av året vara att förbereda och förstärka frivården
            för denna reform.
          </p>
          <head xml:id="i-Lqhw6ShoQZVnk9pRHENopm" type="h1">
            6 Personalen kriminalvårdens viktigaste resurs
          </head>
          <p xml:id="i-2vMjQb7wy3gp3ypvuQ6r7C">
            Personalen är kriminalvårdens viktigaste resurs. Arbetet för
            en kriminalvårdare är mycket krävande och innehåller moment som
            borde förutsätta lång och krävande utbildning. En kriminalvårdare
            ska klara kontaktmannaskap, repressiva åtgärder samt motivering
            av hårt kriminellt belastade personer och personer med grava missbruksproblem
            på en och samma gång. Självklart är detta i princip omöjligt,
            och dessutom finns ingen relevant utbildning att tillgå utöver
            den som Kriminalvården själv erbjuder. Att Kriminalvården ska
            utbilda sin egen arbetskraft skapar problem eftersom verksamheten
            då får skötas av vikarier i stor utsträckning. Det är ingen bra
            utgångspunkt.
          </p>
          <p xml:id="i-E6LDuJrb74gEKqQNBpEZ7B">
            Ett så krävande yrke kräver en vidare utbildning än vad som kan
            erbjudas inom Kriminalvårdens egen försorg. En särskild utbildning
            skulle uppvärdera vårdaryrket. De problem som uppstår när vårdaryrket
            ofta ses som ett genomgångsyrke skulle minska. En möjlighet torde
            vara att skapa en särskild inriktning inom socialhögskolans regi
            under rubriken socialt arbete med inriktning på kriminalvård.
            Ett annat alternativ är att skapa en särskild kriminalvårdshögskola.
            Det bör utredas hur en särskild kriminalvårdarutbildning kan skapas.
            Detta bör riksdagen som sin mening ge regeringen till känna.
          </p>
          <p xml:id="i-Le7keaJ8Kd7v7PD3YRtxJ5">
            Även om en förbättrad grundutbildning är nödvändig måste också
            dagens personal vidareutbildas och statusen på yrket höjas. Kriminalvårdarens
            roll i samhället är underskattad, och satsningar på personalen
            måste till för att uppnå verksamhetens brottsförebyggande mål.
            Vänsterpartiet vill att en del av de medel som frigörs vid ett
            återinförande av den villkorliga halvtidsfrigivningen satsas på
            personalen.
          </p>
          <head xml:id="i-THC7C7EyuCpdP8LRAtVPYq" type="h1">
            7 Häkten
          </head>
          <p xml:id="i-V5TcqQC646eHJGFvaXcWZ2">
            Personer som anklagas för att ha begått brott får ofta sin första
            erfarenhet av kriminalvården när de placeras i häkte. Häktena
            är en viktig del av kriminalvården men samtidigt en verksamhet
            som levt en ganska anonym tillvaro. Intresset från den politiska
            sfären och medier begränsas ofta till exceptionella händelser.
            Häktena har dock en unik ställning dels för att man där låser
            in människor som inte är dömda utan enbart är misstänkta för brott,
            dels därför att förhållandena ofta är hårdare än i fängelse.
          </p>
          <p xml:id="i-FzzT3LA34cSBakbM4LRVe5">
            Med ett återinförande av villkorlig halvtidsfrigivning skulle
            även trycket på häktena minska eftersom det i dag tyvärr är så
            att platsbrist på anstalterna ibland gör att dömda personer blir
            kvar på häktena. Lyckligtvis visar Kriminalvårdens statistik från
            2005 på att antalet dömda i häkte är färre jämfört med tidigare
            år. Men, som man skriver: Detta hindrar inte att beläggningssituationen
            vid landets häkten under 2005 var fortsatt svår. Man har en beläggningsgrad
            på i genomsnitt 104 %.
          </p>
          <p xml:id="i-AikznZs39DsefGzhp1m1cj">
            Häktade som inte blivit föremål för restriktioner har möjligheten
            till gemensamhetstid. Syftet med gemensamhetstid är att bryta
            den skadliga isoleringen. Vid flera häkten har problem uppstått
            när det gäller genomförandet av sådana åtgärder då utrymmena inte
            har varit gjorda för att inrymma denna typ av verksamhet. När
            man nu bygger nytt ser man till att utrymmet finns, men vid äldre
            häkten har man varit tvungen att ta till provisoriska lösningar.
            Överbeläggningarna på våra häkten gör dessutom att de utrymmen
            som tillskapats för gemensamhetsaktiviteter i stället används
            för de intagnas boende. Detta gör att miljön inte lever upp till
            de krav som bör kunna ställas, varken för de häktade eller för
            personalen.
          </p>
          <head xml:id="i-Sva3j92PeMhfNwcUHBfUZv" type="h2">
            7.1 Restriktioner
          </head>
          <p xml:id="i-sFBuMLbiK8QmDoutw8NMu">
            Sverige har fått kritik av Europarådet för att bryta mot den
            europeiska konventionen till förhindrande av tortyr och omänsklig
            eller förnedrande behandling eller bestraffning på grund av förhållandena
            på de svenska häktena.
          </p>
          <p xml:id="i-PzaMVkG5iwbhdZVZRfsQx9">
            Ett område där Europarådets kritik med anledning av tortyrkonventionen
            var mycket stark gällde de restriktioner som åklagarna utfärdar
            i samband med häktningen. Dessa ansågs ofta slentrianmässiga,
            och i mycket stor utsträckning handlade det om fullständiga restriktioner.
            Detta innebär att den intagne inte får ha någon som helst kontakt
            med omvärlden vare sig genom medier eller någon personlig kontakt
            utanför rättsväsendet.
          </p>
          <p xml:id="i-Pw8CYJ3RDkwhE4bN6m4rCZ">
            Vid häktningsförhandling får i dag åklagaren begära inskränkningar
            av den häktades kontakt med omvärlden. Ett problem har varit att
            ett sådant beslut inte talar om vilka restriktioner som får användas,
            utan det har varit upp till åklagaren att välja. Åklagarens beslut
            har sedan inte kunnat överklagas utan endast kunnat prövas i tingsrätten
            vid begäran.
          </p>
          <head xml:id="i-6LdAs2rgqSkcby26kfgU6D" type="h2">
            7.2 Ny häkteslag, SOU 2006:17
          </head>
          <p xml:id="i-W3NfzPJRmD3uy2M7MxovG4">
            Utredningen Ny häkteslag kommer med många goda förslag om hur
            problematiken kring häkten kan åtgärdas. Bland annat föreslår
            man att alla intagna ska få information om rättigheter och skyldigheter
            enligt häkteslagen samt ges möjlighet att redan under vistelsen
            i häkte och i samråd med kriminalvården förbereda eventuell vistelse
            i anstalt eller annan verkställighet av påföljd.
          </p>
          <p xml:id="i-Vzk5fmMC9WzHhF39XYiwjt">
            Vad gäller den intagnes kontakt med omvärlden kompletterar man
            rätten till kommunikation genom telefonsamtal med rätten till
            annan elektronisk kommunikation, t.ex. via e-post. Det ges även
            en rätt att ta del av vad som händer i omvärlden genom användande
            av Internet eller andra datanät.
          </p>
          <p xml:id="i-B13VMcpPUj5SoJTViGRgGs">
            Vad gäller de personliga besök som de intagna får ta emot införs
            en möjlighet att erbjuda besöksrum där den intagne och besökaren
            skiljs åt med glasruta som ett alternativ till bevakade besök.
            Vi är oroliga att denna utveckling sprids och blir ett huvudalternativ
            när det gäller besöksmottagande för hela kriminalvården. Vi stöder
            därmed inte utredningens förslag.
          </p>
          <p xml:id="i-8QcAP67XyRsV5YDDFamLDn">
            Utredningen föreslår att åklagaren i samband med häktningsförhandlingen
            ska begära rättens tillstånd för och motivera varje enskild restriktion
            som han eller hon vill ålägga den häktade. Man föreslår också
            att beslutet ska kunna överklagas till hovrätten. Dessa förslag
            ser vi särskilt positivt på eftersom de skulle skapa ett avsevärt
            mer rättssäkert förfarande.
          </p>
          <p xml:id="i-CE5c44BFFMxKzYRq1b3ywu">
            Regeringen bör återkomma med förslag till häkteslag i linje med
            utredningen SOU 2006:17 Ny häkteslag, undantaget förslaget om
            möjlighet att införa besöksrum med glasruta. Detta bör riksdagen
            som sin mening ge regeringen till känna.
          </p>
          <head xml:id="i-VADAJL2rY9NXU9v2Q5HsEc" type="h2">
            7.3 Motivationsarbete
          </head>
          <p xml:id="i-At6zPgFBGVRFiM7BE3qvvo">
            Tiden i häktet är för många en mycket omskakande upplevelse oavsett
            bakgrunden till varför man befinner sig där. Många hamnar i en
            djup kris och behöver hjälp.
          </p>
          <p xml:id="i-9ELNCbQfZ7cgq2WT9mBMCZ">
            När det gäller missbrukare är dessa ofta akut drogpåverkade vid
            intagning i häkte, och då inträder naturligtvis en avgiftningssituation
            med starka abstinensbesvär. Detta är antagligen en av anledningarna
            till att vi under flera år haft relativt många självmord på våra
            häkten. Detta är utomordentligt allvarligt, och staten måste ta
            ett stort ansvar för att människor som sätts i förvar får det
            stöd och den hjälp som behövs. Det är viktigt att de ökade resurserna
            som satsas för narkotikabekämpning inom kriminalvården även fortsättningsvis
            kommer häktena till del.
          </p>
          <p xml:id="i-AC8a4vtUTeQi7jcQ6HzZFn">
            Vänsterpartiet anser att den viktigaste resursen i detta arbete
            är personalen. De måste få bättre utbildning i den här typen av
            frågor och dessutom kontinuerlig handledning och vidareutbildning.
            Tillgången till sjukvårdspersonal måste vara stor. Ytterligare
            en viktig faktor är personaltätheten. Det måste finnas utrymme
            för extra tillsyn av intagna med behov av sådan utan att det får
            till konsekvens att man måste förändra och dra ned på övrig verksamhet.
            Verksamheten behöver också utvecklas så att man redan under häktningstiden
            tar vara på möjligheten att påbörja insatser för att motivera
            och förbereda den häktade för ett liv utan missbruk och kriminalitet.
          </p>
          <head xml:id="i-VomWesVYkmxcBTVsWo2WXc" type="h1">
            8 Kvinnor inom kriminalvården
          </head>
          <p xml:id="i-AcYAGq2JbzCRf7ypDxeaZv">
            Det finns mycket som är förbjudet och som inte accepteras i vårt
            samhälle. Kriminalitet är en av dem. Är man dessutom kvinna och
            kriminell är det ett ännu större brott mot våra normer, och det
            leder till ett stort utanförskap. Det passar inte in i vår bild
            av vad som är normalt. Med detta i tankarna kan man bara försöka
            tänka sig hur man blir behandlad och sedd om man som kvinna dessutom
            har barn och är kriminell. Det är en situation som många inte
            tror finns eller i alla fall inte vill se. Skulle man tvingas
            se det, skulle de flesta antagligen bara slå bort det som förkastligt.
            Hur kan en mamma göra så mot sina barn? Har hon ingen ansvarskänsla
            alls?
          </p>
          <p xml:id="i-H4pqjrr7UpmRQPKW8JUW5i">
            I verkligheten finns dessa kvinnor mitt ibland oss. Eftersom
            även de är produkter av vårt samhälle är de mycket medvetna om
            sitt utanförskap, och de skuldbelägger sig själva genom att ställa
            de frågor som många andra skulle ställa. Deras väg tillbaka till
            att bli en del av vårt samhälle igen, med dessa förutsättningar,
            är oerhört lång. Att många inte ens vill se deras behov gör det
            inte lättare. (Ovanstående är ett utdrag ur ett projektarbete
            i sociologi, vt 98, Institutionen för socialt arbete, Göteborgs
            universitet).
          </p>
          <p xml:id="i-VPZFeiG4aLzb93Cxq7eHBQ">
            Kriminalvården är en klart mansdominerad värld där den manlige
            internen i dag utgör den norm som verksamheten är uppbyggd kring.
            I dag finns inte vare sig kunskap om eller beredskap för kvinnors
            särskilda situation och behov. Detta gäller såväl lokalers utformning
            och motiveringsarbetets upplägg som de sjukvårdsresurser som tillhandahålls.
          </p>
          <p xml:id="i-MX44LogesPUqCfdYaTpM11">
            Frivården har en särskilt betydelsefull roll när det gäller kvinnor
            som begår brott eftersom en stor andel av kvinnorna inom kriminalvården
            döms till påföljder under frivårdens ansvarsområde. Det har på
            vissa håll utvecklats program och verksamheter för kvinnor, men
            trots detta har inte kvinnors särskilda behov fått ett tillräckligt
            starkt genomslag inom frivårdens verksamhet. Därför måste kunskapen
            om och arbetet med förståelsen för kvinnors särskilda behov intensifieras
            och utvecklas.
          </p>
          <p xml:id="i-6wUannHUoW3LAGgLKQoN3C">
            Kvinnornas tidigare livserfarenhet gör att behovet av behandling
            är mycket stort. Där räcker det inte med den vanliga programverksamheten
            även om man utformar den efter kvinnors specifika behov. För flertalet
            handlar det om långvarig terapi, och för att kunna ha en möjlighet
            att rehabiliteras och återanpassas krävs det att dessa möjligheter
            byggs ut. Kvinnors situation inom kriminalvården bör således uppmärksammas
            särskilt, och åtgärder bör vidtas för att anpassa kriminalvården
            för kvinnor. Detta bör riksdagen som sin mening ge regeringen
            till känna.
          </p>
          <head xml:id="i-YRwJEjoonpnrBpsVcK9T9a" type="h1">
            9 Livstidsstraffet
          </head>
          <p xml:id="i-5Q8JJLCSWW8G1c1aBA2yR1">
            Grundprincipen för allt dömande är att påföljder skall vara rättvisa
            och förutsägbara. En annan grundprincip är att domstolarna skall
            vara den dömande makten, frikopplad från den politiska som är
            den lagstiftande makten. Ändå är det så att det strängaste straffet
            som kan utdömas i Sverige inte kan sägas omfattas av dessa principer.
          </p>
          <p xml:id="i-XNiuFRSbZJvQR5fezzgyjS">
            Fram till förra året byggde livstidsstraffet på att regeringen
            var den instans som slutligen, genom nådeinstitutet, bestämmer
            strafftidens längd. Nu gäller i stället att en livstidsdömd, efter
            att ha avtjänat minst tio år av sitt straff, kan ansöka om tidsbestämning
            av straffet. De som har att bedöma ansökan är Örebro tingsrätt.
            Detta gäller dock inte dem som dömts av någon av Förenta nationernas
            tribunaler för brott mot internationell humanitär rätt eller av
            Internationella brottmålsdomstolen och som överförts hit för verkställighet.
          </p>
          <p xml:id="i-XVpZG1yLqDPwbWquMtwLGm">
            Förändringarna var positiva och löser en del av de principiella
            problemen med den tidigare ordningen. Även om förändringarna skulle
            få det avsedda genomslaget löser det dock inte frågan om det är
            rimligt att de som har dömts för brott för så många år sedan får
            sin strafftid påverkad av vad som händer i dag. Sker det grova
            och uppmärksammade brott och allmänhetens attityd hårdnar eller
            förändras det politiska klimatet i dessa frågor är det ofrånkomligt
            att detta kommer att påverka strafftidens längd. Även tillkommande
            straffskärpningar för grova brott kommer eventuellt att påverka
            bedömningen när man ska tidsbestämma straffet. Det strider mot
            principen att man inte ska kunna drabbas av retroaktiv lagstiftning.
          </p>
          <p xml:id="i-jjUTtP7YWir9xUpbv2UxV">
            Tyvärr tyder också många avgöranden på att detta varit ett dominerande
            inslag när den nya lagstiftningen ska tillämpas. I skrivande stund
            väntar det första avgörandet i HD, men nuvarande ordning har alltså
            redan börjat visa på problem.
          </p>
          <p xml:id="i-Sc26eZFhKJygCjqWMPG49y">
            Innan straffet tidsbestäms försvåras också den dömdes återanpassning
            till samhället. I detta arbete är det viktigt med tydliga mål
            och förutsättningar. Livstidsstraffet bör avskaffas och ersättas
            med ett tidsbestämt straff. Detta bör riksdagen som sin mening
            ge regeringen till känna.
          </p>
          <head xml:id="i-QS2VF7BXrQ5rnoru2FVxcQ" type="h1">
            10 Långtidsdömda
          </head>
          <p xml:id="i-GmTpvetfGmwDuKCLKZCkBb">
            Antalet dömda till långa fängelsestraff har ökat de senaste åren.
            Situationen för denna grupp är särskilt svår, och de är oftast
            intagna på anstalter som har högsta säkerhetsklass. Påfrestningarna
            och konflikter har ökat och våldet har trappats upp. Det har också
            blivit vanligare med gängbildningar på anstalterna. En del har
            sitt ursprung utanför anstalterna och en del skapas inne på anstalterna.
            De senaste årens rymningar och upplopp har delvis sin grogrund
            i detta.
          </p>
          <p xml:id="i-RTpjF67LrrBMKsyXhXA3Dx">
            Detta är en oroväckande utveckling, och risken finns att fler
            och fler kommer att känna ett behov av att ingå i någon gruppering
            för att klara sig under anstaltsvistelsen. Det är därför extra
            viktigt att uppmärksamma de långtidsdömdas situation. Det finns
            i detta ett vägval: Antingen fortsätter man med att vidta ökade
            säkerhetsåtgärder för alla och skapar mindre och mindre avdelningar
            för att minska kontaktytorna mellan internerna eller så måste
            det till särskilda lösningar för olika grupper. Vi anser att det
            senare är rätt väg att gå.
          </p>
          <p xml:id="i-G1F48qBzMugRdhkEtkDhcK">
            Vänsterpartiet anser att för en liten grupp av internerna är
            ökade säkerhetsåtgärder och minskade kontaktytor nödvändiga åtgärder
            för att kunna tillgodose skyddsbehovet både hos andra interner
            och hos personalen. Men det bör inte göras på det sätt som det
            görs i dag då denna grupp oftast får vistas stora delar av straffet
            på Kumlabunkern eller på isoleringen på de andra säkerhetsanstalterna.
            Det måste nu skapas platser antingen genom en särskild anstalt
            eller på annat sätt där man har kvalificerad personal, där samarbete
            med psykiatrin är en naturlig del av arbetet och där målsättningen
            ska vara att skapa en verkställighet med innehåll även för denna
            grupp.
          </p>
          <p xml:id="i-29uDwdCHLTuRb9dpTtJVEf">
            När det gäller övriga interner måste det utvecklas olika modeller
            för anstalterna så att de fångar som visar en positiv utveckling
            ska ha möjlighet att vara på anstalter med större avdelningar
            med exempelvis större utbud av fritidsaktiviteter. Framför allt
            måste de som är förstagångsdömda, om det inte finns synnerliga
            skäl, placeras på denna typ av anstalter.
          </p>
          <p xml:id="i-FDpV8F5tuCnk9ce1y9PbCp">
            Vid anstalten i Kumla infördes för några år sedan en särskild
            mottagningsenhet. Vid denna enhet placeras alla som har dömts
            till fyra år eller mer, under de första veckorna av verkställigheten.
            Syftet med detta är att göra en kartläggning av klienten, dennes
            behov och även en s.k. farlighetsbedömning. Kartläggningen ska
            sedan ligga till grund för placeringen av klienten så att både
            samhällsskyddet och klientens behov kan tillgodoses.
          </p>
          <p xml:id="i-UyxbiaZoV9mn6Qx7eLTvV9">
            Vi ser det emellertid som ett problem att omkring hälften av
            alla som kommer till mottagningsenheten placeras på fängelser
            i de två högsta säkerhetsklasserna. Detta är en förmodligen onödigt
            hög andel. Trots att det ska ske omprövningar av en intagens säkerhetsklassning
            stannar man dessutom inom denna säkerhetsklass under hela verkställigheten.
            Ibland innebär detta att restriktionerna mot den intagne är så
            hårda att vid frigivningstillfället blir det en alltför abrupt
            omställning. Vi avser att återkomma i frågan om säkerhetsbedömning
            av intagna.
          </p>
          <p xml:id="i-A7LeR8eE3kEJkh4tWUogSQ">
            Men vi anser också att man kan fundera på ett annat steg i utvecklingen
            när det gäller kriminalvård för långtidsdömda. I Skottland har
            man infört särskilda avdelningar för dem som är dömda till tio
            år eller livstid där de får vistas under de första åren av verkställigheten.
            På dessa avdelningar satsar man extra på bearbetning av brottet
            och den uppgivenhet och förvirring som ett så långt straff givetvis
            ger upphov till. På dessa avdelningar får den intagne hjälp med
            att lösa praktiska problem som kan uppstå utanför anstalten. Exempel
            på sådant är familjeproblem, barnens situation och liknande. Därutöver
            ges information om hur fängelset och fängelselivet fungerar, vad
            som krävs av en, vilka rättigheter och skyldigheter man har och
            vart man skall vända sig med olika ärenden.
          </p>
          <p xml:id="i-CEQyT9sEyV4QXEbopKCRwG">
            Behovet har visat sig stort då många av dem som döms till dessa
            straff är dömda för mord och då ofta relationsmord, utan annan
            kriminell bakgrund. Genom att man dessa första år koncentrerar
            sig på att lösa och bearbeta olika typer av problem och att förbereda
            för anstaltsvistelsen är klienten mycket lugnare och mer välfungerande
            när han eller hon placeras vid vanlig anstalt. Resultatet har
            blivit att anstalterna fungerar bättre och antalet incidenter
            har minskat. Regeringen bör utreda möjligheterna att arbeta på
            detta sätt även i Sverige och införa avdelningar för personer
            med mycket låga straff. Detta bör riksdagen som sin mening ge
            regeringen till känna.
          </p>
          <head xml:id="i-Q54AbiXj8KjVeVh2gmWa1q" type="h1">
            11 Åtgärder för utbildning och arbete
          </head>
          <p xml:id="i-568UoSKmeCMuRwMwCvtvvb">
            För att kriminalvården ska lyckas med sitt uppdrag krävs att
            man gör stora ansträngningar för att intagna ska kunna få utbildning
            och arbete. Dessa är viktiga faktorer för att hjälpa en dömd person
            till ett normalt liv och på så sätt förebygga att han eller hon
            återfaller i kriminalitet. I detta sammanhang är den s.k. normaliseringsprincipen
            viktig. Denna innebär att det i så stor utsträckning som möjligt
            ska vara de samhällsfunktioner som hjälper människor utanför kriminalvården
            också ska vara verksamma bland de intagna.
          </p>
          <p xml:id="i-Mu1jwSbskmsps4xTK6t4ZW">
            En åtgärd som underlättar för dömda att återanpassas är permanentade
            verksamheter med bidrag från AMS som kallas KrAMI, när det gäller
            män, och MOA, när det gäller kvinnor. De är ett samarbete mellan
            frivården, socialtjänsten och arbetsförmedlingen för att få ut
            klienter i arbetslivet och finansieras från dessa tre parter.
            Hur fördelningen ser ut sinsemellan varierar över landet.
          </p>
          <p xml:id="i-QGkjJa2rWWRm3FZrX9Cv8u">
            Vi har låtit riksdagens utredningstjänst titta på framtiden när
            det gäller detta, och den ser tyvärr mycket dyster ut. Inom det
            nätverk som skapats mellan de kommuner där KrAmi och MOA bedrivs
            är man oroade. På flera ställen har man fått indragna anslag.
            Nätverket framhåller att länsarbetsnämndernas minskade anslag
            och prioriteringar hotar KrAmi/MOA:s existens och att länsarbetsnämndernas
            framtida deltagande i projekten är oklart. Nätverket efterlyser
            även en långsiktig samordning mellan myndigheterna och ett övergripande
            ansvar för verksamheterna.
          </p>
          <p xml:id="i-FLjqhXWJjTKyyE8MoGtLcs">
            Efter att Vänsterpartiet lyft upp frågan skriver regeringen i
            sin budgetproposition att samverkan kring KrAMI-verksamheten bör
            fördjupas. Om detta är en tillräcklig signal till Arbetsmarknadsverket
            är dock mycket tveksamt. Regeringen anvisar inte tillräckliga
            ekonomiska medel för detta. Det bör säkerställas att verksamheterna
            KrAMI och MOA behålls och fördjupas. Detta bör riksdagen som sin
            mening ge regeringen till känna.
          </p>
          <p xml:id="i-6KRuDk4PxXTxcNDus4vDmT">
            Inom kriminalvården erbjuds på vissa håll yrkesutbildningar som
            finansieras av AMS. Dessa yrkesutbildningar är populära hos de
            intagna, och när det gäller Stockholmsregionen får hela 90 % av
            dem som gått dessa utbildningar ett arbete. Det ser också så ut
            i resten av landet. Utbildningarna leder i många fall till yrken
            där det är brist på arbetskraft, t.ex. är ett flertal hantverksjobb.
          </p>
          <p xml:id="i-4rfzofnvoi5eRpvanfH2L8">
            Många är rädda att dessa utbildningar ska dras in efter de minskade
            resurserna till AMS. Det har förekommit uppgifter om att de ska
            dras in helt. Enligt riksdagens utredningstjänst kan AMS inte
            svara på hur mycket som ska avsättas utan det ska diskuteras med
            kriminalvården. Att denna viktiga verksamhet lever under så osäkra
            former är självklart inte tillfredsställande. I stället bör fler
            intagna inom kriminalvården erbjudas kvalificerad yrkesutbildning.
            Detta bör riksdagen som sin mening ge regeringen till känna.
          </p>
        </div>
        <div type="motSignatures">
          <list>
            <item xml:id="i-B5TUemwwQFdSBtVd1sb9P8" who="i-2aZQBvMx8o6ihusfvExbt8">
              Alice Åström (v)
            </item>
            <item xml:id="i-MVt18oQTBFtVRMo372qEEE" who="i-JxxHuvwXWsJTZYTnBZLHj">
              Marianne Berg (v)
            </item>
            <item xml:id="i-2JhebBfyDh79gbKMBPqZWq" who="i-K3yJ7rruozYUK99nj91ffc">
              Hans Linde (v)
            </item>
            <item xml:id="i-NkMYbtgdWChhZeyVpawNsP" who="i-6MWLY5JdykMGLLUo96skfp">
              Lena Olsson (v)
            </item>
            <item xml:id="i-FjNvDXg6gDMFSnWezFaoi4" who="i-991obiMTz36s9V7z3YpuZk">
              Gunilla Wahlén (v)
            </item>
          </list>
        </div>
      </div>
    </body>
  </text>
</TEI>
