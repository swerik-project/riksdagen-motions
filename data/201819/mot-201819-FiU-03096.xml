<?xml version="1.0" encoding="utf-8"?>
<TEI xmlns="http://www.tei-c.org/ns/1.0" xmlns:xi="http://www.w3.org/2001/XInclude" xml:id="mot-201819-FiU-03096">
  <teiHeader>
    <fileDesc>
      <titleStmt>
        <title>med anledning av prop. 2018/19:100 2019 års ekonomiska vårproposition</title>
        <author corresp="i-UgG6CqxVABxx5Hq9mpcZ8M">av Ebba Busch Thor m.fl. (KD)</author>
      </titleStmt>
      <publicationStmt>
        <authority>SWERIK PROJECT</authority>
      </publicationStmt>
      <sourceDesc>
        <bibl>
          <title>Motion 2018/19:3096 av Ebba Busch Thor m.fl. (KD)</title>
          <idno type="rdwebb">H6023096</idno>
          <rs type="number">3096</rs>
          <orgName type="comitteeAbbreviation">FiU</orgName>
          <ref type="dokument_url_text">http://data.riksdagen.se/dokument/H6023096/text</ref>
          <ref type="dokument_url_html">http://data.riksdagen.se/dokument/H6023096</ref>
          <ref type="dokumentstatus_url_xml">http://data.riksdagen.se/dokumentstatus/H6023096</ref>
          <ref type="docx">http://data.riksdagen.se/fil/CD7B9E38-CD5E-4358-9F27-7D24A0280630</ref>
          <ref type="pdf">http://data.riksdagen.se/fil/9E838797-429C-4ECA-97F8-28DE2DA4133B</ref>
        </bibl>
      </sourceDesc>
    </fileDesc>
    <profileDesc>
      <particDesc>
        <listPerson>
          <person gender="woman">
            <idno>i-UgG6CqxVABxx5Hq9mpcZ8M</idno>
            <name>Ebba Busch Thor</name>
            <state type="partyAffiliation" ref="Q213654">
              <desc>KD</desc>
            </state>
          </person>
          <person gender="man">
            <idno>i-TodycJLEopZCV6uNkQANDV</idno>
            <name>Jakob Forssmed</name>
            <state type="partyAffiliation" ref="Q213654">
              <desc>KD</desc>
            </state>
          </person>
          <person gender="man">
            <idno>i-6umT1k53jwZ9Rr9pvYUNWh</idno>
            <name>Lars Adaktusson</name>
            <state type="partyAffiliation" ref="Q213654">
              <desc>KD</desc>
            </state>
          </person>
          <person gender="man">
            <idno>i-V4PGuKUAKzYUXWKqj2bLeL</idno>
            <name>Andreas Carlson</name>
            <state type="partyAffiliation" ref="Q213654">
              <desc>KD</desc>
            </state>
          </person>
          <person gender="woman">
            <idno>i-NHqTsXnUVsZFg94vA6SKDr</idno>
            <name>Acko Ankarberg Johansson</name>
            <state type="partyAffiliation" ref="Q213654">
              <desc>KD</desc>
            </state>
          </person>
          <person gender="man">
            <idno>i-Ybw8JnrmHGCsqpipBke8a7</idno>
            <name>Mikael Oscarsson</name>
            <state type="partyAffiliation" ref="Q213654">
              <desc>KD</desc>
            </state>
          </person>
          <person gender="woman">
            <idno>i-D2JRw2JQkbJnAYJEiDcH47</idno>
            <name>Camilla Brodin</name>
            <state type="partyAffiliation" ref="Q213654">
              <desc>KD</desc>
            </state>
          </person>
        </listPerson>
      </particDesc>
      <correspDesc>
        <correspAction type="status" subtype="closed"/>
        <correspAction xml:id="i-U1b46V54Y2XTsvPNaTVPTT" type="basedOn"/>
        <correspContext corresp="i-U1b46V54Y2XTsvPNaTVPTT">
          <ref>Proposition 2018/19:100</ref>
        </correspContext>
        <correspAction xml:id="i-JZ8KxNGBor3WKDaDwYD9Hs" type="signed"/>
        <correspContext corresp="i-JZ8KxNGBor3WKDaDwYD9Hs">
          <note type="signatory" corresp="i-UgG6CqxVABxx5Hq9mpcZ8M"/>
          <note type="signatory" corresp="i-TodycJLEopZCV6uNkQANDV"/>
          <note type="signatory" corresp="i-6umT1k53jwZ9Rr9pvYUNWh"/>
          <note type="signatory" corresp="i-V4PGuKUAKzYUXWKqj2bLeL"/>
          <note type="signatory" corresp="i-NHqTsXnUVsZFg94vA6SKDr"/>
          <note type="signatory" corresp="i-Ybw8JnrmHGCsqpipBke8a7"/>
          <note type="signatory" corresp="i-D2JRw2JQkbJnAYJEiDcH47"/>
        </correspContext>
        <correspAction xml:id="i-3oGScBfDMUDxJwqixyBJ6Y" type="submitted">
          <date when="2019-04-30"/>
          <time when="12:04:49"/>
        </correspAction>
        <correspAction xml:id="i-U22xqDVaqJ8VbvyeRSUZEQ" type="dismissed">
          <date when="2019-05-02"/>
        </correspAction>
        <correspAction xml:id="i-8zAzDKrr3zZ5LRzz4o7wos" type="reviewed">
          <date when="2019-05-02"/>
          <time when="13:18:14"/>
        </correspAction>
        <correspAction xml:id="i-CAMjBEVc77PkrEsK2qvUZo" type="referred">
          <date when="2019-05-03"/>
        </correspAction>
        <correspAction xml:id="i-GELH2tqDYxrLBNrzwVQzXX" type="assigned">
          <date when="2019-06-18"/>
          <time when="16:34:52"/>
        </correspAction>
        <correspContext corresp="i-GELH2tqDYxrLBNrzwVQzXX">
          <ref type="assignedTo">Finansutskottet</ref>
        </correspContext>
        <correspAction xml:id="i-CMxqs1u1VbfK366L69ULVf" type="behandlas_i"/>
        <correspContext corresp="i-CMxqs1u1VbfK366L69ULVf">
          <ref type="uppgift">2018/19:FiU20</ref>
          <ref type="ref_dok_id">H601FiU20</ref>
          <ref type="ref_dok_typ">bet</ref>
          <ref type="ref_dok_rm">2018/19</ref>
          <ref type="ref_dok_bet">FiU20</ref>
          <ref type="ref_dok_titel">Riktlinjer för den ekonomiska politiken</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
      </correspDesc>
      <textClass>
        <catRef scheme="#docType" target="#mot"/>
        <catRef scheme="#motionType" target="#parti"/>
        <catRef scheme="#motionType" target="#följd"/>
      </textClass>
    </profileDesc>
  </teiHeader>
  <text>
    <body>
      <div type="motHeader">
        <div type="motTitle">
          Motion till riksdagen 2018/19:3096 av Ebba Busch Thor m.fl. (KD)
          med anledning av prop. 2018/19:100 2019 års ekonomiska vårproposition
        </div>
      </div>
      <div type="motBody">
        <div xml:id="i-KGKY8NKFyNFUdWmGEdmeGB" type="TOC">
          <head xml:id="i-5hjWGrLWsBTbAJbdX9oN1h">
            Innehållsförteckning
          </head>
          <list>
            <item style="indent-level: 1">
              Förslag till riksdagsbeslut
            </item>
            <item style="indent-level: 1">
              Ett tryggare Sverige – Kristdemokraternas vårmotion 2019: En
              politik som ser och möter Sveriges problem
            </item>
            <item style="indent-level: 1">
              Ekonomiska utsikter
            </item>
            <item style="indent-level: 1">
              Kristdemokraternas ekonomiska politik
            </item>
            <item style="indent-level: 2">
              En hälso- och sjukvård i världsklass
            </item>
            <item style="indent-level: 2">
              Att åldras i trygghet och värdighet
            </item>
            <item style="indent-level: 2">
              Rätten till assistans en självklarhet
            </item>
            <item style="indent-level: 2">
              Stärk socialtjänsten
            </item>
            <item style="indent-level: 2">
              Familjepolitik för ökad trygghet och frihet
            </item>
            <item style="indent-level: 2">
              Stärkt rättsväsen för ökad trygghet
            </item>
            <item style="indent-level: 2">
              Ansvarsfull och human migrationspolitik
            </item>
            <item style="indent-level: 2">
              Bättre och mer effektiv integration
            </item>
            <item style="indent-level: 2">
              Ett företagsklimat för fler jobb
            </item>
            <item style="indent-level: 2">
              Reformer för fler bostäder
            </item>
            <item style="indent-level: 2">
              En skola för kunskap och bildning
            </item>
            <item style="indent-level: 2">
              Tryggare ekonomi för äldre
            </item>
            <item style="indent-level: 2">
              Goda kommunikationer i hela landet
            </item>
            <item style="indent-level: 2">
              En hållbar miljö- och klimatpolitik
            </item>
            <item style="indent-level: 2">
              Ett stärkt jordbruk
            </item>
            <item style="indent-level: 2">
              Sammanhållning över gränserna
            </item>
            <item style="indent-level: 2">
              Försvaret och samhällets krisberedskap
            </item>
            <item style="indent-level: 2">
              En politik som stödjer, inte styr, kulturen
            </item>
            <item style="indent-level: 2">
              Det civila samhället
            </item>
            <item style="indent-level: 1">
              Kristdemokraternas tillkommande reformer våren 2019
            </item>
            <item style="indent-level: 2">
              Förbättrade personalvillkor inom äldreomsorgen
            </item>
            <item style="indent-level: 2">
              Politik för ökat bostadsägande
            </item>
            <item style="indent-level: 2">
              Mer mark för byggandet
            </item>
            <item style="indent-level: 2">
              Reformer för ökat ägande bland unga
            </item>
            <item style="indent-level: 2">
              Sammanställning av Kristdemokraternas nya satsningar
            </item>
          </list>
        </div>
        <div type="motProposal" subtype="förslag">
          <head xml:id="i-WFAH8pP1yySD3kwEAtaWWX">
            Förslag till riksdagsbeslut
          </head>
          <list>
            <item xml:id="i-2AWaynJiGRrxiJNmh79sSE" sortKey="Yrkande 1">
              Riksdagen godkänner de riktlinjer för den ekonomiska politiken
              och budgetpolitiken som föreslås i motionen och tillkännager detta
              för regeringen.
            </item>
          </list>
        </div>
        <div type="motContent">
          <head xml:id="i-8hZ7dhReGDBJ8Nr4yoiWFe" type="h1">
            Ett tryggare Sverige – Kristdemokraternas vårmotion 2019: En
            politik som ser och möter Sveriges problem
          </head>
          <p xml:id="i-D9MTcPWvvun8fdcguyKkrZ">
            Budgetförhandlingar kräver hårt arbete och god samarbetsvilja
            för att lyckas med tuffa prioriteringar, en helhet som håller
            ihop och samtidigt göra alla parter hyggligt nöjda. Det är möjligt
            om man har en gemensam grunduppfattning om samhällsproblemen och
            lösningarna på dem – en tydlig inriktning för politiken och ett
            stort förtroende för varandra.
          </p>
          <p xml:id="i-3APjRTHkMJhJWershmDTaK">
            I Kristdemokraternas och Moderaternas budget för 2019 klarade
            vi det. Vi tog sikte på att börja lösa Sveriges verkliga problem.
            Vi prioriterade att stärka svensk ekonomis långsiktiga förmåga
            till tillväxt och jobbskapande samtidigt som vi ökade enskildas
            och familjers frihet, stärkte tryggheten och förbättrade välfärden.
            Vi genomförde reformer och tillförde stora resurstillskott till
            mer tillgänglig och jämlik sjukvård, fler äldre­boendeplatser,
            starkare försvar, fler poliser och förstärkningar av skola, äldreomsorg
            och primärvård. Vi ökade stödet till föräldrar, utsatta barn och
            civilsamhället.
          </p>
          <p xml:id="i-CUU6SpwCk43bkbraxWweng">
            Januariprojektet verkar inte hålla samma fokus, utan innehåller
            mest partimärkta reformer som de fyra partierna tvingat på varandra
            och som spretar åt olika håll. Och ingen vill ta ansvar för helheten.
            En påtvingad (förvisso självpåtvingad) gemenskap resulterar tyvärr
            inte i ett gott ledarskap för Sverige.
          </p>
          <p xml:id="i-S38xAVKqgF4ByjtUWGxEjw">
            Förutom spretigt och otydligt riskerar detta också att bli kostsamt.
            Notan för januarisamarbetet har hittills barn och äldre fått plocka
            upp. I den första gemensamma budgeten blir det smärtsamt tydligt
            att när siffrorna inte går ihop sista förhandlingsnatten, då är
            konstellationen villig att nagga välfärden i kanten. Psykiatrin,
            äldreomsorgen och satsningar på utsatta barn nedprioriteras till
            förmån för ineffektiva företagsåtgärder, momssänkta naturguider
            och gratis inträde för vuxna till 14 storstadsmuseer.
          </p>
          <p xml:id="i-76aFAz2XVpsxvNXma7kuj9">
            Nu behöver politiken en tydlig inriktning och reformtempot hållas
            uppe. Och det behövs reformer tydligt förankrade i människors
            vardagsliv – som gör livet lite lättare att leva. I vår vårmotion
            aviserar vi därför stora satsningar på äldreomsorg genom bättre
            villkor för personalen, på ett stärkt rättsväsen och på reformer
            för en bättre fungerande bostadsmarknad.
          </p>
          <p xml:id="i-VwgWQFaqPYKNp65wZChjD9">
            Vi vill att personalen inom äldreomsorgen – 92 procent kvinnor
            – ska ha goda arbetsvillkor och kunna göra ett bra jobb. Det borde
            vara en självklarhet att de som sköter om våra nära och kära på
            ålderns höst inte ska behöva bli sjuka av sitt jobb. Och för att
            säkra personalförsörjningen för välfärden i framtiden måste vi
            öka attraktiviteten för omsorgsyrken. Med satsningar på mindre
            stress för personalen följer också ökad social aktivering för
            den äldre, högre kvalitet och mer gemenskap.
          </p>
          <p xml:id="i-APpBqratt5okdunNfMLw1a">
            På dagens bostadsmarknad stängs unga med lägre men stabila inkomster
            ute från ägd bostadsmarknad och tvingas in i den fattigdomsfälla
            som hyresrätten faktiskt ofta utgör. Familjer som är trångbodda
            har svårt att skaffa hus, och i utsatta områden finns i princip
            inga möjligheter att äga sin egen bostad. Vi anser att det är
            dags för breda sociala reformer för eget ägt boende. Det skulle
            minska ojämlikheter, främja ekonomin och förbättra möjligheterna
            att bygga ett gott samhälle tillsammans.
          </p>
          <p xml:id="i-TTynUSsUydwhXkJMhn9i5L">
            För ökad trygghet i samhället krävs att hela rättsväsendet stärks.
            Vi har i flertalet budgetar skjutit till stora resurser till polis,
            domstolar och åklagare för att bekämpa brottslighet och ökande
            otrygghet. Nu krävs att Kriminalvården också får förutsättningar
            att göra sin del i kedjan. Därför satsar vi på fler platser i
            häkten och anstalter för att motverka överbeläggning och skapa
            miljöer som möjliggör rehabilitering.
          </p>
          <p xml:id="i-Q52tVkUAUZ6vJJrugGaBG4">
            Kristdemokraterna kommer att fortsatt möta samhällsproblemen
            med verkningsfulla reformer. I ett läge där äldre, patienter och
            barnfamiljer inte verkar ha någon som för deras talan vid förhandlingsbordet
            är vi garanten för att de inte glöms bort. Vi är en rakryggad
            opposition som driver och utvecklar politik för ett välfärdslöfte
            att lita på. Vi står redo att ta över regeringsmakten, närhelst
            den möjligheten infinner sig.
          </p>
          <head xml:id="i-X8xEqNmBWcERbPekPaaGq5" type="h1">
            Ekonomiska utsikter
          </head>
          <p xml:id="i-MWywVyayXQGAaoM58o4UXH">
            Sverige befinner sig fortsatt i en god konjunktur och flera ekonomiska
            nyckeltal är fortsatt starka. Men efter en lång högkonjunktur
            menar allt fler bedömare att den ekonomiska tillväxten har nått
            sin topp och nu kommer att tappa fart. Under 2019 mattas högkonjunkturen
            av, enligt Konjunkturinstitutet, och bnp förväntas växa med 1,5
            procent. Analysen bygger på att näringslivets investeringar minskar
            något, och att företag och hushåll har blivit mindre optimistiska.
            Trots att det fortsatt råder högkonjunktur på arbetsmarknaden,
            med högt resursutnyttjande, är utvecklingen av löner och inflation
            måttlig. Frånvaron av strukturellt riktiga reformer kombinerat
            med ofokuserade utgiftsreformer som byggt ut det offentliga åtagandet
            de senaste åren gör att problem i ekonomin kan komma att förstärkas
            när ekonomin vänder ned. Reformtempot blir därför centralt under
            den här mandat­perioden.
          </p>
          <p xml:id="i-9bVp1gN1wocdVuCxpiff7L">
            Även om Sverige åtnjutit en långdragen högkonjunktur har den
            inte kommit alla till del, och flera utmaningar kvarstår. På arbetsmarknaden
            ser vi en djup tudelning, där arbetslösa i en utsatt ställning
            – ofta med låg utbildning – har svårt att få jobb medan det råder
            arbetskraftsbrist inom högkvalificerade yrken och inom välfärden.
            Tillväxten i tillgångspriser har mattats av. Börserna runt om
            i världen har varit mer volatila inför oron för den globala konjunkturen,
            inte minst drivet av riskerna för omfattande handelskonflikter.
            I Sverige har bostadspriserna fallit något och de finansiella
            aktörerna har blivit mer restriktiva med sin utlåning, vilket
            tillsammans med hårdare amorterings­krav har bidragit till minskad
            försäljning och minskad rörlighet på bostadsmarknaden.
          </p>
          <p xml:id="i-Jmws56T5aqqBV2T5U7zX3H">
            En eventuell konjunkturnedgång i omvärlden kommer att påverka
            Sverige, som i dagsläget står inför en rad utmaningar. Problemen
            på arbetsmarknaden, bostads­marknaden och risken för förlorad
            konkurrenskraft gör det särskilt angeläget med nya strukturreformer
            för att klara en god utveckling framöver.
          </p>
          <p xml:id="i-4gtVtCPzvzFTie4JWqDf6d">
            Den senaste tiden har handelskriget mellan USA och dess främsta
            handelspartner eskalerat. USA har infört tullar mot EU-länderna,
            och EU-kommissionen har svarat med att införa tullar och sanktioner
            mot amerikanska handelsvaror. USA:s och Kinas handelsrelation
            är på samma sätt ett orosmoln för ekonomin. Situationen rörande
            Storbritanniens utträde ur EU är fortfarande oklar, och en ”hård
            brexit” utan avtal på plats, hotar fortfarande. Det skulle kunna
            få dramatiska konsekvenser för Europas ekonomier. Men även med
            ett avtal på plats riskerar Sverige att påverkas negativt då vi
            dels har mycket handel med Storbritannien, dels har stora utbyten
            i övrigt – inte minst vad gäller arbetskraft. Dessutom försvinner
            en likasinnad i EU-kretsen när det gäller synen på frihandel och
            konkurrenskraft, vilket kan påverka tillväxtmöjligheter på sikt.
          </p>
          <p xml:id="i-WSat8zmEzhhFjLPBpb5WQ4">
            Vad gäller de offentliga finanserna klarade Sverige den ekonomiska
            nedgången i finanskrisens spår bättre än de allra flesta jämförbara
            länder. Avgörande skäl till att vi klarade krisen väl var dels
            det finanspolitiska ramverket inklusive överskottsmålet, dels
            alliansregeringens strukturreformer och återhållsamhet som gjorde
            att Sverige gick in i finanskrisen med tillräckliga säkerhetsmarginaler.
          </p>
          <p xml:id="i-Bn71CH84HevMLu3Qs3yvEB">
            Kristdemokraterna välkomnade därför den överenskommelse som slöts
            mellan sju partier i riksdagen om ett nytt finanspolitiskt ramverk
            och som träder i kraft i år. Överenskommelsen innebär fortsatt
            fokus på ansvar för de offentliga finanserna och beredskap för
            nya kriser. Principen om överskott i de offentliga finanserna
            ligger fast, och kompletteras med ett nytt skuldankare. Med det
            nya finanspolitiska ramverket säkerställs dels att sparandet över
            en konjunkturcykel ska vara positivt, dels att den totala skuldnivån
            ska vara så pass låg att tillräckliga marginaler finns för att
            understödja ekonomin när nästa kris slår till. Därigenom är överskottsmålet
            förenligt med en finanspolitik som kan motverka konjunktursvängningar.
            Då säkras hållbara offentliga finanser på både kort och lång sikt,
            samtidigt som finanspolitiken har utrymme att dämpa konjunktursvängningar
            i ekonomin.
          </p>
          <p xml:id="i-4daUsJkRExpJh7p6sJwFTq">
            Det är nu centralt att visa politiskt ledarskap och även fortsättningsvis
            värna svensk ekonomi. Även om sparandet enligt flera bedömare
            ligger i linje med överskottsmålet för 2019 finns oro för att
            det finansiella sparandet på längre sikt kan behöva stärkas för
            att värna målet. Riskerna med ett budgetsamarbete mellan partier
            som står långt ifrån varandra och inte har en samsyn kring den
            ekonomiska politiken är att det blir en utgiftskoalition och att
            sparandet tvärtom försvagas. Dessa risker följer också av att
            den rödgröna regeringen under förra mandatperioden i högkonjunktur
            valde att bygga ut det offentliga åtagandet på en rad områden.
          </p>
          <head xml:id="i-HirEEUiGUruDXK5i9pyZiw" type="h1">
            Kristdemokraternas ekonomiska politik
          </head>
          <p xml:id="i-JQLvZXr2qsKvvkxbRnAs7C">
            Kristdemokraterna vill ha en ekonomisk politik som tillvaratar
            varje människas förmåga och som underlättar för alla att gå från
            utanförskap till arbete. Den ekonomiska politiken ska skapa förutsättningar
            för ett samhälle med god ekonomisk tillväxt och ett företagsklimat
            som står sig starkt i den allt hårdare globala konkurrensen, men
            också för människor att bygga goda relationer och känna trygghet
            och tillit.
          </p>
          <p xml:id="i-8s7c84DxKvEjWtmWyZ6PBP">
            Den ekonomiska politiken ska stärka familjernas självbestämmande
            och det civila samhällets ställning, vilket är grunden för ett
            fungerande samhälle där människor känner tillit till varandra.
            En välfungerande ekonomisk politik ger oss resurser att satsa
            på välfärden, såsom en god vård och omsorg och en bra skola. Med
            genomtänkta reformer kring arbetsmarknaden och i skattepolitiken
            kan vi förbättra människors möjlighet att lämna arbetslöshet och
            utanförskap.
          </p>
          <p xml:id="i-L1bk5iZ22K1yjD4pV9uJHA">
            Sverige drar nytta av en god konjunktur och att alliansregeringens
            jobbreformer fortsatt skapar förutsättningar för hög sysselsättning
            och god tillväxt. Samtidigt möter Sverige stora utmaningar som
            den nuvarande regeringen står alltför passiv inför. Det handlar
            om brister i tryggheten genom ett underdimensionerat rättsväsen
            som fungerar för dåligt. Det handlar om tillgängligheten i vården
            och omsorgen som tyvärr försämrats de senaste åren och nu fortsätter
            att försvagas. Här behövs riktiga reformer som kan korta ned köerna
            och säkra en jämlik vård i hela landet inom sjukvården och öka
            tryggheten inom äldreomsorgen, genom höjd kvalitet, ökad tillgänglighet
            och ökat inflytande för den enskilde.
          </p>
          <p xml:id="i-DFkfeEE1rSLFG3j6p8KpcR">
            Skolan behöver fördjupa sitt kunskapsuppdrag, men det är också
            uppenbart att samhällets insatser behöver stärkas för att vända
            trenden med barn och unga som mår dåligt och drabbas av psykisk
            ohälsa. I det arbetet måste såväl familjer, barn- och ungdomsvården,
            skolan och ideella sektorn stärkas.
          </p>
          <p xml:id="i-G5Ks6P9jQv6EXGUxnxGiRY">
            Rekordmånga människor befinner sig på flykt undan förtryck och
            krig. Många har sökt och fortsätter att söka sig till Sverige.
            Det är en moralisk plikt och en självklarhet att ta emot människor
            på flykt. Men det skapar också utmaningar för vårt samhälle när
            en stor grupp människor ska integreras. Arbetsmarknaden är tudelad
            med hög arbetslöshet i grupper som befinner sig i en utsatt ställning,
            men med en god arbetsmarknad för övriga. Denna tudelning riskerar
            att fördjupas, med mänskliga, sociala och ekonomiska följder,
            om inte omfattande reformer genomförs.
          </p>
          <p xml:id="i-QZj65sCpj31yLGkjduzRHx">
            Många av de som lämnas efter, utanför arbetsmarknaden, är nyanlända
            som ofta saknar gymnasieutbildning och har bristande språkkunskaper.
            Samtidigt förändras också jobbens karaktär snabbt på arbetsmarknaden.
            En allt större del av jobben kräver högre utbildning och specialistkompetens.
            För att kunna inkludera fler finns ett skriande behov av både
            mer yrkesutbildning och fler arbeten som kräver lägre kvalifikationer
            (s.k. enkla jobb). De behövs för att alla de människor som nu
            kommit till Sverige ska få en möjlighet på den svenska arbetsmarknaden.
          </p>
          <p xml:id="i-RBizYGrwTBxKaDVDxDj5Zt">
            Samtidigt har vi en regering och ett budgetsamarbete som saknar
            riktning och därmed inte förmår svara upp mot dessa utmaningar.
            I vårändringsbudgeten valde regeringen att skära ned på yrkesvux
            och sänka arbetsgivaravgifter för grupper som inte befinner sig
            i en utsatt ställning – i rak motsats till vad som behövs för
            att minska tudelningen. Dessutom väljer de att sänka inkomstskatter
            för de med högst inkomster, men inte att skapa starkare incitament
            för de som ska skaffa sitt första jobb.
          </p>
          <p xml:id="i-PZ7z1mX1QAHtNaubsa6XJh">
            Politiken saknar i dag riktning och reformkraft jämfört med den
            som Kristdemokraterna förde tillsammans med Alliansen. Under alliansåren
            växte helt nya branscher fram som skapade jobb åt människor som
            tidigare befunnit sig i utanförskap. Vi var med och tog Sverige
            ur en återvändsgränd av höjda skatter och bidrag. I stället visade
            vi upp nya vägar till ökad frihet, valfrihet och tillväxt. Utanförskapet
            minskade med en femtedel, trots finanskrisen. Så fungerar en politik
            som litar på människors skaparkraft och bygger Sverige underifrån.
            Men de utmaningar vi står inför nu är både stora och många.
          </p>
          <p xml:id="i-Lh5GnVHPB5LQgVdDPdLbWa">
            Till skillnad från den politik som regeringen och stödpartierna
            nu bedriver såg Kristdemokraterna och Moderaterna till att satsa
            på verkningsfulla reformer för arbetsmarknaden i den budget som
            riksdagen antog i december 2018. Vi satsade stort på yrkesvux,
            sänkte inkomstskatterna med fokus på låga och medelhöga inkomster,
            utökade RUT-avdraget och tog bort den särskilda löneskatten för
            äldre som jobbar. Alla dessa delar syftar till att stärka drivkrafterna
            till arbete och underlätta insteg på arbetsmarknaden.
          </p>
          <p xml:id="i-7tUuPBWaQLJLEeZ73M6kvi">
            Kristdemokraterna vill framöver se satsningar på anställningsformer
            som möjliggör lägre lönekostnader för en tid, medan den anställde
            lär sig jobbet på jobbet. Detta vill vi kombinera med ytterligare
            riktade jobbskatteavdrag för grupper som har svårare att ta sig
            in på arbetsmarknaden – nyanlända, unga och personer som exempelvis
            på grund av arbetslöshet eller sjukdom har varit borta länge från
            arbetsmarknaden.
          </p>
          <p xml:id="i-QbcmmyzwQGETLVvqc8Wdya">
            Jobben skapas huvudsakligen genom att entreprenörer får starta
            och driva framgångsrika och välmående företag. Ett gott företagsklimat
            är nyckeln till att kunna möta framtida utmaningar och öka resurserna
            till vår gemensamma välfärd. Därför behövs en näringspolitik som
            är inriktad på att underlätta för företag att växa och anställa.
            Kristdemokraterna och Moderaterna såg därför till att underlätta
            för generationsväxling i företag i den budget som riksdagen antog
            för 2019.
          </p>
          <p xml:id="i-QpRYJpk979jsYSVSQzFErm">
            Sektorer där jobb inte utförs på grund av höga skatter och avgifter
            måste reformeras så att marknaderna kan växa till. Det handlar
            framför allt om att öppna upp för nya tjänstesektorer och att
            bredda det befintliga RUT-avdraget till att omfatta fler tjänster.
          </p>
          <p xml:id="i-H8FKM18kM2d2wXCJtKuA59">
            Därutöver måste vi motverka orimliga skatter på entreprenörer
            och minska regelkrånglet, förbättra myndigheternas handläggning
            av ärenden kopplade till företag och förbättra tillgången till
            kapital. En helt central fråga är kompetensförsörjningen – här
            behövs ytterligare reformer och utbyggnad av utbildningsväsendet,
            samt en reformering av Arbetsförmedlingen för att förbättra matchningen.
          </p>
          <p xml:id="i-22ngT4S6BjY8hr2oE8aUSa">
            En förutsättning för att den ekonomiska politiken ska fungera
            bra på lång sikt är att det råder ordning och reda i statens och
            det offentligas ekonomi. Det nya överskottsmålet ska uppfyllas
            och de offentliga finanserna vara starka inför stundande lågkonjunktur.
            Genom att ta ramverket på allvar står Sverige starkare.
          </p>
          <p xml:id="i-2yCZFCyKK9mr18Q61GVBfC">
            Sverige har i dag ett stort behov av en förbättrad integrationspolitik.
            En human flyktingpolitik kräver också en väl fungerande integration.
            Nyanlända behöver snabbare få arbete och en hållbar bostadssituation.
            Kristdemokraterna ser ett fortsatt stort behov av åtgärder som
            påskyndar asylprövningen, att asyltiden används bättre vad gäller
            introduktion och språkkunskaper samt att den motverkar passivitet.
          </p>
          <p xml:id="i-3wMgudjaupXrcR4jPhggW3">
            Den ekonomiska politiken bör också användas för att stödja goda
            mellanmänskliga relationer. Det handlar främst om att ge familjer
            och det civila samhället möjlighet att utvecklas och fatta egna
            beslut, genom att minska den politiska styrningen. Det handlar
            också om att mota bort den ofrivilliga ensamheten i samhället
            – inte minst hos äldre som väntar på plats i ett anpassat boende
            eller hos barn som riskerar att misslyckas i skolan på grund av
            att de känner sig ensamma.
          </p>
          <p xml:id="i-CBjcQaAQPYFFofXgM2hVi">
            Kristdemokraterna anser att barns och ungas behov och rättigheter
            ska vara grunden för hur familjepolitiken och barnomsorgen utformas.
            Barn behöver tid och de behöver bli sedda. Familjer ser olika
            ut, men alla har en betydelsefull roll. Om familjerna är trygga
            ger de barnen goda förutsättningar att klara livets olika utmaningar.
            Barnens uppväxt påverkar därmed hela samhällets utveckling, både
            ekonomiskt och socialt.
          </p>
          <p xml:id="i-DTLtkbGQ3fY4o2VHkNnsrU">
            Förskolan och barnomsorgen måste kunna möta varje barns behov
            av trygg omsorg, gemenskap, lek och utveckling. Det är en självklarhet
            att alla föräldrar ska kunna välja den barnomsorg de anser är
            bäst för deras barn och själva få förutsättningar att hitta balansen
            mellan arbete och familjeliv. Kristdemokraterna är en motvikt
            till de politiska krafter som vill styra föräldrarnas val och
            kväva familjens frihet och möjlighet att utforma sin tillvaro.
          </p>
          <p xml:id="i-WjqwTn9tJRGjZjjgheMMNB">
            Vi vill också bygga ett samhälle där människor kan åldras i trygghet
            och värdighet. Ett välfärdssamhälle kan i hög grad bedömas utifrån
            kriterier som respekt, tillvaratagande av äldres erfarenheter
            och omsorg om den äldre generationen. Kristdemokraterna menar
            att äldres vård och omsorg måste präglas av självbestämmande och
            valfrihet. En äldre person har, precis som yngre, individuella
            behov som inte kan tillgodoses i en mall.
          </p>
          <p xml:id="i-BH2ztJiq9ibqhcWZvJuhvs">
            Mycket gjordes under tiden med Kristdemokraterna i alliansregeringen
            för att utforma omsorgen utifrån den enskilda människans behov.
            Kristdemokraterna och Moderaterna föreslog också viktiga satsningar
            på äldreomsorgen i budgeten för 2019 – bl.a. på en nationell demensplan,
            bättre personalkontinuitet i hemtjänsten och utökade träningsmöjligheter
            för äldre. Dessa vann riksdagens bifall, men tyvärr har regeringen
            valt att plocka bort flera av dessa.
          </p>
          <p xml:id="i-YM25CUq4FdF7yDzG7rRbXW">
            Nu behöver mer göras för att utveckla den gemensamt finansierade
            äldreomsorgen. Utökat självbestämmande när det gäller såväl boende
            som hemsänd mat och färdtjänst är viktiga delar när det gäller
            att utveckla äldreomsorgen framöver. Fler platser i anpassade
            boenden – inte minst trygghetsboenden – behöver till, och äldreomsorgens
            personal behöver få förbättrade arbetsvillkor.
          </p>
          <p xml:id="i-26YokZzwsbZWP3Z8ZNf9BM">
            Men en sammanhållen seniorpolitik får inte bara handla om vård
            och omsorg. Svensk politik förmedlar i dag i alltför stor utsträckning
            att människor som passerat 65 inte har något mer att bidra med
            till samhället. Det friska åldrandet, de äldre som en viktig resurs
            och ett välfungerande samspel mellan generationerna är viktiga
            beståndsdelar i Kristdemokraternas seniorpolitik. Därför såg vi
            till att sänka skatten för alla pensionärer i den budget riksdagen
            antog för 2019. Vi budgeterade också för höjd BTP och utökade
            äldres möjligheter att arbeta längre än till 65 genom att ta bort
            den särskilda löneskatten för äldre som arbetar.
          </p>
          <p xml:id="i-BLsMrxV22QUsK9JhnJS3pS">
            Kristdemokraternas hälso- och sjukvårdspolitik tar sin utgångspunkt
            i varje människas absoluta och okränkbara värde. De som har störst
            behov ska också ges företräde till hälso- och sjukvården. När
            vi var i regeringen prioriterade vi insatser för de mest utsatta
            patienterna genom stora satsningar på psykiatrin, cancervården
            och vården av kroniskt sjuka. Våra reformer vårdgarantin och kömiljarden
            bidrog till kortare vårdköer och ökad kvalitet. Under förra mandatperioden
            tog regeringen bort kömiljarden och effekten blev att köerna växte
            – i rak motsats till vad det svenska folket behöver.
          </p>
          <p xml:id="i-RTiYcJ7BMMyqRUo28fVnry">
            Kristdemokraterna och Moderaterna återinförde och fördubblade
            kömiljarden i vår budget för 2019. Tyvärr har regeringen sedan
            suttit på händerna i fyra månader för att nu i vårändringsbudgeten
            kunna ge beskedet att de tänker betala ut de kömiljarder som riksdagen
            redan beslutat om – ett mycket märkligt agerande som visar att
            det är viktigare för regeringen och stödpartierna att kunna ta
            åt sig äran för en god reform än att skyndsamt börja korta ned
            vårdköerna.
          </p>
          <p xml:id="i-PfUZ5JT36thuAMMNdstgHK">
            Nu krävs i stället fler vårdreformer för bättre kvalitet och
            service. Framtidens sjukvård står inför stora utmaningar. Vården
            är inte jämlik och det finns fortsatta brister med överbeläggningar,
            patientsäkerhet och vårdköer. Vården blir också alltmer högspecialiserad
            och högteknologisk. Mot den bakgrunden finns det all anledning
            att se över sjukvårdens organisering. Utifrån de 21 regionernas
            olika demografiska och ekonomiska förutsättningar är det osannolikt
            att de kan leverera en jämlik vård åt befolkningen. Staten bör
            därför ta över ansvaret för vården – för att säkra en god, effektiv
            och jämlik sjukvård i hela landet. För oss är rätten till bra
            och jämlik vård viktigare än att värna dagens sätt att organisera
            vården.
          </p>
          <p xml:id="i-M6xkE93wZQ1FMHn8abMJJd">
            Längre köer och lägre förtroende för vården kräver ordentliga
            strukturreformer och ekonomiska tillskott. På kort sikt behövs
            också förstärkningar av primärvården – därför avsatte Kristdemokraterna
            och Moderaterna i vår budget 3 miljarder årligen för att möjliggöra
            en omfattande primärvårdsreform. Tyvärr är regeringen senfärdig
            även här – både vad gäller att betala ut stödet till landstingen
            och vad gäller att ta fram en nationell strategi för hur primärvården
            ska fungera.
          </p>
          <head xml:id="i-SRkhGvWYkfdJnY1ePLPgbq" type="h2">
            En hälso- och sjukvård i världsklass
          </head>
          <p xml:id="i-T5djxH2GFnMcNwLSegUrZU">
            Svensk hälso- och sjukvård håller en hög medicinsk kvalitet,
            ofta rankad i världsklass – när du väl får tillgång till den.
            Dessvärre har vårdköerna nära nog fördubblats sedan 2014. Och
            utvecklingen fortsätter på flera områden. Under perioden 2015–2018
            ökade vistelsetiden vid landets akutmottagningar med 18 minuter,
            till tre timmar och 39 minuter i medianvärde.
          </p>
          <p xml:id="i-69muwCEeboDPYYvSwJqTiV">
            Därtill gör systemet med 21 olika regioner vården ojämlik. Den
            medicinska kvaliteten och chansen att överleva t.ex. svåra cancerdiagnoser
            skiljer sig åt beroende på var i landet patienten bor. Vi har
            dessutom en underdimensionerad primärvård. Detta gör att för många
            personer söker sig till akuten i stället för vårdcentralen – trots
            att de inte behöver sjukhusvård.
          </p>
          <p xml:id="i-Excsufr9eyCe1W7KPQ2G83">
            Svensk sjukvård uppvisar alltså både brister och hög kvalitet
            samtidigt. Därför krävs en politik som både stärker det som fungerar
            väl och vågar ompröva invanda föreställningar och strukturer.
            Kristdemokraterna föreslår därför en rejäl reformagenda som svarar
            upp mot detta.
          </p>
          <p xml:id="i-NN1zBnQBUVvncs1MekoiBj">
            Statligt ansvar för sjukvården
          </p>
          <p xml:id="i-XTL5pevZ1kPftMHxTKm4bz">
            I dag skiljer sig den medicinska kvaliteten och resultatet åt
            beroende på var i landet man bor. Dagens organisation med 21 regioner
            hämmar kvaliteten. Det är inte rimligt. Dessutom får vårdpersonal
            som utför mer avancerade behandlingar inte göra det tillräckligt
            ofta för att utveckla sin expertis. För att alla – i hela landet
            – ska få tillgång till högkvalitativ vård anser Kristdemokraterna
            att det krävs ett statligt huvudmannaskap för sjukhus- och primärvården.
            Då kan även resurserna nyttjas effektivare och vi kan säkra en
            god, jämställd, effektiv och jämlik sjukvård.
          </p>
          <p xml:id="i-C1DdevU2ygBgmBQERf5X1d">
            En reformerad och förbättrad kömiljard och stärkt vårdgaranti
          </p>
          <p xml:id="i-N9oJgkaaw7cLmzEz9dmFL1">
            Alliansregeringen införde under Kristdemokraternas ledning den
            s.k. kömiljarden – ett prestationsbaserat ersättningssystem som
            gav landstingen förutsättningar och drivkraft att arbeta kontinuerligt,
            strategiskt och metodiskt med att korta ned köerna och stärka
            vårdgarantin. Dessvärre avvecklade den nuvarande regeringen kömiljarden
            2015. Sedan dess har köerna i det närmaste fördubblats, och uppfyllelsen
            av vårdgarantin har kraftigt försämrats.
          </p>
          <p xml:id="i-ApUK1S1q49nnhrS1aCwSY2">
            Kristdemokraterna och Moderaterna återinförde och fördubblade
            kömiljarden i vår budget för 2019. Tyvärr har regeringen sedan
            suttit på händerna i fyra månader för att nu i vårändringsbudgeten
            kunna ge beskedet att de tänker betala ut de kömiljarder som riksdagen
            redan beslutat om – ett mycket märkligt agerande som visar att
            det är viktigare för regeringen och stödpartierna att kunna ta
            åt sig äran för en god reform, än att skyndsamt börja korta ned
            vårdköerna.
          </p>
          <p xml:id="i-BA4c58H3X3LH55iG7kEjnb">
            Patienter ska inte behöva vänta på vård längre än absolut nödvändigt.
            Vi vill därför även förstärka vårdgarantin så att man ska få träffa
            rätt vårdkontakt inom 24 timmar samt införa en yttre tidsgräns
            på 120 dagar som omfattar hela vårdkedjan. Det innebär att från
            första kontakt, specialistbedömning, diagnos, provtagning, röntgen
            etc. till genomförd åtgärd ska det gå maximalt 120 dagar.
          </p>
          <p xml:id="i-AKczxLeHdAYng3GkhPiaSn">
            Vårdplatsgaranti inom sjukvården
          </p>
          <p xml:id="i-3yu2NTxcjY78d41QAh7HDJ">
            I dag har många av Sveriges sjukhus närmast konstanta överbeläggningar,
            vilket innebär att patienter vårdas på en vårdplats som inte uppfyller
            kraven på fysisk utformning, utrustning och bemanning. Det kan
            handla om att patienter vårdas i korridorer eller i värsta fall
            utlokalisering på en avdelning som saknar rätt medicinsk kompetens.
            Överbeläggningar och utlokaliseringar påverkar patientsäkerheten,
            men sätter även vårdpersonalen inför svåra etiska problem när
            de ska välja ut vilka patienter som ska placeras var. Den situation
            runt överbeläggningar som tidigare ansågs vara en sommarkris är
            numera normaltillstånd. Om man ser till rikssnittet i landet så
            har antalet överbeläggningar ökat från 3,2 patienter av 100 (januari
            2014) till 5,5 patienter av 100 (januari 2018). Denna utveckling
            fortsatte att förvärras 2018 där samtliga redovisade månader ligger
            över motsvarande månad 2017.
          </p>
          <p xml:id="i-JffESrS184KVu6oxVmsoqu">
            I likhet med vårdköerna är det stora varianser i överbeläggningar
            mellan olika landsting, men också mellan olika sjukhus inom ett
            landsting/en region. Målet måste vara att alla patienter får plats
            på en vårdavdelning med rätt medicinsk kompetens. För att det
            ska vara möjligt att uppnå behövs fungerande vårdkedjor och på
            många platser även en ökning av antalet tillgängliga vårdplatser.
            Det måste finnas tillräckligt med flexibilitet i systemet för
            att klara belastningstoppar.
          </p>
          <p xml:id="i-CmbbHbJhRPqvQmBUXF54Qn">
            Kristdemokraterna föreslår därför att landstingen får en prestationsbaserad
            ersättning när de klarar målet om maximalt 90 procents beläggning
            i genomsnitt varje månad under året. Genom en prestationsbaserad
            ersättning kan varje landsting på ett ändamålsenligt sätt göra
            de förändringar som är nödvändiga och ersättningen betalas ut
            när målen nås.
          </p>
          <p xml:id="i-XgE1HqmxHDaa71mQqQHuEd">
            Investering i primärvården
          </p>
          <p xml:id="i-BEKiDFnDDvh8PsSugHBvV6">
            Den nära goda vården måste byggas ut, och det krävs statliga
            beslut om primärvårdens uppdrag. Ska vi lyckas arbeta mer hälsofrämjande
            och sjukdomsförebyggande är en samordnad, god, nära vård avgörande.
            Den generella primärvården har i dag för låg tillgänglighet, vilket
            gör att många exempelvis vänder sig till sjukhusens akutmottagning
            även för åkommor som egentligen inte kräver akut sjukhusvård.
            För att långsiktigt kunna bygga ut den goda nära vården satsade
            Kristdemokraterna och Moderaterna 1,5 miljarder i budgeten för
            2019, och 3 miljarder årligen därefter för att möjliggöra en stor
            primärvårdsreform. Satsningen innehöll både mer resurser och tydliga
            direktiv om att en nationell strategi för primärvården bör tas
            fram. Men hittills har regeringen varit senfärdiga i utförandet
            av riksdagens tillkännagivande.
          </p>
          <p xml:id="i-UByAy9y8wXDv9gZzWd4PdG">
            Kristdemokraterna vill också öka tillgängligheten till primärvården
            genom mer flexibla öppettider på obekväma tider såsom kvällar
            och helger.
          </p>
          <p xml:id="i-GHfo2ZQ72pWeMRPf2f9CZE">
            Fortsatt satsning på regionala cancercenter (RCC)
          </p>
          <p xml:id="i-RzBtFCzxE9bQhJG9PDkWLf">
            Allt fler insjuknar i och lever med cancer. Väntetiderna varierar
            kraftigt beroende på bostadsort. Kristdemokraterna etablerade
            under alliansregeringen den nationella cancerstrategin och regionala
            cancercentrum (RCC). Inom RCC i samverkan pågår ett arbete med
            att förkorta väntetiden till behandling genom införande av ett
            nationellt system med standardiserade vårdförlopp (SVF). SVF beskriver
            vilka utredningar och första behandlingar som ska göras inom en
            viss cancerdiagnos, samt vilka tidsgränser som gäller dels för
            hela förloppet, dels för de olika utredningsstegen. Därför avsatte
            Kristdemokraterna och Moderaterna resurser i den budget riksdagen
            antog hösten 2018 för att RCC ska kunna fortsätta med sitt viktiga
            arbete. Tyvärr har regeringen omfördelat dessa resurser i vårändringsbudgeten
            så att de inte ska gå till en nationell cancerstrategi, utan till
            att generellt stärka cancervården i Sverige. Det som gällde vid
            införandet av den nationella cancerstrategin gäller fortfarande:
            Den ska vara nationell, och det ska vara en strategi just för
            cancervården. Det gör arbetet framgångsrikt.
          </p>
          <p xml:id="i-AG6Tk5eCQjFKvcY6PbfGVH">
            En förbättrad förlossningsvård
          </p>
          <p xml:id="i-3rSNdd2FaPvh1DyaPaF2Rb">
            Det föds över 110 000 barn i Sverige varje år, och svensk mödra-
            och förlossningsvård är på många sätt helt fantastisk. Samtidigt
            är det stora skillnader i vård och vårdresultat beroende på var
            man bor, bl.a. i antalet förlossningsskador. Bristerna i förlossnings-
            och BB-vården drabbar framför allt kvinnor. Att ändra systemet
            i grunden är därför inte bara angeläget ur ett patientperspektiv
            utan också en viktig jämställdhetspolitisk fråga. Det behövs ett
            nationellt ledarskap som pekar ut riktningen för förlossningsvården.
            Vi föreslår att det införs nationella mål och ett kompetenscentrum
            för förlossningsvården och eftervården. Vi vill också utöka platserna
            på barnmorskeutbildningen, öka bemanningen samt förbättra löneutvecklingen
            för barnmorskor. För att öka tryggheten under och efter förlossningen
            vill vi bl.a. införa ett barnmorsketeam genom hela vårdkedjan
            och eftervård med hembesök av barnmorska.
          </p>
          <p xml:id="i-BfHFHhR9TWMhhAz4HbiJ2W">
            En förstärkt barn- och ungdomshälsovård
          </p>
          <p xml:id="i-6hHmb2cwZUCwVM1B1PDuRT">
            Ökad psykisk ohälsa hos barn och unga är ett av vår tids största
            samhällsproblem. Vi måste tillsätta en bred utredning för att
            kartlägga och undersöka orsakerna till denna ökande psykiska ohälsa.
            Med den kunskapen kan vi identifiera vilka som är i riskzonen
            och rikta förebyggande insatser. Vi vill även ge landstingen/regionerna
            ett samlat uppdrag för hela barn- och ungdomshälsovården inklusive
            elevhälsan och barn- och ungdomspsykiatrin (BUP). Vi har även
            varit drivande i att missbruksvården nu samlas under en huvudman,
            vilket är viktigt inte minst för personer med samsjuklighet. Vi
            vill också införa en elevhälsogaranti som innebär att varje elev
            ska kunna komma i kontakt med elevhälsan varje dag. Köerna till
            BUP måste kortas ned ytterligare genom en återinförd prestationsbaserad
            ersättning kopplad till den förstärkta vårdgarantin med ett första
            besök inom 30 dagar.
          </p>
          <p xml:id="i-Go3LBxxTcYEC3RoGWPEsXm">
            Kristdemokraterna och Moderaterna säkerställde att 500 miljoner
            kronor per år satsas på psykiatrin och införde även en satsning
            på suicidprevention. Vi beklagar därför att regeringen dragit
            ned 90 miljoner kronor på bidraget till psykiatrin för 2019 till
            förmån för ett kapitaltillskott till ett statligt bolag.
          </p>
          <p xml:id="i-D8oFiYCnCetMu5qUDtPKk4">
            Vårdserviceteam – tid att fokusera på vård och omsorg
          </p>
          <p xml:id="i-23Z1mJ5fAQkh8Nn9q4ctVW">
            För många som arbetar inom vården är arbetssituationen pressad.
            Vi vill därför att personalen ska avlastas från arbetsuppgifter
            som visserligen är viktiga för att omvårdnad ska fungera, men
            som inte kräver en längre vårdutbildning – s.k. vårdnära service.
            Arbetsuppgifterna kan exempelvis handla om att servera mat och
            plocka undan disk efter måltider, att sköta förråd, transporter
            av patienter och prover mellan olika avdelningar eller städning.
            Genom att anställa servicepersonal inom vården kan vi frigöra
            tid från undersköterskor och sjuksköterskor så att de kan fokusera
            på vård och omvårdnad av varje enskild patient. Samtidigt skapas
            arbetstillfällen som inte kräver höga kvalifikationer.
          </p>
          <head xml:id="i-WXN78XxUZ2cJZLtZEfwYNk" type="h2">
            Att åldras i trygghet och värdighet
          </head>
          <p xml:id="i-R2V2t46xhev9efpgJKYn25">
            Äldre ska kunna leva ett aktivt liv och ha inflytande i samhället
            och över sin vardag, kunna åldras i trygghet och med bibehållet
            oberoende, bemötas med respekt och ha tillgång till god vård och
            omsorg. Var och en ska ses som en person med eget och unikt värde
            med skilda intressen och bakgrunder. God vård, ett behovsanpassat
            boende och självbestämmande över sin vardag är en självklarhet
            – hela livet.
          </p>
          <p xml:id="i-FeEDZYfKiNz6dS8QHYby6U">
            Fler äldreboendeplatser måste till nu
          </p>
          <p xml:id="i-JWqzWEeTirsUNaiLegUArU">
            Många äldre vill bo kvar i sitt hem så länge som möjligt. Men
            det finns också en stor grupp äldre som upplever otrygghet och
            ensamhet och därför behöver en annan boendeform. I dag får många
            äldre vänta på en plats i särskilt boende eller annat anpassat
            boende, då det råder brist på platser. Då gruppen över 80 år kommer
            att växa framöver bedömer Finansdepartementet att det behöver
            komma till 32 000 nya äldreboendeplatser fram till 2026.
          </p>
          <p xml:id="i-Sc8L59T7ryhFsFcn7ye6Bu">
            I den budget som Kristdemokraterna och Moderaterna lade fram
            för 2019, och som antogs av riksdagen, ställdes krav på att alla
            över 85 år som är beviljade hemtjänst ska erbjudas en plats i
            ett anpassat boende, såsom trygghetsboende eller särskilt boende.
            I budgeten avsattes även en äldreboendemiljard för att stimulera
            till fler platser i både särskilt boende och trygghetsboenden.
            Tyvärr har regeringen valt att ta bort delar av satsningen och
            att göra om andra delar så att de blir mer ineffektiva. 200 miljoner
            kronor tänkta att öka det sociala innehållet i äldreomsorgen,
            t.ex. genom att kommuner erbjuder att anställa gemenskapsvärdar
            när byggbolag väljer att bygga trygghetsboenden, ströks. 300 miljoner
            kronor ämnade att stimulera byggandet av trygghetsboenden utan
            bistånds­bedömning – något många kommuner vittnar om behövs –
            gjordes om så att de nu ska gå till biståndsbedömda boenden. Därmed
            blir trösklarna högre för de äldre som upplever att de vill flytta
            till ett boende med gemenskapsmöjligheter men inte nödvändigtvis
            är sjuka. Att denna tröskel höjs riskerar också stoppa upp flyttkedjor
            på bostadsmarknaden. Ytterligare 500 miljoner kronor som Kristdemokraterna
            och Moderaterna utformat som ett prestationsbaserat stöd till
            de kommuner som klarar att ge sina äldre en plats i särskilt boende
            i tid (inom tre månader), har regeringen gjort om till ett allmänt
            stöd. I och med detta finns inga krav på kommunerna att skapa
            fler boendeplatser för att ta del av stödet.
          </p>
          <p xml:id="i-RQSY5BiyphttaYDZvCYfns">
            Valfrihet och en värdighetsgaranti i varje kommun
          </p>
          <p xml:id="i-Teg1meEsBCAd6vbBY7D9gs">
            Varje person har egna kunskaper och erfarenheter som det är värt
            att ta vara på och ta hänsyn till. Därför behöver vi värna äldres
            rätt till självbestämmande. På Kristdemokraternas initiativ infördes
            därför begreppet värdegrund i socialtjänstlagen: ”Socialtjänstens
            omsorg om äldre ska inriktas på att äldre personer får leva ett
            värdigt liv och känna välbefinnande (värdegrund).” Kristdemokraterna
            vill också att varje kommun ska införa lokala värdighetsgarantier
            inom äldreomsorgen.
          </p>
          <p xml:id="i-LKcngifLkM6zwHxu5MsDYp">
            Äldres mat och måltider bör ges ökat fokus eftersom mat, livskvalitet
            och välbefinnande hänger ihop. Vi vill utöka valfriheten inom
            äldreomsorgen till att omfatta hemsänd mat. Vi vill även se bättre
            möjligheter till hemlagad mat. Med ökad kunskap om äldres näringsbehov
            och en prioritering av maten för hälsan kan vi undvika att äldre
            blir undernärda inom omsorgen. Därför vill vi genomföra ett nationellt
            måltidslyft.
          </p>
          <p xml:id="i-MxHESKt9imrKfTf3RKQ4jA">
            Stärkt demensvård
          </p>
          <p xml:id="i-UAbXL4Rw7sEYGvnbUboDum">
            Alla med demenssjukdom eller misstänkt demenssjukdom ska ha rätt
            till kvalificerad utredning, diagnos och behandling. Detta kräver
            i sin tur kompetent, välutbildad och välmotiverad personal. Därför
            avsatte Kristdemokraterna och Moderaterna 50 miljoner kronor per
            år till en nationell demensplan i syfte att främja och sprida
            ökade kunskaper om demenssjukdomar. Vi vill också inrätta geriatriska
            centrum i tre regioner i Sverige för att ge förutsättningar för
            klinisk forskning, utbildning, vård och rehabilitering och samarbete
            mellan kommun, primärvård och slutenvård. Vi anser vidare att
            det är fortsatt viktigt att utveckla stöd för anhöriga till personer
            med demenssjukdom.
          </p>
          <head xml:id="i-CxPqy3wHAC4spQq22rsMH2" type="h2">
            Rätten till assistans en självklarhet
          </head>
          <p xml:id="i-6s5GqtAYXbDH3Ectkfu7Cs">
            För oss kristdemokrater är det en självklarhet att S/MP-regeringens
            nedskärningar inom lagen om stöd och service till vissa funktionshindrade
            (LSS) och assistansersättningen måste upphöra. Vi kan inte acceptera
            att besparingar görs på de personer som har det största behovet
            av samhällets stöd. Då faller kärnuppgiften i vår gemensamt finansierade
            välfärd. Dagens strikta rättspraxis har medfört att det är mycket
            svårt att få beviljad assistansersättning första gången en person
            ansöker. Många människor som har haft assistans under flera år,
            kanske hela livet, har fallit ur systemet helt eller har fått
            kraftig nedskärning på antalet timmar. Allt fler barn som tidigare
            har haft assistans hamnar på barnboenden – institutioner – och
            förlorar därmed rätten att växa upp hemma hos sin familj. Situationen
            är akut. Effekten av S/MP-regeringens politik är omänsklig. Vi
            har därför under lång tid satt press på regeringen att återupprätta
            den fullständiga intentionen med LSS.
          </p>
          <p xml:id="i-RnffezT7BtS4Z8dK8L9fTa">
            Tack vare att Kristdemokraternas och Moderaternas budgetreservation
            fick stöd i riksdagen i december tillkännagavs regeringen att
            skyndsamt ändra lagen så att andning och sondmatning ska vara
            grundläggande behov. Därtill avsatte Kristdemokraterna och Moderaterna
            700 miljoner kronor per år för att säkerställa att de som har
            behov av hjälp med andning och sondmatning ska få assistans när
            lagändringen väl är på plats. Ett första livsviktigt steg för
            att återupprätta intentionen med LSS. Det är bra att lagändringen
            nu är på gång. Men det räcker inte. Tryggheten som tidigare fanns
            inom LSS har bytts ut mot en daglig kamp mot myndigheter. En kamp
            för rätten till nödvändig hjälp för att kunna leva ett liv som
            andra. Kristdemokraterna kommer därför att fortsätta att avsätta
            resurser och sätta press på regeringen för att se till att alla
            som behöver assistans ska få det, i den omfattning de behöver
            för att kunna leva sitt liv fullt ut utifrån sina förutsättningar.
          </p>
          <head xml:id="i-s7UkBwU5usap3iFomD6V3" type="h2">
            Stärk socialtjänsten
          </head>
          <p xml:id="i-3fCBeZ8C3FaZmCfFF1Lv7t">
            Välfärdssamhället ska bygga på att enskilda och grupper av människor
            som familj, grannar och föreningar i första hand ges möjlighet
            att ta ett stort ansvar för den nära omgivningen. Med subsidiaritetsprincipen
            som grund ska det offentliga stödja de naturliga nätverken. Men
            det offentliga är ytterst ansvarigt för att alla ska kunna leva
            ett tryggt och värdigt liv.
          </p>
          <p xml:id="i-LSts82jkSPhG53eX9xXs4Y">
            Socialtjänsten och dess medarbetare utför ett viktigare och svårare
            arbete än de ibland får erkännande för. Att ytterligare stärka
            professionens ställning, kompetens och auktoritet i det arbetet
            är därför en viktig politisk uppgift. Därför stöder vi satsningar
            på att öka bemanningen, kompetensen och kvaliteten.
          </p>
          <p xml:id="i-9T9gCmLH9g8YZHWtRP9S4o">
            Situationen sedan 2015 har tydliggjort de svårigheter som kommunerna
            redan tidigare har upplevt i vissa lägen när de inte klarat sitt
            uppdrag fullt ut. För att avlasta kommunernas socialtjänst krävs
            en förnyad ansvarsfördelning och nya arbetsformer. Vi anser därför
            att en nationell kris-socialjour bör inrättas. När kommunerna
            bedömer att de behöver extra hjälp kan sådan avropas från den
            nationella kris-socialjouren. Med en nationell organisation kan
            resurserna användas bättre. Dessutom kan riskerna för att barnens
            trygghet och rättssäkerheten åsidosätts minimeras.
          </p>
          <head xml:id="i-HGEd92Z89kxm1NGv19iTi4" type="h2">
            Familjepolitik för ökad trygghet och frihet
          </head>
          <p xml:id="i-5wxvMVqYB388cGa3RzK7CD">
            Sverige står inför ett familjepolitiskt vägval där partier på
            hela den politiska skalan inte ser – eller till och med vill försvaga
            – familjens roll i samhället, medan Kristdemokraterna tvärtom
            vill stärka den. Familjen är den mest grundläggande formen av
            gemenskap och den grund som samhället står på. Barn som växer
            upp i trygga familjer får goda förutsättningar att klara livets
            utmaningar.
          </p>
          <p xml:id="i-TeeFaivAqyGwUQusWxZ3K5">
            Familjers förutsättningar och barns behov kan se olika ut, och
            det är föräldrarna som har det primära ansvaret att avgöra vad
            som är bäst för deras barn och deras familj – inte staten eller
            kommunen. Politiken ska stödja familjen och föräldrarna, inte
            styra. Kristdemokraterna vill öka familjers handlingsutrymme,
            möjliggöra mer tid för barnen, uppvärdera föräldraskapet, möjliggöra
            olika barnomsorgsformer samt stärka barnfamiljers ekonomi. Alla
            politiska beslut ska analyseras utifrån vilka konsekvenser de
            får för familjer.
          </p>
          <p xml:id="i-NGy2X7BRyhUhMf4xtkPebU">
            Föräldraskapet är ett gemensamt åtagande, och därför är det också
            föräldrarna själva som ska få avgöra hur föräldrapenningdagarna
            ska användas. Vi vill avskaffa kvoteringen helt och menar att
            föräldrar även fritt ska kunna överlåta föräldrapenningdagar till
            varandra eller till andra närstående som exempelvis mor- och farföräldrar
            eller en bonusförälder. För att öka föräldrarnas handlingsutrymme
            vill vi skydda föräldraledigas inkomst under tre år, och rätten
            till föräldraledighet på heltid utvidgas till tre år. I dag finns
            flera begränsningar som försvårar föräldraledighet när barnet
            är lite större, som pappor ofta efterfrågar/tar.
          </p>
          <p xml:id="i-ELigXfWW6HEANrsuGEq1Lm">
            Kristdemokraterna vill också att det ska finnas en möjlighet
            för föräldrar att få barnomsorgspeng för omsorg om enbart egna
            barn i hemmet. Barnomsorgspengen ska uppgå till 6 000 kronor per
            barn och månad och betraktas som inkomst, vara skattepliktig och
            pensionsgrundande. Barnomsorgspeng för egna barn gäller för barn
            som fyllt ett men inte tre år. Kommunerna ska också vara skyldiga
            att erbjuda familjedaghem för de föräldrar som önskar det.
          </p>
          <p xml:id="i-NAXM5R8zS4wCVbmdEjSdki">
            Barngrupperna i förskolan är för stora. Mer än 55 procent av
            de allra minsta barnen vistas i grupper som ligger över Skolverkets
            maximala riktvärde. Denna utveckling måste vändas. Därför utökade
            Kristdemokraterna tillsammans med Moderaterna i budgeten för 2019
            det statliga stödet till kommuner som arbetar med att minska barngrupperna.
            Vi vill utöver detta införa en ny lag om att grupper med barn
            som är tre år och yngre inte ska få vara större än tolv barn.
            Staten har huvudansvar för finansieringen som bygger på en något
            höjd maxtaxa för hushåll som tjänar över 47 500 kronor, en kommunal
            investering i samma storlek och på att staten sedan skjuter till
            medel.
          </p>
          <p xml:id="i-DVGysmiziPNrctv1oWBGz8">
            Mot bakgrund av den relativt sett svaga utvecklingen av barnfamiljernas
            disponibla inkomst under de senaste 20 åren anser Kristdemokraterna
            att barnfamiljernas ekonomi behöver förstärkas. Det behöver ske
            på ett sätt som både ökar flexibiliteten för småbarnsföräldrar
            och stärker incitamenten för arbete. Vi föreslår därför ett jobbskatteavdrag
            för föräldrar som stegvis byggs ut till 500 kronor per förälder
            och månad. För föräldrar till barn som är 0–3 år ska skattereduktionen
            även omfatta andra inkomster såsom föräldrapenning eller a-kassa.
          </p>
          <p xml:id="i-7chdj7mYHzzD8Jk7CpeD4H">
            Att öka möjligheterna för föräldrar att få arbete är det bästa
            sättet att minska risken för att barn ska leva i ekonomisk utsatthet.
            Men det behövs också riktade insatser. För att stötta de sämst
            ställda barnfamiljerna vill vi höja det barnrelaterade bostadsbidraget
            med 200 kronor per månad per barn, vilket gör att nivåerna uppgår
            till 1 700 kronor per månad för ett barn, 2 200 kronor för två
            barn och 2 850 kronor för tre barn eller fler. Vi föreslår också
            att inkomsttaket ska höjas med 50 000 kronor, för att fler ska
            få fullt bostadsbidrag. Höjt bostadsbidrag kan också medverka
            till att färre barnfamiljer behöver ekonomiskt bistånd. Vi vill
            också återinföra och utvidga den fritidspeng som vänsterregeringen
            har tagit bort och som gjorde det möjligt för barn som har föräldrar
            med försörjningsstöd att delta i fritidsaktiviteter. Fritidspengen
            ska även gälla under sommarloven. I M/KD-budgeten fanns detta
            med, men nuvarande regering har återigen beslutat att ta bort
            fritidspengen.
          </p>
          <p xml:id="i-6xgKX1YCT8UR472Q1KWQRB">
            Det offentliga ska erbjuda stöd och hjälp i föräldrarnas viktiga
            uppgift. Förstagångsföräldrar ska därför erbjudas en gratischeck
            till familjerådgivningen som de kan nyttja om de vill eller har
            behov av. Det ska även bli obligatoriskt för kommunerna att erbjuda
            föräldrastödsprogram vid två tillfällen; ett när barnen är små
            och ett när barnen närmar sig, eller befinner sig i, tonåren.
            M/KD-budgeten införde ett första steg – ett obligatorium för alla
            kommuner att erbjuda föräldrastöd under barnens uppväxt, men tyvärr
            tog nuvarande regering bort denna reform innan den hunnit genomföras.
          </p>
          <p xml:id="i-LZ8VYcosGm8P4tCLErWRHe">
            Vi vill stärka pensionen för den förälder som går ned i arbetstid
            eller är hemma med sjukt barn i större utsträckning – vilket fortfarande
            oftast är kvinnor – genom att utöka antalet barnrättsår från fyra
            till fem och höja jämförelseinkomsten i pensionssystemet. Premiepensionen
            ska automatiskt fördelas lika mellan föräldrar med gemensamma
            barn upp till tolv år, om inte annat begärs.
          </p>
          <head xml:id="i-LUuCe4GaBdkxEPejpY9VhM" type="h2">
            Stärkt rättsväsen för ökad trygghet
          </head>
          <p xml:id="i-SP9zvqyfhcPym5MTnekPra">
            Kristdemokraternas och Moderaternas gemensamma budgetreservation
            innebar kraftiga tillskott till rättsväsendet. Polisen, Åklagarmyndigheten,
            Domstolsverket, Kriminalvården och Tullen fick alla stora budgettillskott.
            Det är nödvändigt för att hantera den ökande mängden brott och
            brottens ökande komplexitet.
          </p>
          <p xml:id="i-QiMNMDvPSZ145P2gEP4f6G">
            Aktuella trygghetsmätningar visar att otryggheten i Sverige ligger
            kvar på en högre nivå än för några år sedan och att allt fler
            enskilda utsätts för brott, t.ex. sexualbrott, våldsbrott och
            personrån. Utredningsresultaten i fråga om viktiga brottskategorier
            försämras, och på grund av det ökade trycket på polisens utredningsresurser
            tvingas polisen prioritera bland anmälningar om brott. På flera
            håll ser vi hur polisen inte har resurser att rycka ut vid pågående
            brottslighet. Människor som blir utsatta för brott måste kunna
            lita på att rättsväsendet agerar. Polisen behöver bli mer effektiv
            och koncentrerad kring kärnuppgifterna att ingripa mot, utreda
            och klara upp brott. Ytterst är målet att minska brottsligheten
            och öka människors trygghet. Det behövs fler poliser, och Polismyndigheten
            behöver tillskjutas resurser. Polisyrket behöver bli mer attraktivt
            med högre lön. När Polismyndigheten tillskjuts resurser måste
            även övriga rättsväsendet stärkas för att inte skapa flaskhalsar
            och ineffektivitet. Det innebär att även Åklagarmyndigheten, Sveriges
            Domstolar, Kriminalvården och Tullverket behöver mer resurser.
            Också förebyggande insatser där föräldrar, socialtjänst, skola
            och rättsvårdande myndigheter samverkar behöver uppvärderas och
            stärkas.
          </p>
          <p xml:id="i-4v5zCRyCs3yGVe1q8vTRTk">
            Polisen behöver bli mer synlig och närvarande i hela landet.
            Samtidigt behöver polisens förmåga att utreda och klara upp brott
            förbättras avsevärt. Upptäcktsrisken måste öka och utsattheten
            för brott minska. Tryggheten ska öka väsentligt i hela landet.
            Utvecklingen med allt grövre gängbrottslighet, inte minst i utsatta
            områden, behöver vändas. Moderaterna och Kristdemokraterna vill
            se 10 000 fler polisanställda till 2024. Polismyndigheten har
            analyserat personalbehovet för att nå 10 000 fler polisanställda
            till 2024 och redovisar kostnaderna för detta i myndighetens budgetunderlag
            för 2019–2021.
          </p>
          <p xml:id="i-8R34aW25aVQBSgEyYmaqNA">
            Kristdemokraternas och Moderaternas budget fick omedelbara resultat.
            Poliserna kommer under kommande avtalsperiod få en löneförhöjning
            på 15,7 procent, ungefär dubbelt så mycket som en vanlig avtalsrörelse
            ger. Enligt ett gemensamt pressmeddelande från Polismyndigheten
            och Polisförbundet: ”En viktig och nödvändig förutsättning för
            att denna satsning har kommit till stånd är de extra finansiella
            resurser till polislöner som riksdagen har beslutat om.”
          </p>
          <p xml:id="i-XsojeQqrWKZfmiRVnCN8Cf">
            Just nu pågår ett omfattande arbete inom vissa polisregioner
            för att återanställa pensionerade utredare som kan arbeta med
            grova våldsbrott. Det eskalerande antalet mord och skjutningar
            äter upp polisens resurser, och fler utredare behövs för att kunna
            utreda fler grova brott. Varje år pensioneras ca 500 poliser.
            Vi vill göra en riktad satsning och erbjuda dem upp till en 50-procentig
            löneökning för att återkomma till yrket och arbete med grova våldsbrott.
            Också avskaffandet av särskild löneskatt för äldre som jobbar
            kommer att ha effekt här; det ger polisen större utrymme att erbjuda
            utredare över 65 goda villkor att stanna i – eller återvända till
            – yrket.
          </p>
          <p xml:id="i-GoBuKjgbG6T2rXiMcCpNGV">
            Ska satsningen på polisen fullt ut få effekt behöver hela rättsväsendet
            byggas ut. Därför satsade Kristdemokraterna och Moderaterna förutom
            1 585 miljoner på Polismyndigheten 75 miljoner på Åklagarmyndigheten,
            130 miljoner på Sveriges Domstolar, 251 miljoner på Kriminalvården
            och 90 miljoner på Tullverket.
          </p>
          <p xml:id="i-7iBw6arLaBYQD69Emi5Qb6">
            Kriminalvården kommer under överskådlig tid att kräva kontinuerlig
            utbyggnad. Myndigheten betonar ett behov av 9 500 platser på anstalter
            och häkten, när straffen skärps och poliserna blir fler.
          </p>
          <p xml:id="i-Gc7mnQDnp7GWiiznNLzWHF">
            Kristdemokraternas och Moderaternas budget pekade också ut vissa
            satsningar på tullen som extra angelägna, inte minst för att stoppa
            inbrott och åldringsbrott, som till stor del utförs av utländska
            stöldligor. Tullverket behöver utökade befogenheter för att stoppa
            misstänkt stöldgods vid gränsen genom att kvarhålla fordon och
            gärningsmän vid gränsen, något som i dag saknas. Detta har tillkännagetts
            regeringen, som inte agerar.
          </p>
          <p xml:id="i-JwChejKWjMXkQCSE3CSxKf">
            Vi menar att uthållighet är viktigt när rättsväsendet byggs ut
            för att hantera det växande problemet med kriminaliteten. Vi avvisar
            därför de anslagsförflyttningar som regeringen, Centerpartiet
            och Liberalerna kommit överens om i ändringsbudgeten för 2019.
            Rikspolischefen Anders Thornberg konstaterade omedelbart att en
            neddragning av polisens anslag på 232 miljoner kronor självklart
            kommer att få konsekvenser, eftersom polisen redan planerat med
            och budgeterat för att detta belopp ska användas i verksamheten.
            Vi delar bilden att anslaget till Kriminalvården och Säkerhets-
            och integritetsskyddsnämnden bör öka, men anslaget till Polismyndigheten
            ska vara oförändrat. Ska tryggheten prioriteras kan inte pengar
            som brottsbekämpande myndigheter tilldelats i december ryckas
            bort i april.
          </p>
          <head xml:id="i-FrJDPUGPzJF8rvCUXmzAVJ" type="h2">
            Ansvarsfull och human migrationspolitik
          </head>
          <p xml:id="i-5Tc6aFUT5z1XDdKk8KJi8F">
            Det pågår en humanitär kris i världen. Krig, förtryck, terrorgrupper
            samt förföljelse av etniska och religiösa grupper driver människor
            på flykt. 85 procent av världens totalt 68,5 miljoner flyktingar
            befinner sig i utvecklingsländerna, men många söker sig också
            till Europa där Sverige är ett av de länder som flest sökt sig
            till. 2018 uppgick antalet asylansökningar här till 21 000.
          </p>
          <p xml:id="i-TQdr7renxQk1kqrbxvKA6g">
            Sverige har ett moraliskt ansvar att hjälpa medmänniskor i nöd.
            Det innebär att både värna asylrätten och ta ansvar för en ordnad,
            human och långsiktigt ansvarsfull migrationspolitik. Samtidigt
            ska asylprövningen vara rättssäker, och den som får ett nej på
            sin asylansökan ska lämna landet. Sverige har länge arbetat för
            ett större gemensamt ansvarstagande inom EU samt en reformering
            och harmonisering av lagar och regler. Genom att fler länder medverkar
            i flyktingmottagandet blir åtagandet för varje land lättare och
            mottagandet för den asylsökande bättre. Akut krävs också mer stöd
            till UNHCR och andra hjälporganisationer i flyktinglägren och
            i konfliktområden.
          </p>
          <p xml:id="i-XY1eTg4PCxtStkmHVnsq1Z">
            Kristdemokraterna vill ha tillfälliga uppehållstillstånd i tre
            år som huvudregel för den som har asylskäl och att rätten till
            familjeåterförening ska gälla. För att öka rättssäkerheten och
            förbättra hela asylprocessen vill Kristdemokraterna inrätta en
            inspektion för migrationsfrågor. Vi vill även införa asylansökningsområden
            i anslutning till våra stora gränsövergångar för att förbättra
            mottagandet, korta ned tiden i asylprocessen och minska kostnaderna.
            I asylansökningsområden registreras ansökan och det görs en första
            bedömning av ansökan. Tanken är att få en snabbare registrering
            och beslutsprocess samt att motverka att asylsökande avviker.
          </p>
          <p xml:id="i-U5rNU63wLaQfaFTx3st1iV">
            En kraftigt nedkortad etableringstid är positivt för både den
            enskilde och samhället i stort. För att motverka en nedbrytande
            passivitet under handläggningstiden vill Kristdemokraterna införa
            krav på att asylsökande ska delta i språkutbildning 15 timmar
            och samhällsinformation nio timmar per vecka. Asylsökande ska
            även arbeta 16 timmar per vecka – det kan handla om reguljärt
            arbete eller att bistå vid det egna asylboendet. Den som inte
            deltar i utbildningen eller uppfyller arbetskravet kan få sin
            dagersättning nedsatt. Asylsökande som får ett reguljärt arbete
            ges ett fribelopp om 3 000 kronor per månad utan att dagersättningen
            minskas.
          </p>
          <p xml:id="i-Nj4Mz7dEttygM62u55RdnP">
            För att upprätthålla legitimiteten i migrationspolitiken behövs
            starkare incitament för att styrka sin identitet samt att vi får
            till stånd effektivare avvisningar och utvisningar av personer
            som saknar rätt att vistas i Sverige, bl.a. genom fler återtagandeavtal
            med de viktigaste mottagarländerna samt genom att polisen får
            mer resurser för att kunna verkställa utvisningar. En av de viktigaste
            åtgärderna för att förhindra att personer avviker är att det finns
            möjlighet att vid behov göra placering i förvar. I vårt och Moderaternas
            gemensamma budgetalternativ som riksdagen antog 2019 tillförde
            vi resurser för 100 fler förvarsplatser.
          </p>
          <p xml:id="i-3zc4ibE5uMpaH5ySNHxPqV">
            Kristdemokraterna uppmärksammar särskilt hur hanteringen och
            mottagandet för några särskilt utsatta grupper ska förbättras.
            Det statliga ansvaret för ensamkommande unga behöver stärkas,
            liksom skyddet för kvinnor som utsätts för våld och kränkningar
            i anknytningsärenden. Vi driver även på för en mer rättssäker
            hantering av människor som riskerar förföljelse på grund av tro,
            kön eller sexuell läggning. Bestämmelsen om särskilt och synnerligen
            ömmande omständigheter bör återinföras.
          </p>
          <head xml:id="i-HERgTWY3LTe3re4rHscwub" type="h2">
            Bättre och mer effektiv integration
          </head>
          <p xml:id="i-WpZG1PVAZpYjAduybD2XYx">
            En generös migrationspolitik måste kombineras med en effektiv
            och välfungerande integrationspolitik. Nyanlända i Sverige möts
            tyvärr av bostadsbrist och trångboddhet i de kommuner och städer
            där jobben finns. Utanförskap och utsatthet blir en alltför vanlig
            situation för människor som flytt sitt hemland och söker skydd
            i Sverige. Klyftan mellan utrikes och inrikes födda på arbetsmarknaden
            i Sverige är stor och en av Sveriges stora utmaningar på arbetsmarknaden.
            Det behövs en politik som skapar förutsättningar för egen försörjning.
            Då stärks också möjligheterna till integration.
          </p>
          <p xml:id="i-8vMhF1ygngGfr5CXgggYET">
            Sverige behöver en politik för fler jobb, fler bostäder och bättre
            skola. De som drabbas hårdast är de nyanlända som riskerar att
            fastna i ett långvarigt, socialt och ekonomiskt utanförskap. En
            integrationspolitik som inte fungerar kan också över tid undergräva
            migrationspolitikens legitimitet.
          </p>
          <p xml:id="i-MAnY61UJjHuuDxpYw7yUZe">
            Av dessa skäl krävs nu politisk handling som gör det möjligt
            för fler nyanlända att få arbete, som förbättrar situationen på
            bostadsmarknaden, som gör mottagandet bättre och som långsiktigt
            gör integrationspolitiken effektivare.
          </p>
          <p xml:id="i-ALBun7hwpK1WriRN6jAuis">
            För att förbättra nyanländas integrering vill vi se en ny anställningsform
            som ger lägre kostnader för att anställa, en något lägre lön för
            den anställda och samtidigt en möjlighet att lära sig jobbet på
            jobbet. Genom en sådan reform kan arbetsgivare anställa personer
            som saknar den produktivitet eller språkförmåga som krävs för
            att helt klara jobbet. Under tiden ges personen möjlighet att
            skaffa sig fler färdigheter och arbetslivserfarenhet. Kristdemokraterna
            vill också se fler och bättre nystartsjobb. Denna arbetsmarknadsåtgärd
            ger nyanlända, unga och de som varit borta en längre tid från
            arbetsmarknaden en värdefull chans till arbete. Nystartsjobben
            har också visat sig ge goda resultat i förhållande till kostnaden.
          </p>
          <p xml:id="i-WP23jA3JFE5LxNiP5UrMGM">
            Det går att konstatera ett stort utbildningsbehov hos gruppen
            nyanlända arbetssökande. Kristdemokraterna har därför satsat extra
            på yrkesvuxenutbildningar i partiets budgetmotion. Kristdemokraterna
            föreslår samtidigt en grundlig förändring av arbetsmarknadspolitiken
            där flertalet arbetsmarknadspolitiska program avvecklas, antalet
            subventionerade anställningar minskar och arbetsmarknadsutbildningen
            i Arbetsförmedlingens regi läggs ned. Denna förändring påbörjades
            i och med budgetreservationen från Moderaterna och Kristdemokraterna
            hösten 2018. Kristdemokraterna ser också positivt på de förändringar
            som föreslagits av regeringen gällande att bredda nystartsjobben,
            så att även företag utan kollektivavtal kan erbjuda nystartsjobb.
          </p>
          <p xml:id="i-Nu1H719gkU5Q5EVAFKcXZX">
            Arbetsförmedlingen åtnjuter ett mycket lågt förtroende och uppvisar
            svaga resultat. Kristdemokraterna vill därför att Arbetsförmedlingen
            i dess nuvarande form läggs ned till förmån för en ny struktur
            där andra aktörer på arbetsmarknaden spelar en betydligt större
            roll. Januariöverenskommelsens arbete med att förändra Arbetsförmedlingen
            kommer att bevakas noga. Möjligheterna att kunna matcha arbetssökande
            med arbetsgivare kan i dag med fördel utföras av aktörer som rekryterings-
            och bemanningsföretag, sociala företag eller ideella organisationer.
            Det ska finnas skarpa kvalitetskriterier och en gedigen kompetens
            vad gäller kontroll och uppföljning, så att oseriösa aktörer hålls
            borta.
          </p>
          <p xml:id="i-RCYfxNDb48yYve4q1nb3SR">
            Bostadsbristen slår också hårt mot asylsökande och nyanlända,
            både mot de som väljer eget boende och mot de som bor i anvisade
            boenden med låg standard. Därför vill vi öka rörligheten i och
            nyttjandet av det befintliga bostadsbeståndet, t.ex. genom förenklad
            andrahandsuthyrning. Vi vill också förenkla, snabba på och göra
            byggandet billigare. Kristdemokraterna ser också att EBO-lagen
            behöver ses över för att bryta den destruktiva trångboddheten.
          </p>
          <head xml:id="i-84uE5PX3xQmqpiTJYXcuK1" type="h2">
            Ett företagsklimat för fler jobb
          </head>
          <p xml:id="i-5hV5FUWfNQRtzew4RMASWC">
            Sverige behöver ett företagsklimat som lägger grunden för fler
            jobb. Nya jobb kan inte kommenderas fram av politiker i Sveriges
            riksdag eller regering. Jobb skapas när människor finner det mödan
            värt att förverkliga en idé, våga satsa sparat kapital och starta
            och utveckla ett företag. Politikens ansvar är därför att främja
            ett gott företagsklimat där företagande, entreprenörskap och innovation
            uppmuntras. Det privata näringslivet och det enskilda entreprenörskapet
            är, och kommer alltid att vara, grunden för Sveriges välfärd.
          </p>
          <p xml:id="i-LmnawB3mYLr9AkGiJkEcuL">
            För att sänka trösklarna för de som vill förverkliga sin företagsidé
            vill vi minska regelkrånglet, begränsa företrädaransvaret och
            säkerställa att företagen bara behöver lämna en och samma uppgift
            en gång till myndigheterna. Vi vill också sänka kravet på aktiekapital
            från 50 000 till 25 000 kronor, eftersom dagens regelverk stänger
            ute för många potentiella företagare då det inte är anpassat till
            nya företags verkliga behov av eget kapital.
          </p>
          <p xml:id="i-NpwBp5df2iW5oR9EZBLAsd">
            För att skapa ett gott företagsklimat vill vi säkerställa att
            företag har råd och möjlighet att anställa. För att stärka framväxten
            av nya företag och fler jobb vill Kristdemokraterna sänka skatten
            på arbete, förenkla reglerna kring att starta och driva företag
            samt tillskapa möjligheten för företag att finnas och verka i
            hela landet.
          </p>
          <p xml:id="i-AxALeQBSc3LENRjXBrU8ZV">
            En avgörande förutsättning för Sveriges konkurrenskraft är en
            väl fungerande och underhållen infrastruktur. Satsningar på väg
            och järnväg i hela landet är en viktig del för att främja både
            företagande och sysselsättning, likaväl som behovet av flyg för
            persontransporter kvarstår. Bland annat mot bakgrund av behovet
            av större arbetsmarknadsregioner vill Kristdemokraterna se investeringar
            i nya stambanor för höghastighetståg. Vår förhoppning är därför
            att en bred parlamentarisk uppslutning kan nås kring att – och
            hur – projektet ska genomföras så att byggnation kan påbörjas.
          </p>
          <p xml:id="i-568FygKyVQCJoVU5QAdre9">
            Många nyanlända och unga får sitt första jobb inom någon del
            av tjänstesektorn. RUT-avdragen som alliansregeringen införde
            har öppnat nya marknader och skapat förutsättningar för nya företag
            och jobb. Samtidigt har dessa avdrag gjort att såväl barnfamiljer
            som äldre haft råd och möjlighet att få avlastning med vardagssysslorna.
            Att regeringen under förra mandatperioden nedmonterade detta avdrag
            var därför ett slag mot alla dessa människor, för att inte tala
            om alla de småföretagare som vågat ta steget och starta ett företag
            inom hushållssektorn. Därför såg Kristdemokraterna och Moderaterna
            till att höja taket för RUT-avdraget till 50 000 kronor i den
            budget som riksdagen antog i december 2018. Kristdemokraterna
            vill framöver även bredda möjligheterna att använda RUT-avdraget
            till fler tjänster.
          </p>
          <head xml:id="i-X47gj1BbHAdBzWisNXN4aw" type="h2">
            Reformer för fler bostäder
          </head>
          <p xml:id="i-KG5UYCe5R6STy6cQg2kJhq">
            Sverige har gått från bostadsbrist till bostadskris. Boverket
            konstaterar att det behöver byggas 93 000 bostäder per år fram
            till 2020. Samtidigt är regeringens reformagenda för bostadssituationen
            helt otillräcklig. Deras huvudsakliga svar på bostadskrisen är
            investeringsstödet för byggandet av billiga hyresrätter. Dessa
            byggsubventioner har dömts ut av bl.a. Konjunkturinstitutet som
            menar att investeringsstöd tidigare inte visat sig fungera. Samtidigt
            har regeringen under föregående mandatperiod infört flera nya
            kreditrestriktioner, vilket höjt trösklarna in till den ägda bostadsmarknaden
            och gjort situationen särskilt besvärlig för hushåll med lägre
            men stabila inkomster. Det skapar onödiga hinder som både dämpar
            efterfrågan och produktionen av bostäder.
          </p>
          <p xml:id="i-Vp91qT2HJe8ekARDgjbaVw">
            Kristdemokraterna har efterfrågat en bred uppgörelse, och inom
            det tidigare allianssamarbetet framfördes fler än 30 förslag som
            fokuserar på grundproblemet: att det tar för lång tid och är för
            komplicerat att bygga. Vi vill förenkla och snabba på byggandet,
            öka tillgången till byggklar mark och öka rörligheten i – och
            nyttjandet av – det befintliga bostadsbeståndet, exempelvis genom
            förändrade flyttskatter och förenklad andrahandsuthyrning.
          </p>
          <p xml:id="i-8Ay874331mLEctF3TBiU9s">
            Kristdemokraterna fortsätter att efterfråga regelförenklingar.
            Till exempel har vi föreslagit generösare bullerregler, undantag
            för tillgänglighetshinder, privat initiativrätt, strandskyddsreformer,
            enklare planprocess samt minskningar av hur många gånger samma
            ärende kan överklagas. Vi vill också se över kreditrestriktionerna
            i syfte att hitta en bättre balans mellan målet om finansiell
            stabilitet och hushålls möjlighet att efterfråga ägt boende. I
            dag är det för många som stängs ute.
          </p>
          <p xml:id="i-6HmYXwmie32GyKtKWm8y1y">
            En bromskloss på bostadsmarknaden är den bristande rörligheten.
            Genom ökad rörlighet kan ett stort antal bostäder tillgängliggöras
            på kort sikt. Alltför många uppger att de bor kvar i för stora
            hus på grund av de s.k. flyttskatternas utformning. Kristdemokraterna
            vill att taket för uppskov på reavinstskatten tas bort permanent
            om man köper ny bostad. Även betalningen av räntan på uppskovet
            ska kunna skjutas på framtiden vid köp av ny bostad. På så sätt
            tvingas inte vinsten vid försäljning fram till beskattning om
            man köper en ny bostad, utan både reavinstskatt och uppskovsränta
            betalas när personen inte längre har något uppskov.
          </p>
          <p xml:id="i-Ebz5A3zTEvy2Pf2PCHt4Ve">
            Ökade krav vid bostadsköp och kraftigt stigande bostadspriser
            har ökat behovet av en stor kontantinsats. Tillsammans med ett
            bristande utbud av hyresrätter, riskerar allt fler att stå utan
            ett eget boende. Kristdemokraterna vill därför utreda och införa
            ett förmånligt bosparande som förval för alla unga mellan 18 och
            34 år med inkomst av tjänst, där ett skatteavdrag ingår i de första
            60 månaderna där personen tjänar 12 000 kronor eller mer per månad.
            Systemet fungerar så att 500 kronor av lönen efter skatt avsätts
            till ett bosparande och staten kompenserar med ett skatteavdrag
            på 20 procent, vilket gör att den disponibla inkomsten kompenseras.
          </p>
          <p xml:id="i-J931guRGdFNPGCcpTJZbok">
            Det krävs reformer för att dämpa drivkrafter att låna och därmed
            minska hushållens – och ekonomins – sårbarhet framöver. Vi har
            krävt ändrade regler så att det inte ska vara lönsamt för banker
            att erbjuda mängdrabatt vid bolån. Vi har också föreslagit amorteringskrav
            riktade mot bankernas samlade bolånestock för att gynna amortering,
            samt ändrade regler så att bundna bolån blir mer attraktiva. Vi
            eftersträvar även en blocköverskridande överenskommelse om en
            långsam nedtrappning av ränteavdragen, växlat mot sänkta inkomstskatter.
          </p>
          <p xml:id="i-7qiMPtsRXoks7WC4drRMP8">
            För att stötta hushåll som har svårt med kapitalinsatsen bör
            även ett startlån där staten garanterar en del av kapitalinsatsen
            utredas och införas. Ett sådant stöd förutsätter att hushållet
            klarar bankens krav på bottenlån och ska gå till förstagångsköpare,
            som t.ex. unga hushåll. Således krävs en strikt kreditprövning
            och att lånet ska återbetalas med ränta så att stödet inte bidrar
            till riskuppbyggnad eller stimulerar osunt låntagande.
          </p>
          <head xml:id="i-S3efJwQH158QgneBbFFDHr" type="h2">
            En skola för kunskap och bildning
          </head>
          <p xml:id="i-EZAa9A5cBG5ARHvdaioNi2">
            Skolans huvuduppgift är att förmedla kunskap, stimulera elevernas
            intellektuella utveckling och förbereda barn och unga för vuxenlivet.
            Skolan ska erbjuda den kunskap som behövs för att klara av arbetslivet,
            men också kunskap för att klara livet som ansvarsfull samhällsmedborgare.
            Det betyder att skolan måste återupprätta en bildningstradition.
            Om skolan inte lyckas i sitt uppdrag skapar vi stora framtida
            problem både för barnen och för Sverige. De sjunkande studieresultaten
            över tid måste därför tas på största allvar, även om de i de senaste
            mätningarna har vänt uppåt något.
          </p>
          <p xml:id="i-DWLeG4hiGVCooaTjhoxfmL">
            Lärarna är nyckelpersoner för en skola med hög kvalitet. Kristdemokraternas
            utgångspunkt är att undervisningen ska bygga på vetenskap och
            beprövad erfarenhet. Lärarnas och rektorernas roll behöver stärkas.
            Deras vidareutveckling måste få en tydligare forskningsanknytning.
            Vi vill rensa bland lärares uppgifter och ansvar och ge utrymme
            för mer lärarledd ämnesundervisningstid.
          </p>
          <p xml:id="i-DYrSu1vu5WAcdSuQ4Wma8k">
            I dag saknas tusentals lärare, och bristen beräknas öka. Det
            behövs snabbare vägar in i läraryrket genom kortare kompletterande
            pedagogisk utbildning för personer som har examen i ett relevant
            ämne eller yrkeskunskap.
          </p>
          <p xml:id="i-apdDoaqYgSjnZG3Jh9mem">
            Skollagen är tydlig om att alla elever ska få stöd och stimulans
            för att utvecklas så långt som möjligt. För att nå detta mål krävs
            att de elever som har de största behoven får hjälp och stöd av
            de lärare som har den bästa kompetensen. Så är det inte alltid
            i dag. Under lång tid har det varit brist på specialpedagoger
            och speciallärare. Därför föreslår Kristdemokraterna ett speciallärarlyft.
          </p>
          <p xml:id="i-3bkifHygYQzSiRR6gzWs7m">
            Vi vill också göra mer för att ge nyanlända elever goda förutsättningar
            att lära sig svenska språket och komma in i den svenska skolan.
            För att nyanlända ska nå kunskapsmålen vill vi se en kompetenssatsning
            för att utbilda fler lärare i svenska som andraspråk. Satsningen
            på karriärlärartjänster bör riktas mer till utsatta områden.
          </p>
          <p xml:id="i-BZbTMuFSy1txYiLzLuBmef">
            Nyanlända lärare bör kunna börja jobba i skolan med kringuppgifter
            som kan avlasta legitimerade lärare. På så sätt kommer de in och
            lär sig om den svenska skolan och blir delaktiga i arbetet under
            tiden deras kunskaper valideras.
          </p>
          <p xml:id="i-A1aoLtewpw2wjfgEsPMHWf">
            Elevernas hälsa och trygghet i skolan är en grundförutsättning
            för att ta till sig ny kunskap. Vi ser med stor oro på den psykiska
            ohälsan bland barn och unga. Skolan ska vara en trygg miljö för
            alla elever. Vi vill underlätta för fler vuxna i skolan, som exempelvis
            klassmorfar eller unga vuxna som rastvakter. Alla skolor ska ha
            program mot mobbning som vilar på vetenskap och beprövad erfarenhet.
            Vi vill utöver detta också utöka skolidrotten från dagens 500
            till 700 timmar i grundskolan för att alla barn ska röra mer på
            sig, då motion har betydelse för såväl hälsan som skolresultaten.
          </p>
          <head xml:id="i-YXsH1tpXZwp3FhnfBvaL2T" type="h2">
            Tryggare ekonomi för äldre
          </head>
          <p xml:id="i-9YisMTHkyCwoLBrNpH2mpz">
            Kristdemokraterna presterar kraftfulla reformer för att förbättra
            pensionärers ekonomi och äldres möjligheter på arbetsmarknaden.
            Vi är positiva till att fler väljer att arbeta längre än till
            65 års ålder. Det är resursslöseri att inte ta till vara äldres
            erfarenhet och kompetens samtidigt som vi ser att arbete bidrar
            till känslan av samhörighet och tillhörighet. Att förlänga arbetslivet
            förbättrar ekonomin – pensionen förstärks både för den enskilde
            och för pensionärskollektivet i stort då inbetalningarna till
            pensionssystemet blir större.
          </p>
          <p xml:id="i-WacdzUeBugF3vphMKZZWCU">
            Då svenskarna lever ett allt längre och friskare liv står Kristdemokraterna
            bakom Pensionsgruppens förslag att höja åldersgränserna för pensionssystemet.
            Därför är det också viktigt att riksdagen röstade igenom Kristdemokraternas
            och Moderaternas budget som avskaffade den särskilda löneskatt
            om 6,5 procent på ersättningar för arbete och inkomst av aktiv
            näringsverksamhet för personer som fyllt 65 år som regeringen
            tidigare återinförde. Genom ett borttagande uppmuntras arbetsgivare
            att behålla eller anställa äldre. För att ytterligare förstärka
            äldres ekonomi vill vi också införa dubbelt jobbskatteavdrag redan
            från 64 års ålder, i stället för som i dag vid 65 års ålder, för
            att de äldre själva ska få ut mer av sin arbetsinkomst efter skatt.
          </p>
          <p xml:id="i-EFpakyz4fhHe84zBMynkoj">
            Genom Kristdemokraternas och Moderaternas gemensamma budget genomfördes
            även en skattesänkning som kom alla pensionärer till del. Hade
            regeringens budgetproposition för 2019 gått igenom hade endast
            pensionärer med en pension över 17 200 kronor per månad fått sänkt
            skatt. Vår ambition är dock att hela skillnaden i beskattning
            av förvärvsinkomst och pensionsinkomst ska slopas.
          </p>
          <p xml:id="i-2pw1Q6BZ5vmeNrwEMo58ut">
            För att förbättra ekonomin för de pensionärer som har de lägsta
            inkomsterna vill Kristdemokraterna se förstärkningar av bostadstillägg
            för pensionärer (BTP). I Kristdemokraternas och Moderaternas budget
            avsattes därför pengar för en höjning av hyrestaket i BTP till
            7 000 kronor, och vi har varit drivande i Pensionsgruppen för
            de förbättringar som nu genomförs.
          </p>
          <p xml:id="i-K3SP2jCBv39mXEPhYYyEi9">
            Kristdemokraterna vill även se reformer som minskar skillnaderna
            mellan mäns och kvinnors pensioner. För att kompensera kvinnors
            lägre pensioner – som bl.a. är ett resultat av ojämlikhet i lönestrukturen,
            ett högre uttag av föräldraledighet och färre arbetade timmar
            när barnen är små – vill vi se en utökning av antalet barnrättsår
            från fyra till fem samt automatiskt delad premiepension för föräldrar
            till barn under tolv år. Förutom att det stärker den enskildes
            ekonomi signalerar det att omvårdnad om sina barn är en viktig
            samhällsinsats.
          </p>
          <head xml:id="i-RowZ9JughboUgeFsXwMU34" type="h2">
            Goda kommunikationer i hela landet
          </head>
          <p xml:id="i-RA2YLcmxXRMtVNZfzZmJSc">
            Bra kommunikationer är en förutsättning för tillväxten, välstånd
            och sysselsättning i vårt land. Vår utgångspunkt är att människor
            ska kunna bo och arbeta i hela landet. Transportpolitiken ska
            därför säkerställa en effektiv, långsiktig och miljömässigt hållbar
            transportförsörjning i hela Sverige.
          </p>
          <p xml:id="i-XPCUZw7i8gagET1cEairoA">
            Kristdemokraterna anser att Sverige måste bryta sitt beroende
            av fossila bränslen inom transportsektorn. Det krävs långsiktiga
            och effektiva styrmedel för en ökad andel förnybara drivmedel
            med hög klimatprestanda och för effektivare transporter. Kristdemokraterna
            vill främja teknikutvecklingen för att nå ett mer hållbart transportsystem.
          </p>
          <p xml:id="i-Edajd6p8VtSYBHFiRzoE4g">
            Kristdemokraterna vill se ökade satsningar på Sveriges infrastruktur.
            Underhåll och nyutbyggnad av järnvägar, vägar och kollektivtrafik
            måste ske för att säkra god kommunikation i hela landet och möjliggöra
            ett ökat bostadsbyggande. Därför anser vi att Sverigeförhandlingens
            förslag om en snabb utbyggnad av höghastighetståg bör genomföras
            under förutsättning att den finansieras på ett ansvarsfullt sätt.
            Kristdemokraterna vill att sjöfartens skatter och regler ska ge
            förutsättningar för god konkurrens. Vi vill också se till att
            polis och tullmyndighet har tillräckliga resurser att kontrollera
            efterlevnaden av svenska lagar och regler inom åkerinäringen.
            Miljövänliga bilar ska premieras, flygets miljöpåverkan minskas
            och cykelinfrastrukturen byggas ut.
          </p>
          <p xml:id="i-2XuUDmZuzirFUubwJTgxCv">
            Tillgång till bredband med hög överföringskapacitet är avgörande
            för att människor ska kunna driva företag i hela landet, arbeta
            eller studera på distans, ta del av kulturutbudet och för att
            kommunicera med andra. Kristdemokraternas utgångspunkt är att
            kommunikationstjänster och bredband i första hand ska tillhandahållas
            av marknaden och att statens huvudsakliga roll är att skapa förutsättningar
            för marknaden och undan­röja hinder för utvecklingen, men vi vill
            också inom ramen för landsbygdsprogrammet bidra till bredbandsutbyggnaden
            på landsbygden och i glesbygd.
          </p>
          <head xml:id="i-MAKJA8G7d2Rp54xi4tAa5g" type="h2">
            En hållbar miljö- och klimatpolitik
          </head>
          <p xml:id="i-4DpUoMRQMjQVQdbKiCsUfg">
            En viktig del av det kristdemokratiska idéarvet är förvaltarskapsprincipen.
            I vår politik för en hållbar miljö ställs den på sin spets. Klimatutmaningen
            är vår tids största miljöutmaning. Kristdemokraterna har därför
            satt ambitiösa mål när det gäller att minska utsläppen, såväl
            på Sverigenivå som på EU-nivå. Utöver själva miljöfrågan som utsläppen
            av växthusgaser utgör är det etiska problemet att det främst är
            världens fattigaste människor som betalar det högsta priset för
            klimatförändringarna.
          </p>
          <p xml:id="i-3wXyQ2NSaMLzyN3Mgd2AVJ">
            Kristdemokraterna har länge drivit på för en grön skatteväxling
            och lagt fram flera skarpa förslag. Detta vill vi fortsätta med.
            Generellt vill vi sänka skatten på arbete och pensioner och höja
            skatten på miljöförstörande verksamhet. Kristdemokraterna föreslår
            därför slopad skattenedsättning i gruvindustriell verksamhet,
            att en skatt på plastkassar införs samt att en skatt införs på
            förbränning av osorterade sopor. Vi vill utveckla bonus–malus-systemet
            så att det inkluderar fler miljöaspekter. Vi har också flera förslag
            för att minska flygets klimatpåverkan.
          </p>
          <p xml:id="i-EdU1eZsHYt471AbCLoSErm">
            Spridningen av giftiga kemikalier i vår miljö ska förhindras.
            Detta är en viktig aspekt av det förebyggande hälsoarbetet. Inte
            minst gäller det barns vardagsmiljöer. Vi vill t.ex. ställa större
            krav när det gäller barnens leksaker, nappflaskor samt mat och
            dryck. EU har en nyckelroll i arbetet för att öka kemikaliesäkerheten,
            bl.a. för att utveckla arbetet med gemensamma åtgärder mot spridning
            av gifter och läkemedelsrester till våra hav och vattendrag.
          </p>
          <p xml:id="i-AGSXE1sUDk9wCcJJFjF9y6">
            Hoten mot den biologiska mångfalden är omfattande om vi ser på
            den globala nivån, men även i Sverige. Ekosystemen är beroende
            av denna mångfald – och vi är beroende av ekosystemen för luften
            vi andas och maten vi äter. I Sverige bidrar våra skogar och vår
            landsbygd, exempelvis våra hagmarker, till denna mångfald.
          </p>
          <p xml:id="i-UGPoo2MDkXoRjsfiYQfqVR">
            Sveriges havs- och kustområden innehåller också ett rikt artliv
            och skyddsvärda miljöer. Därför avsatte Kristdemokraterna och
            Moderaterna 200 miljoner kronor utöver regeringens anslag till
            åtgärder för havs- och vattenmiljö i budgeten för 2019. Satsningen
            går till att minska övergödningen, spridningen av giftiga ämnen
            och förlusten av biologisk mångfald. Dessutom utökas det regionala
            arbetet i både Östersjön och Västerhavet, och ytterligare åtgärder
            vidtas mot övergödning, mikroplaster och sjöfartens miljöpåverkan.
            Satsningen stöder också investeringar i reningsteknik, i syfte
            att avskilja bl.a. läkemedelsrester och mikroplaster, och investering
            i ny teknik och för medfinansiering av åtgärder för en tryggad
            tillgång till dricksvatten.
          </p>
          <p xml:id="i-4GXXaHnM1Jgw2osnuYxNb6">
            Sverige har under några år ökat antalet marina reservat. Vi måste
            fortsatt verka för att inte den ekologiska balansen ska rubbas
            via exempelvis långväga arter som på olika sätt letar sig hit.
            Vi vill förbjuda oljeborrning i Östersjön och på ett bättre sätt
            förebygga och bestraffa oljeutsläpp. Ett tydligare ansvar och
            prioritering behövs för att sanera gamla vrak som läcker ut olja
            och kemiska stridsmedel. Det behövs radikala insatser för att
            återställa Östersjöns hälsa. Alla nationer runt Östersjön har
            anledning att skyndsamt finna och komma överens om lösningar som
            hanterar den allvarliga situationen.
          </p>
          <head xml:id="i-8v81hYJ5EF3Ah6pZcPnzEy" type="h2">
            Ett stärkt jordbruk
          </head>
          <p xml:id="i-3ka6rNEckd7wgjqkkqZtT4">
            Jordbruket är viktigt för vår överlevnad. Även om det i dag endast
            är en liten del av befolkningen som arbetar inom jordbruket är
            vi alla helt beroende av dess produkter för att kunna överleva.
            En lönsam svensk jordbrukssektor är nödvändig om vi ska kunna
            ha en inhemsk livsmedelsproduktion i händelse av krig eller kris.
          </p>
          <p xml:id="i-2Zx48ccpApv8T5K689Yofr">
            Jordbruket har också en central betydelse för biologisk mångfald
            och den levande landsbygd och de öppna landskap som är en del
            av vårt kulturarv.
          </p>
          <p xml:id="i-NKYdheW9qasDUhyiWSgJDf">
            I många EU-länder är tyvärr miljötänkande och djurskydd jämförelsevis
            nedprioriterat. Alternativt följs inte de uppsatta reglerna. En
            bidragande orsak till problemen i svenskt jordbruk är att vi inte
            har lyckats omsätta den kvalitet på varorna som våra miljö- och
            djurskyddsregler leder till i reda pengar.
          </p>
          <p xml:id="i-NuDTBdh5i8MaWCjd61CGei">
            Kristdemokraterna vill fortsätta värna vår miljö och vårt välutvecklade
            djurskydd, men vi vill att de lagar och regler som antas verkligen
            är ändamålsenliga. En annan utmaning är den dubbelmoral som upphandlingsprocesserna
            i våra kommuner och landsting bitvis ger uttryck för. Först ställer
            vi som samhälle höga krav på miljömedvetenhet hos våra bönder.
            Därefter köper offentliga aktörer in varor som producerats under
            förhållanden vi aldrig skulle tillåta på hemmaplan. Det rimliga
            är att offentliga aktörer tar miljöhänsyn och t.ex. använder sig
            av ändamålsenliga kriterier för miljöanpassad upphandling.
          </p>
          <p xml:id="i-6fp3KtRDW3oJZfjpMHVic9">
            Kristdemokraterna är pådrivande för att minska jordbrukarnas
            regelkrångel. För att stärka det svenska jordbrukets konkurrenskraft
            har vi föreslagit att skatten på den diesel som används inom jordbruket
            sänks, under förutsättning att inblandningen av biodrivmedel ökar.
          </p>
          <head xml:id="i-9kBq5Y3tBnEBiPcCwYyWW5" type="h2">
            Sammanhållning över gränserna
          </head>
          <p xml:id="i-4WhfEpU25AGTjHwSz88Esd">
            För Kristdemokraterna är det centralt att utrikespolitiken är
            värdebaserad. Sverige ska stå upp för och försvara universella
            värden såsom mänskliga fri- och rättigheter, demokrati och rättsstatens
            principer för att stärka fred, frihet och utveckling, förståelse
            och försoning. Idén om att alla människor, var de än bor, har
            samma värde och att vi alla har ett ansvar för varandra utgör
            en stark motivation till den solidaritet som är grundläggande
            i den kristdemokratiska ideologin. Människovärdet är universellt
            och kan därför inte relativiseras av geografiska gränser. De globala
            klyftorna är med denna utgångspunkt oacceptabla.
          </p>
          <p xml:id="i-NN7RM8HNFtxHrSaj8eWfHc">
            Kristdemokraterna vill ha en ambitiös utvecklingspolitik med
            det slutliga målet att det internationella biståndet en dag inte
            längre ska behövas. Vi har länge varit pådrivande för att 1 procent
            av Sveriges bruttonationalinkomst ska avsättas till internationellt
            bistånd varje år, och i vår och Moderaternas budget för 2019 gjordes
            detta. Vi har också varit kritiska till att regeringen använder
            biståndet till att täcka kostnader för asyl- och flyktingmottagande.
            I vårändringsbudgeten utökas dessa avräkningar ytterligare, medan
            regeringen inte redogör för vilket beräkningssätt som använts.
            Vi ifrågasätter detta och minskar därmed avräkningen i vårt motförslag.
          </p>
          <p xml:id="i-HmkAM9PisRfqzF4RGDeyyU">
            Utöver biståndsbudgeten bör staten på olika sätt främja människors
            frivilliga engagemang och gåvogivande till biståndsändamål. Därför
            har Kristdemokraterna och Moderaterna återinfört möjligheten till
            skattereduktion för gåvor till hjälporganisationer i den budget
            som riksdagen antagit för 2019. Sist denna möjlighet fanns ökade
            gåvogivandet märkbart till dessa organisationer.
          </p>
          <p xml:id="i-S7TEYd1AyJkEfwQ9eQPj3w">
            Vi har i dag alla möjligheter att minska barnadödligheten, som
            till stor del beror på basala och förhållandevis enkelt avhjälpta
            brister i miljön runt barnen. Just vaccinationsprogram har visat
            sig vara ett mycket effektivt bistånd då en relativt billig punktinsats
            bokstavligen kan rädda liv. Fortfarande saknar 1,2 miljarder människor
            tillgång till rent vatten i vår värld. Det har förödande konsekvenser
            för människors hälsa, och barn drabbas särskilt hårt. En av de
            sjukdomar som sprids i förorenat vatten är kolera, som varje år
            skördar mellan 20 000 och 130 000 människoliv. I det krigshärjade
            Jemen ser vi nu det största kolerautbrottet i modern tid med 190
            döda bara i år, varav en tredjedel är barn. Kolera är en sjukdom
            som inte borde finnas i vår värld 2019.
          </p>
          <p xml:id="i-UNSb1hAhQRj9xchxoAb9qf">
            Stora humanitära kriser råder i världen, och aldrig tidigare
            har så många människor varit i behov av humanitärt stöd. Det fruktansvärda
            kriget i Jemen, situationen i Venezuela och krig och konflikter
            i Demokratiska republiken Kongo, Syrien och Sydsudan, för att
            nämna några, orsakar humanitärt lidande.
          </p>
          <p xml:id="i-W9d6t8NXGkbWk9th1Yos8k">
            Fler människor än på många decennier är nu på flykt. Sverige
            har jämfört med flera andra europeiska länder tagit emot många
            flyktingar. Att antalet människor som kommer till Sverige har
            minskat betyder inte att flyktingsituationen i världen har förbättrats.
          </p>
          <p xml:id="i-LUPtKYBP65w17Kx1GEi8ug">
            Sverige ska fortsatt ta ansvar och kunna vara en fristad för
            människor som flyr undan krig, förföljelse och förtryck, men det
            står inte i motsats till att vi också kraftigt behöver öka satsningarna
            i närområdet för att skapa trygghet och framtidstro för de medmänniskor
            som är på flykt. De krigsdrabbade ländernas grannländer har tagit
            det allra största ansvaret i flyktingmottagandet, men de behöver
            stöd för att kunna öppna upp för arbetstillfällen och skolgång.
            Sverige ska verka för att skapa lagliga vägar in i Europa, vilket
            skulle rädda många liv.
          </p>
          <p xml:id="i-3sjdi6LSbUEhQUGvdhoUws">
            Sammantaget gör det rådande världsläget att vi vill prioritera
            det humanitära biståndet högre och avsätta en större del av den
            svenska biståndsbudgeten för humanitära insatser.
          </p>
          <p xml:id="i-GZcy4ofUzghQbvjGYYvBRV">
            För varje mun som mättas, för varje kvinna som kommer in på arbetsmarknaden,
            för varje person som tillåts tänka, skriva, tala, rösta och tillbe
            fritt – desto större blir chanserna till utveckling. Kristdemokraterna
            menar att utveckling, fattigdomsbekämpning och ökad respekt för
            de mänskliga rättigheterna hänger samman. Efter exceptionella
            framgångar sedan mitten av 1970-talet rullas nu demokrativågen
            tillbaka och friheten inskränks. En ”frihetsmiljard” skulle kunna
            användas till att stötta frihetskämpar. Vi ser hur civilsamhällets
            utrymme krymper på flera håll, hur oppositionspolitiker, jurister
            och journalister fängslas.
          </p>
          <p xml:id="i-piTekGvSGv2in3jUmLgXd">
            Svensk biståndspolitik bör föras på ett sätt så att det civila
            samhället stärks. Enskilda organisationer är inte bara oersättliga
            som genomförare av offentligt svenskt bistånd utan också mycket
            betydelsefulla då de ger oss enskilda människor en möjlighet att
            ta ansvar för utvecklingen i världen. Biståndsanslaget ökar kraftigt
            och ser ut att fortsätta göra så de närmsta åren. Då måste Sverige
            också stärka kapaciteten hos de organisationer som administrerar
            biståndet.
          </p>
          <p xml:id="i-N85sSVfb528y6tC59riADt">
            Förtrycket av religiösa och etniska minoriteter ökar, och människors
            religionsfrihet kränks. För närvarande är kristna bland de allra
            mest utsatta grupperna i världen, med omfattande förföljelse i
            Mellanöstern och delar av Afrika och Asien. Sverige bör i internationella
            sammanhang arbeta för att värna utsatta minoriteter. Alla människors
            lika värde är fundamentalt, och yttrande- och religionsfrihet
            är centralt för ett öppet och fritt samhälle.
          </p>
          <p xml:id="i-A8SzSZVWncL1zpvoJ3sFXP">
            Kristdemokraterna vill se fredade zoner för minoriteter i Syrien
            och Irak och en svensk regering som verkar för att den etniska
            och religiösa utrensningen av kristna (syrianer, kaldéer, assyrier
            och melkiter), armenier, mandéer, yazidier och andra minoriteter
            i Irak och Syrien ska erkännas som folkmord.
          </p>
          <p xml:id="i-H3goaTnJQSAxA3ghx9bUDb">
            För att de människor som fallit offer för terrorismen ska kunna
            återfå sin tro på framtiden, ett hopp om att morgondagen är ljusare
            än gårdagen, krävs att de terrorister som ödelagt oskyldiga människors
            liv ställs inför rätta. Detta kan endast ske om världssamfundet
            gemensamt agerar och utkräver ansvar från både de länder och de
            individer som varit ansvariga för massakern. Detta bör ske genom
            inrättandet av en särskild tribunal för att döma de skyldiga.
            Detta har gjorts i andra fall, t.ex. i Irak där Iraqi Special
            Tribunal (IST) upprättades för att utreda och döma de ansvariga
            för brott mot mänskligheten under Saddam Husseins regim. En motsvarande
            lösning måste till, för offren för terrorismen i Mellanöstern.
          </p>
          <head xml:id="i-X34yo9LoRXPGnnN4b2n76t" type="h2">
            Försvaret och samhällets krisberedskap
          </head>
          <p xml:id="i-Hv1hzJZdMWoVBGCV5rYZVr">
            För Kristdemokraterna är Försvarsmaktens förmåga att klara ett
            angrepp mot Sverige av yttersta vikt. Ett väpnat angrepp mot Sverige
            kan inte uteslutas.
          </p>
          <p xml:id="i-VedmVDMYP6EDRRa9RENbXf">
            För att försvarsförmågan ska stärkas på ett tillräckligt omfattande
            sätt behöver försvaret ökade resurser, och Sverige bör nå 2 procent
            av bnp i försvarsanslag 2030. Därför avsatte vi tillsammans med
            Moderaterna 3,9 miljarder till försvaret 2019 och 6,9 miljarder
            2020 i höstbudgeten. Förbandsverksamheten och beredskapen måste
            förstärkas. Det gäller att skapa förutsättningar att ta emot fler
            värnpliktiga, rekrytering av officerare och utökad materielanskaffning
            för att de båda svenska brigaderna ska bli stridsdugliga. Försvarsmaktens
            logistiska organisation behöver förstärkas och satsningar på forskning
            och utveckling utökas. En förbättring av den civila beredskapen
            behövs dessutom avseende energi- och livsmedelsförsörjning liksom
            återskapandet av en civil ledningsorganisation. Vår satsning på
            försvaret bäddar för den ökning av Försvarsmaktens organisation
            som kommer att krävas för att säkerställa försvarsförmågan, och
            som möjlig­görs när försvarsbudgeten ökar till 2 procent av bnp.
          </p>
          <p xml:id="i-XS5zc6j9UwYeRKGVQDKL83">
            De senaste 10–15 åren har krigföringen utvecklats från ”konventionell”
            krigföring till att i dag vara asymmetrisk i större utsträckning
            än tidigare. Detta blev tydligt inte minst i och med Rysslands
            desinformationskampanjer i samband med den militära aggressionen
            mot Georgien samt i och med kriget i Ukraina och Rysslands illegala
            annektering av Krim 2014. Efter att Styrelsen för psykologiskt
            försvar lades ned och ansvaret flyttades till MSB har det psykologiska
            försvaret kommit i skymundan. Kristdemokraterna föreslår därför
            att ansvaret för det psykologiska försvaret lyfts ut ur MSB och
            att det återigen skapas en egen myndighet. Det är viktigt att
            offentliggöra informationsangrepp som sker mot Sverige för att
            höja medvetandenivån hos såväl journalister som allmänhet om att
            desinformationskampanjer förekommer samt att informera om vikten
            av källkritik. En annan huvuduppgift för myndigheten bör vara
            att stödja, bidra till och sprida forskning kring informationskrigföring
            och propaganda.
          </p>
          <head xml:id="i-BjiwBXYKVtzzdMVoCvZQYV" type="h2">
            En politik som stödjer, inte styr, kulturen
          </head>
          <p xml:id="i-9EQaptf2E873tLrY1mQLXL">
            Kulturen hjälper oss att växa som människor och förbinder oss
            med tidigare generationers erfarenheter. Men den har också en
            uppgift i att utmana invanda föreställningar. Med andra ord bidrar
            den till såväl ett samhälles sammanhållning som dess självreflektion.
            Den kan också hjälpa oss att relatera till vår globala omgivning.
          </p>
          <p xml:id="i-5tRe5cD4KkgRiWMdFR8Q3s">
            Vår utgångspunkt är att kulturpolitiken ska stödja kulturen,
            snarare än styra den. För Kristdemokraterna är inte minst barnens
            möjligheter att få ta del i – och av – kulturella verksamheter
            en prioriterad fråga. För att stimulera detta vill vi återinföra
            fritidspengen för ekonomiskt utsatta barn och öka den satsning
            som kallas Skapande skola. Detta är inkluderande reformer som
            har säkerställt att även barn och ungdomar från ekonomiskt utsatta
            sammanhang får ökade möjligheter att delta i kulturlivet.
          </p>
          <p xml:id="i-TRWUgi9A2Zn5k8LbH1k31u">
            Idrott innebär gemenskap och stärker människors fysiska hälsa.
            I Kristdemokrat­ernas och Moderaternas gemensamma budget hösten
            2018 gör vi en satsning på initiativet Äldrelyftet som syftar
            till att ge fler äldre chansen till fysisk aktivitet och träning.
            Sådan träning kan förbättra livskvaliteten, öka hälsan, minska
            risken för fallolyckor och samtidigt främja gemenskap och sammanhang
            – och därmed bryta ensamhet. 20 miljoner kronor per år tillfördes
            i en permanent satsning, medel som ska gå till Riksidrottsförbundet
            som tillsammans med pensionärsorganisationerna kan utforma aktiviteter
            som främjar äldres fysiska aktivitet och hälsa. Dessvärre drar
            regeringen tillsammans med Centerpartiet och Liberalerna nu in
            detta stöd, vilket vi motsätter oss.
          </p>
          <head xml:id="i-53LmRj7jqvJm4HFv9yF4ib" type="h2">
            Det civila samhället
          </head>
          <p xml:id="i-C8xZGNVR1HMoG14opfRsjG">
            Ibland kan det låta som om civilsamhället bara är en fritidsaktivitet,
            ett sidospår till det som sker inom den offentliga sfären eller
            i den individuella. Vi menar att civilsamhället är något mycket
            viktigare. Det är här grunden läggs för demokrati, medmänsklighet
            och ett fungerande Sverige. Kristdemokraternas politik strävar
            därför efter att stärka det civila samhället och därmed de mellanmänskliga
            kontakterna. Därför syftar vår politik till att värna civilsamhällets
            oberoende, förenkla dess regelverk och förbättra dess förutsättningar.
          </p>
          <p xml:id="i-E128BfMwzg6MCb82xpx6R7">
            Att ett oberoende från andra människor skulle leda till lycka
            är en missuppfattning. Starka relationer är ett så grundläggande
            mänskligt behov att det till och med går att mäta i livslängd.
            Ensamhet och social isolering har värre hälsoeffekter än fetma
            och är ungefär lika allvarligt som alkohol och rökning. Människan
            växer i relationer. En politik vars konsekvens blir att de mellanmänskliga
            banden försvagas kan aldrig kompenseras fullt ut med att man stärker
            banden till offentliga institutioner eller skjuter till ytterligare
            bidrag. Det offentliga kan från mänsklig synvinkel bara vara ett
            komplement – inte utgöra samhällets grund.
          </p>
          <p xml:id="i-Ww5vTJPcZib3riEp4vzG9V">
            För att ytterligare ta till vara den kraft som finns i civilsamhället
            satsade Moderaterna och Kristdemokraterna i höstbudgeten 20 miljoner
            per år 2019–2021 till föreningar och organisationer vars verksamhet
            syftar till att bryta äldres ensamhet och isolering. Ofrivillig
            ensamhet bland äldre är ett stort problem, och breda reformer
            måste till för att mota den ofrivilliga ensamheten, som har stora
            hälsokonsekvenser bland äldre. Det civila samhällets verksamheter,
            och inte minst pensionärsorganisationerna, gör goda insatser för
            att främja gemenskap och motverka ensamhet och isolering bland
            äldre.
          </p>
          <p xml:id="i-P1bbPmi1twJaXszkK4S2Gs">
            Graden av det civila samhällets självständighet är nära knuten
            till organisationernas finansiering. En hög grad av offentlig
            finansiering kommer också att – beroende på hur den utformas –
            leda till mer eller mindre direkt och indirekt styrning från det
            offentliga. Kristdemokraterna och Moderaterna återinförde i och
            med budgetpropositionen för 2019 den skattereduktion för gåvor
            till ideella organisationer som arbetar bland behövande som den
            rödgröna regeringen tog bort under den förra mandatperioden. Vi
            säkerställde också att inga avgifter tas ut av organisationerna
            för att ansöka om eller inneha tillstånd för skattereducerade
            gåvor. Genom detta gåvoskatteavdrag ökar organisationernas självständighet.
            Statens påverkan inskränks till att godkänna organisationerna
            som får del av skatteavdraget. Det är en rimlig avvägning mellan
            självständighet och offentlig insyn.
          </p>
          <head xml:id="i-JSbUfkVmvfdkE4fsX3JfW4" type="h1">
            Kristdemokraternas tillkommande reformer våren 2019
          </head>
          <head xml:id="i-Kw63tD2Y5bvWxQrStFKbAf" type="h2">
            Förbättrade personalvillkor inom äldreomsorgen
          </head>
          <p xml:id="i-AMdd5DMBQ77N1rkDicwKTZ">
            Att bygga ett samhälle där alla kan åldras i trygghet och värdighet
            är ett angeläget mål för Kristdemokraterna. Ett välfärdssamhälle
            kan i hög grad bedömas utifrån kriterier som respekt, tillvaratagande
            och omsorg om den äldre generationen. Äldre ska kunna leva ett
            aktivt liv och ha inflytande i samhället och över sin vardag,
            kunna åldras i trygghet och med bibehållet oberoende, bemötas
            med respekt och ha tillgång till god vård och omsorg. Var och
            en ska ses som en person med eget och unikt värde med skilda intressen
            och bakgrunder. God vård, ett behovsanpassat boende och självbestämmande
            över sin vardag är en självklarhet – hela livet.
          </p>
          <p xml:id="i-713BtFT9bvqRWXVxzP4KLq">
            Forskning visar att kvalitativ äldreomsorg förutsätter ett personcentrerat
            bemötande där personalen kan skapa en trygg miljö och en personlig
            relation med den äldre. För att det ska vara möjligt behöver äldreomsorgens
            personal ges goda förutsättningar att göra ett bra jobb.
          </p>
          <p xml:id="i-EXfLt6MDepLUxdUDnUpfWK">
            Förutom att den som arbetar med viktig välfärdsverksamhet inom
            hemtjänsten eller på ett vård- och omsorgsboende behöver goda
            arbetsvillkor för att kunna ge kvalitativ omsorg, är det viktigt
            för att de ska trivas i sitt arbete och inte slita ut sig i förtid.
            Det är också viktigt för att omsorgsyrken ska vara attraktiva
            så att personalförsörjningen kan fungera – en nyckel för att möta
            välfärdens behov i framtiden. Redan i dag råder arbets­kraftsbrist
            inom äldreomsorgen – 70 procent av personalen uppger att bemanningen
            är otillräcklig minst någon dag per vecka. Dessutom kommer gruppen
            äldre över 80 år att öka med 40 procent fram till 2026. Enligt
            SKL behöver därför antalet anställda inom äldreomsorgen öka med
            67 000 personer (24 procent) under tidsperioden.
          </p>
          <p xml:id="i-34sG5s6aMRe5SsG3ShW7UQ">
            Men tyvärr är arbetsvillkoren på många håll inte tillräckligt
            bra – var tredje person som arbetar inom äldreomsorgen vill sluta.
            Löneläget är ofta lågt, och det finns små möjligheter att byta
            arbetsgivare när det inte finns valfrihetssystem och därmed konkurrens
            om medarbetare. Dåligt utformade upphandlingar kan dessutom leda
            till att viss personal får sämre villkor.
          </p>
          <p xml:id="i-VfKdPPUp3uJuNFYSb5PnbZ">
            Därtill finns det på många håll orimligheter i arbetstid, bl.a.
            på grund av s.k. delade turer, som ofta kraftigt drar ned medarbetares
            livskvalitet och möjligheter till familjeliv. Delade turer innebär
            två arbetspass som är uppdelade med en längre rast än en lunchrast
            emellan. Ofta handlar det om ett förmiddagspass och ett kvällspass
            med ett par eller några timmars obetald rast emellan. Systemet
            är omvittnat tröttande och beskrivs av många anställda i mycket
            negativa ordalag.
          </p>
          <p xml:id="i-E6oMzFCWJo2XpwQQDWpvZJ">
            Dåliga scheman bidrar till stress och sjukskrivningar. Närmare
            80 procent av personalen inom äldreomsorgen upplever psykisk ansträngning
            och jäkt i arbetet minst en gång i veckan, och över hälften upplever
            detta i stort sett varje dag. Vi vet att risken att bli sjuk av
            stress är högre inom kvinnodominerade yrken, och äldreomsorgen
            är inget undantag. Antalet startade sjukfall uppgick till 170
            per 1 000 sysselsatta 2017 – högst av alla branscher. Resultatet
            är hög personalomsättning – 2017 var personal­rörligheten 18 procent
            inom vård och omsorg.
          </p>
          <p xml:id="i-VmyJGjyBKwCDg51JzcaDia">
            Med många sjukskrivningar och hög personalomsättning blir det
            ännu svårare att lägga bra scheman och upprätthålla personalkontinuiteten.
            För många av de äldre som lever ensamma utgör hemtjänstpersonalen
            en stor del av deras sociala liv. Kontinuitet och tillräckligt
            med tid för att bygga goda relationer med hemtjänstpersonal ger
            möjlighet att bygga upp förtroende och tillit, vilket bidrar till
            trygghet hos de äldre. En trygghet som kan främja en god livskvalitet
            och livsglädje som förebygger psykisk ohälsa.
          </p>
          <p xml:id="i-25xkxptXvSB2MqPRQZkmRX">
            Men personalen vittnar i dag om att de inte har tid för att skapa
            en relation med de äldre som de möter i arbetet. Under 2018 mötte
            en hemtjänsttagare i snitt 15 olika personal under en tvåveckorsperiod,
            i vissa fall var det så många som 24. Förutom att detta skapar
            otrygghet för den äldre innebär det också sämre möjligheter för
            personalen att göra ett bra jobb med god kvalitet när de arbetar
            i en organisation som inte fungerar utan får möta väldigt många
            vårdtagare på kort tid – spegelbilden av att den äldre får möta
            en stor mängd hemtjänstpersonal på kort tid.
          </p>
          <p xml:id="i-BP9xSRXQP3u5YkZBrLNqE5">
            Samtidigt som ovan beskrivna brister i arbetsvillkoren inom äldreomsorgen
            finns har äldreomsorgens chefer i dag inte förutsättningar att
            göra ett så bra jobb som de skulle vilja. Chefer inom vård och
            omsorg och sociala tjänster har de största arbetsgrupperna på
            hela arbetsmarknaden – inom just äldreomsorgen har varje chef
            i snitt direkt personalansvar för ca 50 personer. Arbetsmiljöverket
            har visat att chefer inom vård och omsorg arbetar under tidspress,
            har hög arbetsbelastning med stora ansvarsområden och många medarbetare.
            Resultatet är att en av fem i personalen upplever att de har små
            eller mycket små möjligheter att vid behov få stöd av chef.
          </p>
          <p xml:id="i-PhoPvbpLhRCd9qErcJCF8W">
            Cheferna har en viktig roll i fråga om att skapa goda villkor
            för personalen, men det är bara möjligt om enhetscheferna har
            ansvar för ett rimligt antal medarbetare. Dessutom måste en större
            flexibilitet medges av kommunerna så att enhetscheferna kan göra
            de prioriteringar som leder till bättre arbetsvillkor och en god
            bemanning med hög kontinuitet. Alltför ofta kringskärs enheternas
            chefer genom kommunövergripande regler som minskar tilliten och
            därmed gör ansvarsutkrävandet sämre.
          </p>
          <p xml:id="i-RwjxqnhbH7muaWqvLhU1mD">
            En annan nyckelgrupp vad gäller att skapa goda arbetsvillkor
            inom äldreomsorgen – och som ofta glöms bort – är schemaläggare.
            De bär ett tungt ansvar för att få viktiga välfärdsverksamheter
            att rulla och för att lägga en planering som säkerställer att
            övriga yrkesgrupper inom vård och omsorg inte bränner ut sig.
          </p>
          <p xml:id="i-PEemsDmonb5uLg1WjvMeRj">
            Utöver arbetssituationen som beskrivits ovan finns små möjligheter
            för personalen att fortbilda sig och det finns få karriärsteg
            inom yrket, vilket visar på ett behov av större utbildningssatsningar.
          </p>
          <p xml:id="i-5XykMWWNS67dE24cZErGpe">
            Kristdemokraterna anser att det nu behövs krafttag för att förbättra
            arbetsvillkoren för personalen inom äldreomsorgen. Det handlar
            om att värna medarbetare, deras familjeliv och hälsa, men också
            om att stärka möjligheten att rekrytera mer personal. Med rätt
            reformer kan resultatet också bli att timmarna för social aktivering
            hos den äldre blir fler, gemenskap främjas och kvaliteten höjs.
            För att tiden med de äldre ska bli en tydligt värderad del av
            arbetet bör även sociala behov införas i socialtjänstlagen som
            grund i biståndsbedömningen för äldreomsorg.
          </p>
          <p xml:id="i-XbFuq8FPnMBUPCkfb7cxuo">
            Kristdemokraternas förslag:
          </p>
          <p xml:id="i-SgoGP5cSoPdciZmYEpEEiD">
            Staten tecknar ett avtal med SKL om ett prestationsbundet stöd
            till förbättrade villkor för personalen inom äldreomsorgen. Kraven
            i det prestationsbaserade stödet ska gälla all kommunfinansierad
            verksamhet, även privat driven men offentligt finanseriad omsorg.
            Satsningen ska följas upp årsvis med målsättningen att alla kommuner
            ska nå bättre resultat. Stödet uppgår till 2 miljarder kronor
            årligen, varav 1 miljard är en öron­märkning av generella tillskott
            till kommunerna som tack vare Kristdemokraternas och Moderaternas
            budget tillförs kommunsektorn fr.o.m. 2019. Stödet ska fördelas
            till kommunerna baserat på fyra parametrar som alla väger lika:
          </p>
          <list style="ul">
            <item xml:id="i-3uwgney9bWQhu15RdbMpVF">
              Aktivt arbete med att minska delade turer: Kommunen ska kunna
              visa att det skett en tydlig minskning i användandet av delade
              turer alternativt att delade turer är på en låg nivå eller inte
              används alls. Ett system för hur detta ska mätas och följas upp
              bör utarbetas i samverkan med SKL. Tiden som frigörs när de delade
              turerna försvinner bör användas till mer tid med de äldre.
            </item>
            <item xml:id="i-WYbx8D7sTFGieitBqr3u7j">
              Förbättrad personalkontinuitet: Kommunen ska tydligt minska antalet
              hemtjänstpersonal per hemtjänsttagare över 65 år (enligt statistik
              som kommunerna redan nu rapporterar in till socialtjänstens Öppna
              jämförelser). De kommuner där hemtjänsttagaren får möta maximalt
              tolv olika personal under en 14-dagarsperiod får alltid del av
              stödet.
            </item>
            <item xml:id="i-Fkx6vfFqss9YyYNFTpd9FZ">
              God medarbetarnöjdhet och delaktighet: Kommunen ska kunna visa
              ett bättre resultat än föregående år för SKL:s totalindex för
              Hållbart medarbetarengagemang (HME) vad gäller äldreomsorgen.
              Som minst ska kommunen ha ett HME på 50 (av 100), och överstiger
              det 75 får kommunen ersättning oavsett om det skett en förbättring
              från föregående år eller ej.
            </item>
            <item xml:id="i-7q9zvppbU6bTwSSA65xti3">
              Avlastning för cheferna: Kommunen ska kunna visa att snittantalet
              som äldreomsorgscheferna i kommunen har direkt rapporteringsansvar
              för tydligt minskar. De som inte överstiger 25 får alltid del
              av stödet.
            </item>
          </list>
          <p xml:id="i-DmJhvVVbZaPqNua9o9kwxv">
            För att skapa yrkesutveckling och karriärvägar för omsorgspersonalen
            behövs fler utbildningsmöjligheter. Det är också en viktig del
            i att attrahera mer personal – att kommunerna erbjuder strukturerad
            fortbildning och möjliga karriärvägar. Därför vill vi
          </p>
          <list style="ul">
            <item xml:id="i-MvgXzVS8p5b3jy6s9LESGn">
              återinföra Omvårdnadslyftet: Vi satsar 250 miljoner kronor per
              år på att bekosta utbildningsinsatser för personalen i t.ex. demenssjukdom,
              multisjukdom och förebyggande arbete. Enligt Socialstyrelsens
              slutrapport var satsningen mycket positiv för såväl medarbetare
              som för verksamheten i sig. Rapporten slår fast att satsningen
              ”väckt studielust, gett ökat självförtroende och stärkt yrkesidentiteten.
              Vad gäller verksamheten har man kunnat genomföra en mer omfattande
              kompetenshöjning och inkluderat fler medarbetare än vad ekonomin
              normalt tillåter. Man har ökat andelen medarbetare med grundläggande
              kompetens och kunnat kvalitetssäkra verksamheten. Kommunerna vittnar
              därtill om att utbildningen har gett medarbetarna vidgade perspektiv,
              större analytisk förmåga och ökad benägenhet att acceptera förändringar
              i verksamheten”.
            </item>
            <item xml:id="i-HNRDqepracQJhFHNPz7Z3">
              satsa på utbildning för äldreomsorgens chefer: 50 miljoner kronor
              per år satsas på ledarskapsutbildning för äldreomsorgens chefer,
              för att de bättre ska klara av den viktiga roll de har i att skapa
              goda arbetsvillkor för sina medarbetare.
            </item>
            <item xml:id="i-us9Qp7qd6TDhyCzdQnuSK">
              satsa på utbildning av schemaläggare: Tyvärr har regeringen valt
              att stryka den satsning på schemaläggare som riksdagen beslutat
              om i december 2018. Vi vill återinföra satsningen, utöka den,
              och göra den permanent. 150 miljoner kronor per år läggs på metodutveckling,
              utbildning av schemaläggare inom hemtjänsten och spridning av
              exempel på hur man uppnår god personalkontinuitet. De goda exemplen
              finns – där engagerade och kloka schemaläggare klarar av att säkerställa
              både god hemtjänst med tid för den äldre och heltid för den personal
              som önskar – utan delade turer.
            </item>
            <item xml:id="i-2uaBr9SETfRWiMYW253gWo">
              förstärka och förlänga satsning på statsbidrag till vuxenutbildningen
              för utbildning inom hälso- och sjukvården: Stödet är till för
              personer som vill kombinera utbildning med en tidsbegränsad anställning
              inom äldreomsorgen eller hälso- och sjukvården och syftar till
              att ge deltagarna kompetens för en tillsvidareanställning. Utbildningen
              ska skräddarsys utefter vilka kunskaper personen har sedan tidigare,
              och bör även kunna innehålla språkundervisning. Tyvärr drar regeringen
              ned anslaget med 48 miljoner för 2019. För 2020 trappas stödet
              ned med ytterligare 150 miljoner, och fr.o.m. 2021 är det helt
              utfasat. Vi vill att pengarna för 2019 ska ligga kvar, och att
              satsningen fortsättningsvis ska ligga på samma nivå som tidigare.
              Därför satsar vi 150 miljoner kronor 2020 och sedan 200 miljoner
              kronor per år på stödet.
            </item>
          </list>
          <p xml:id="i-6jke2L1MuJhm24U1s4ETLD">
            Det borde vara en självklarhet att de som sköter om våra nära
            och kära på ålderns höst inte ska behöva bli sjuka av sitt jobb.
            Och för att säkra personalförsörjningen för välfärden i framtiden
            måste vi öka attraktiviteten för omsorgsyrken. Kristdemokraterna
            anser därför att det är hög tid att prioritera medarbetarna inom
            äldreomsorgen, deras familjeliv och hälsa. Med rätt reformer kan
            resultatet också bli att timmarna för social aktivering hos den
            äldre blir fler, gemenskap främjas och kvaliteten inom äldreomsorgen
            höjs.
          </p>
          <head xml:id="i-DCbEWffNacaYYYqo2tUUe9" type="h2">
            Politik för ökat bostadsägande
          </head>
          <p xml:id="i-SiAq3cRhdRS5vNMxgR7eiJ">
            Hur kan fler få möjlighet att rå sig själva i en egen bostad
            och kanske njuta av äpplen från den egna trädgården? Det är frågor
            som politiken i dag tyvärr ägnar sig för lite åt.
          </p>
          <p xml:id="i-Q2WTJaxfyqgxsYP1PeqbTM">
            I internationell jämförelse har Sverige låga ambitioner för social
            bostadspolitik. Det gäller inte minst egenägt boende, som gradvis
            tycks bli alltmer reserverat för de som själva, eller via föräldrar,
            har god tillgång till kapital. Kapitalsvaga hushåll med lägre
            men stabila inkomster får däremot allt svårare att ta sig in på
            ägd bostadsmarknad. Det är djupt problematiskt.
          </p>
          <p xml:id="i-CspaQixPLpfQ98epdZrWRo">
            Att möjliggöra ägarskap över sitt boende skapar en rad positiva
            effekter. Det vi äger vårdar vi bättre och sätter ett högre värde
            på. Genom ägandet kan vi forma boendet efter de egna preferenserna
            och inte bli helt eller delvis beroende av andra ägares tillåtelse.
            Föreningslivet och de lokala gemenskaperna stärks i bostadsrättsföreningen
            eller i småhusområdet, vilket främjar de sociala relationerna.
            Områden med stor andel ägt boende har lägre brottslighet och högre
            grad av social stabilitet. Ägt boende är därför en viktig faktor
            i fråga om att bryta utanförskap och segregation.
          </p>
          <p xml:id="i-QnrghFk3MgUgxuyxYYh975">
            Ägt boende är förstås inte lösningen på allt. Men eftersom människor
            ska ha någonstans att bo leder hindren till det ägda boendet automatiskt
            till att människor behöver söka sig in i hyresrätter och andrahandsuthyrningar.
            Politiken påverkar således balansen mellan det ägda och det hyrda
            boendet.
          </p>
          <p xml:id="i-Q6cKudq699n3CNEKNHKfW5">
            Vänstern har länge ensidigt drivit på för hyresrätten. Det är
            obegripligt givet att det är en boendeform med dyrare boendekostnader
            över tid, där hushållet betalar fastighetsägarens avkastningskrav.
            Hyresrätten riskerar bli en fattigdomsfälla som driver ekonomisk
            ojämlikhet. I det 73-punktsprogram som presenterades av januariöverenskommelsens
            partier fanns en tydlig avsaknad av politik för det ägda boendet.
            I stället är det hyresrätten som är i fokus, via förslag om byggsubventioner,
            marknadshyror i nyproduktion och kriminalisering av hushåll som
            köper ett hyreskontrakt.
          </p>
          <p xml:id="i-BagHrAKTGBBz3vRCoWUrKt">
            Samtidigt har regeringen öppnat upp för en återinförd fastighetsskatt
            på ägt boende. Det får nog anses vara innebörden när företrädare
            för regeringen ”inte utesluter” det. De besked som hittills getts
            är problematiska. Fastighetsskatten var sannolikt Sveriges mest
            avskydda skatt eftersom den skapade stor otrygghet i boendet med
            sin nyckfullhet och oförutsägbarhet. Kristdemokraternas uppfattning
            är klar: Fastighetsskatten ska inte återuppväckas.
          </p>
          <p xml:id="i-33DGnFtr3UnbM5FhMP3Cqv">
            I undersökningar uppger över nio av tio unga att de vill äga
            sitt boende inom en femårsperiod. Samtidigt har samma grupp fått
            det allt svårare att efterfråga ägt boende till följd av en rad
            kreditrestriktioner. Det behövs nu politik för mer egenägt boende.
            Människor ska få bättre möjligheter att äga sin bostadsrätt eller
            flytta till en villa när man bildar familj. Och det ska vara möjligt
            för ung som för gammal. Därför presenterar nu Kristdemokraterna
            ett paket av bostadspolitiska åtgärder för att stärka det egenägda
            boendet.
          </p>
          <head xml:id="i-M6WukHbyy1bfpG9LNHMMRY" type="h2">
            Mer mark för byggandet
          </head>
          <p xml:id="i-LmKYFuhMY1nnwaCpPYoKaV">
            Attraktivare tomträtter
          </p>
          <p xml:id="i-2mfH4je43MD726d5KmAmfw">
            Tomträtterna härstammar från 1907 som en lösning för mindre bemedlade
            att kunna bygga hus även om de inte hade råd att köpa den tomt
            som huset skulle stå på. Problemet i dag är detsamma, fast i en
            annan skala. Med höga markpriser blir tomten oftast mycket dyr
            att köpa på tillväxtorter. I stället finns tomträtten där markägaren,
            vilket vanligtvis är kommunen, hyr ut marken till hushållet och
            i gengäld får en avkastningsränta på markens värde. Denna ränta
            kallas avgäldsränta och bygger på ett avgäldsunderlag (taxeringsvärde)
            som i praktiken är 75 procent av marknadsvärdet på marken. När
            taxeringsvärdet förändras sker också en förändring av avgälden
            som tomträttsinnehavaren ska betala.
          </p>
          <p xml:id="i-BDrCmR9RZb746P3uVfoDSx">
            Det har dock på senare tid uppdagats en rad problem med det nuvarande
            systemet. Avgäldsunderlaget ska i dag uppdateras först efter vart
            tionde år. Med snabbt stigande markpriser har det inneburit att
            avgäldsbeloppet har ökat kraftigt – och ibland fördubblats – från
            ett år till ett annat, vilket skapat oförutsägbarhet och stora
            ekonomiska konsekvenser för tomträttsinnehavaren. I Stockholm
            rapporterades det om att avgälden ökade med uppemot 100 procent
            vid omräkningen som skedde 2017. Ett vanligt villahushåll i exempelvis
            Sollentuna kunde i och med kommunens omräkning få ökade kostnader
            från 3 100 kronor till 6 300 kronor per månad. Reglerna om omräkning
            av värdet gör systemet politiskt känsligt, då en omvärdering av
            markvärdet riskerar att öka avgälden kraftigt. Med de långa avgäldsperioderna
            gör detta att besluten ofta skjuts på framtiden.
          </p>
          <p xml:id="i-Xuc9VN78f5eNfiTXyPAXDM">
            Vidare finns problem när reglerna ger utrymme för olika sätt
            att beräkna avgälden. Kommuner använder sig av olika beräkningsmodeller
            – och kan förändra dessa löpande – vilket minskar transparensen
            och förutsägbarheten för tomträttsinnehavaren.
          </p>
          <p xml:id="i-3revThzHD7aHi3keduGJ7Z">
            Problemen hämmar förstås människors möjlighet och vilja att efterfråga
            tomträtt och därmed ett boende i eget småhus, och det samtidigt
            som många barnfamiljer efterfrågar boende i småhus. Kristdemokraterna
            ser det som angeläget att boende i småhus är attraktivt och att
            fler familjer får möjligheten att välja det framför andra boendeformer.
          </p>
          <p xml:id="i-B4bTQhed6UtPkwpAwPt11e">
            Tomträttsutredningen SOU 2012:71 Tomträttsavgäld och friköp presenterade
            förslag för att lösa dessa problem. Kristdemokraterna menar att
            delar av dessa förslag bör genomföras.
          </p>
          <p xml:id="i-GDWWf9d69jMwB9tTxpcaDY">
            Vi föreslår förändringar av avgäldsperioderna så att avgäldsunderlaget
            inte omvärderas med jämna tidsintervall utan när hushållet flyttar
            och avsäger sig tomträtten. Under tiden hushållet bor på tomten
            sker en indexering (årliga uppräkningar) av avgäldsunderlaget.
            Vid försäljning kommer en omvärdering ske utifrån den då senaste
            taxeringsvärderingen (som sker vart tredje år). Detta blir underlaget
            för tomträttens nästa spekulant, och priset för fastigheten bör
            följaktligen korrigeras för att avspegla den nya avgälden. Avgäldsräntan
            bör vara efter utredningens förslag om 2,75 procent av taxeringsvärdet.
          </p>
          <p xml:id="i-E8jCXn9wyR2u75UxdarEMt">
            Detta innebär att hushållet får stabila och långsiktiga ekonomiska
            förutsättningar att bo. Samtidigt görs inga långsiktiga ”övervinster”
            då avgäldsunderlaget korrigeras efter marknadspriset vid flytt.
          </p>
          <p xml:id="i-Aiym9EZf6n7DRDCkrN3wEj">
            Kristdemokraternas förslag:
          </p>
          <list style="ul">
            <item xml:id="i-Su53vei4UNEjVxsSTdoT2x">
              Förändra avgäldssystemet: Inför en löpande avgäldsränta om 2,75
              procent, enligt utredningens förslag, som gäller i hela landet.
              Därmed försvinner olikheterna mellan kommuner och systemet blir
              mer förutsägbart för hushållen.
            </item>
            <item xml:id="i-3phqHb9NGHtz3fWEYiGCdy">
              Avgäldsunderlaget för småhus omvärderas när hushållet väljer
              att flytta och därmed avsäger sig tomträtten. Det gör att avgälden
              är förutsägbar under hela boendetiden och de snabba värderingsförändringarna
              som kan ske med dagens system minskar.
            </item>
            <item xml:id="i-ABGPBD8Pqtoq77vpAx4nCT">
              Avgälden ska kunna justeras varje år, och skrivas upp med konsumentprisindex
              mellan värderingarna.
            </item>
            <item xml:id="i-23M8KKSc14HWmdrVhRxRpD">
              Uppmuntra till projekt om tomträtt för småhus: Kristdemokraterna
              vill se att fler tomträtter för småhus planläggs i kommunerna.
              Därför tillför vi stimulansmedel till kommuner som planerar för
              tomträtter, vilket i praktiken ska täcka omkostnader, såsom va.
            </item>
          </list>
          <p xml:id="i-6dcEHAdkigxHLyVyv6Nxkd">
            Överplanera boende och inför mål om boendeform
          </p>
          <p xml:id="i-5vtrpKK1wAyWDZn5BUdQZ1">
            Konkurrensverkets rapport 2015:5 visar hur kommunen står som
            den viktigaste ägaren av exploaterbar mark. Kommunernas tilldelning
            och försäljning av mark spelar en central roll i fråga om att
            styra det potentiella byggandet. I de delar av kommunerna som
            försäljer mark för bostadsbyggande finns det ekonomiska incitament
            att hålla tillbaka utbudet av mark för att hålla uppe prisnivåerna
            på marken och därmed få ut en högre vinst, för att därigenom finansiera
            investeringar. Men genom att hålla nere utbudet missgynnas invånarna
            som får bära kostnaden i form av lägre byggande och högre priser.
            Om utbudet av byggbar mark kunde öka skulle också prisbilden lätta
            och kostnaderna för byggande och boende minska.
          </p>
          <p xml:id="i-FeDNzBRGsuqUs4q9UCvApH">
            Om mer mark planerades skulle också byggandet av småhus kunna
            öka och mångfalden av boendeformer öka. Därför bör det utredas
            hur kommuner kan fås att ”överplanera” för bostäder, på ett sätt
            som gör att tillgänglig mark ökar. Genom det minskar konkurrensen
            om varje byggbar enhet, vilket kan sänka prisbilden för hushållen.
          </p>
          <p xml:id="i-C6Q5hG5k3X1stwJHJhguaz">
            I dag görs kalkyler över bostadsbehovet utifrån hur många bostäder
            totalt sett som behövs i framtiden. Det görs således ingen detaljerad
            planering över hur många bostäder inom respektive boendeform som
            behövs eller efterfrågas. Därmed riskerar det att uppstå en diskrepans
            mellan hushållens preferenser och det behov som kommunerna identifierar
            i form av antalet bostäder.
          </p>
          <p xml:id="i-GCvojxH2UZFVm3ZrzcuUER">
            För att stävja detta skulle det behövas ett specifikt nyproduktionsmål
            för olika boendeformer, så att en viss andel av det kommande behovet
            tillgodoses av småhus, flerfamiljshus och hyresrätter. I dag tas
            ingen hänsyn till detta. I ett första steg behövs en bättre koll
            på kommunernas planberedskap. Därför bör också länsstyrelserna
            få i uppdrag att kartlägga kommunernas planberedskap för antalet
            lägenheter och upplåtelseformer, i syfte att få underlag för en
            nationell analys och jämförelse mellan kommuner. Genom kartläggningen
            kan man synliggöra hur väl beredskapen står i relation till det
            planerade bostadsbyggandet i kommunen.
          </p>
          <p xml:id="i-UA8u5EXL5NcAPyKo6xZAj4">
            Kristdemokraternas förslag:
          </p>
          <list style="ul">
            <item xml:id="i-PX4ChjfFEr247fnCE3DeUD">
              Utred hur kommuner kan ”överplanera” för bostäder och diversifiera
              så en viss andel av planen är egna hem.
            </item>
            <item xml:id="i-5QQYL8jH5xETySz4YVRo1T">
              Ge länsstyrelserna i uppdrag att kartlägga planberedskapen i
              kommunerna och hur planeringen ser ut uppdelad efter upplåtelseform.
            </item>
          </list>
          <p xml:id="i-JhFdT47XKUZXn3C1WGMh19">
            Länsstyrelsen ges i uppdrag att kartlägga potentiellt byggbar
            mark
          </p>
          <p xml:id="i-TQohDSFGQmq2aRTAJ3bYkG">
            Länsstyrelserna i Sverige har i dag till uppgift, när det gäller
            bostadsförsörjningen, att värna bl.a. riksintressen, miljökvalitet
            och strandskydd. När en detaljplan antas av kommunerna blir det
            länsstyrelsen som i nästa instans ska avgöra om det är förenligt
            med de värden som de är satta att skydda. I praktiken hämmar detta
            marktillgången i en kommun i de fall där länsstyrelsen överprövar
            och underkänner detaljplanen, vilket förlänger processen för att
            få ett projekt byggfärdigt. Länsstyrelsens uppdrag är i grund
            och botten mycket viktigt, och särskilda intressen ska värnas.
          </p>
          <p xml:id="i-H9RNAzGTvV2syL54o1e44T">
            Länsstyrelsens uppdrag tolkas dock ofta som problematiskt då
            deras enda uppgift är att säga nej i de fall byggprojektet bryter
            mot exempelvis riksintresset. Samtidigt som myndigheter har till
            uppgift att stoppa projekt som bedöms vara på obyggbar mark finns
            inget uppdrag till myndigheterna att peka ut potentiellt byggbar
            sådan. Den aktör som i dag vill planlägga en viss mark har därför
            inga besked om marken har förutsättningar för att godkännas. Dessutom
            finns sällan register över byggbar mark i en kommun. Sammantaget
            innebär detta att information om potentiellt byggbar mark ofta
            är otillgänglig, både för enskilda hushåll och för företag. Därmed
            försvåras processen.
          </p>
          <p xml:id="i-LkSbqHHEbR9ezgRXh4GaXH">
            Kristdemokraterna menar därför att länsstyrelsen bör ges i uppdrag
            att regelbundet kartlägga potentiellt byggbar mark i kommunerna.
            Syftet är att identifiera sådan mark där förutsättningarna för
            ett byggande kan finnas och upprätta ett register som är till
            allmän beskådning. Länsstyrelsen jobbar redan i dag med att bedöma
            behovet av bostäder. Därför anser vi att det också är naturligt
            att de får ett uppdrag om att identifiera en viss mängd potentiellt
            byggbar mark, vilket både ger långsiktiga planeringsmöjligheter
            och som öppnar för företag och hushåll att identifiera områden
            där de vill bo. Syftet är alltså inte att kortsiktigt uppnå de
            bostadsbehov en kommun har.
          </p>
          <p xml:id="i-UY3nENxRfvrfPKNSLobGSn">
            Kristdemokraternas förslag:
          </p>
          <list style="ul">
            <item xml:id="i-ASEXdZ9eiQbEnRq1tFh28x">
              Ge länsstyrelsen i uppdrag att regelbundet kartlägga potentiellt
              byggbar mark i kommunerna.
            </item>
            <item xml:id="i-Vt5gDmD34jUV3MYfrfBsAx">
              Upprätta ett register över den kartlagda potentiellt byggbara
              marken som är tillgängligt för allmänheten.
            </item>
          </list>
          <head xml:id="i-R5fCjKBzWb7hFvd5droMeA" type="h2">
            Reformer för ökat ägande bland unga
          </head>
          <p xml:id="i-PeQHPv2ETDdjeHCra5T8DW">
            Översyn av kreditrestriktionerna
          </p>
          <p xml:id="i-8f4HjsajyuqoWxGafX9pot">
            Med prisuppgången på bostadsmarknaden de senaste 20 åren har
            kreditrestriktionerna blivit allt fler. Bara sedan 2010 har det
            införts tre restriktioner för hushållen. 2010 infördes bolånetaket
            som innebar krav på minst 15 procent av bostadspriset i kontant­insats.
            2016 infördes det första amorteringskravet på 1–2 procent årlig
            amortering, och 2018 infördes det skärpta amorteringskravet genom
            ett skuldkvotstak på 450 procent av inkomsten, vilket innebär
            upp till 3 procents årlig amortering. Utöver dessa politiskt reglerade
            kreditrestriktioner tillämpar även bankerna sina egna kvar-att-leva-på-kalkyler,
            där hushållen prövas mot bolåneräntor på 7–8 procent. Dessa skärptes
            också under 2017.
          </p>
          <p xml:id="i-DPxR4cPXT5euAaBzpuFxQJ">
            Den svenska debatten om överskuldsättning och spekulationer om
            prisbubblor på bostadsmarknaden har gett avtryck på regleringsviljan.
            Medan Finansinspektionen lagt fram skärpta kreditregleringar,
            ovanpå redan existerande, har den rödgröna regeringen passivt
            släppt fram var och en av dem utan någon bredare analys av hur
            vissa grupper kan påverkas och av behovet av reformer för att
            dämpa de negativa konsekvenserna av kreditrestriktionerna.
          </p>
          <p xml:id="i-9zwASRoT9eV7LvBGT8iyg8">
            Summerar man effekten av de på varandra staplade kreditrestriktionerna
            framträder en problematisk bild. För ett hushåll i Stockholm som
            ska köpa en tvårumslägenhet för 3 miljoner kronor innebär det
            att banken måste testa hushållet för utgifter på 18 800 kronor
            per månad, medan den faktiska bostadsutgiften är 4 100 kronor,
            enligt en rapport från Veidekke. Det är alltså en skillnad på
            14 700 kronor i månaden, som måste uppfyllas. Annars riskerar
            man att banken säger nej. Och då måste du dessutom ha nästan en
            halv miljon kronor i eget kapital.
          </p>
          <p xml:id="i-TyjAvrLn8Tux5LMG4ifqZG">
            Exemplet visar på hur reglering efter reglering lagts på, utan
            att någon tagit ordentlig hänsyn till helheten. I dag kan i snitt
            endast 21 procent av åldersgruppen 20–34 år köpa en enrumslägenhet
            i Sverige, under förutsättning att de har en kontantinsats på
            15 procent. I Stockholm är siffran ca 15 procent. Vidgar vi perspektivet
            innebär detta också svårigheter för unga barnfamiljer att anpassa
            sitt boende efter familjesituationen. Villor kräver likt bostadsrätter
            i städerna en stor kapitalinsats och större lån. Med kreditrestriktionerna
            kan förflyttningen till ett eget ägt hem försvåras påtagligt.
          </p>
          <p xml:id="i-JaiaV5T8AGyuT2JBSsf2ot">
            Självklart ska vi värna den finansiella stabiliteten och inte
            vara naiva inför riskerna med hög belåning som vid en kris kan
            få betydande spridningseffekter. Men samtidigt behövs svar på
            hur människor med stabila inkomster ska kunna efterfråga en bostad,
            speciellt i nyproduktion som påverkas extra hårt av kreditregleringarna.
            Behövs ett bolånetak om 85 procent när en ung person med dagens
            amorteringskrav kommer att äga mer än halva lägenheten efter bara
            14 år? Ska unga hushåll, med ofta snabbt stigande inkomster, inte
            kunna efterfråga ägt boende då amorteringar krävs på 3 procent
            av bolånet redan vid ingången av bostadskarriären?
          </p>
          <p xml:id="i-TinKzxvxqPntjD8UcoWH4o">
            Bilden som framträder är att stapeln av kreditrestriktioner är
            obefogat hög. Unga, äldre och andra hushåll med något lägre inkomster,
            eller litet kapital, stängs ute från den ägda bostadsmarknaden
            på ett sätt som inte är välavvägt. Kristdemokraterna har sedan
            tidigare varit emot införandet av det förstärkta amorteringskravet.
            Vi menar dock att den viktigaste diskussionen är hur vi ska åstadkomma
            en bättre mix av regleringar och riktad social bostadspolitik
            – i syfte att underlätta för människor att äga sitt boende utan
            att skapa stora risker i det finansiella systemet.
          </p>
          <p xml:id="i-Y75hWvj5KBdbHQArqZmBFB">
            Kristdemokraternas förslag:
          </p>
          <list style="ul">
            <item xml:id="i-LMDgBf5W15bDeKFV6yvKE">
              Tillsätt en utredning som får i uppdrag att göra en översyn av
              kreditrestriktionerna på bostadsmarknaden och föreslå förändringar
              som möjliggör för fler att kunna efterfråga ett ägt boende, utan
              att skapa stora risker i det finansiella systemet.
            </item>
            <item xml:id="i-JWN2nYrqPegcEjT9y1q7EN">
              Utred en alternativ modell för amorteringskrav och skuldkvotstak
              där man – i stället för att ställa krav på hushållen – ställer
              krav på bankernas aggregerade bolåneportfölj.
            </item>
          </list>
          <p xml:id="i-T1FwuquXf6zCwtucdGA2K2">
            Avtrappa ränteavdraget
          </p>
          <p xml:id="i-KrbXXSDhRqEMWmmGPeAmK6">
            Kreditrestriktionerna har införts samtidigt som Sverige har avdragsrätt
            för ränteutgifter på lån. Det innebär att staten gasar och bromsar
            kredittillväxten samtidigt. I ett läge av långsiktigt sjunkande
            marknadsräntor har behovet av ränteavdragen tappat i betydelse.
          </p>
          <p xml:id="i-LTZbc7uNw6LMEMnrv8hbRR">
            Sveriges avdragssystem för räntor är sprunget ur en tid av höga
            räntor och höga marginalskatter. Under 1970- och 1980-talen var
            avdraget i snitt 50 procent. Vid skattereformen på 90-talet sänktes
            ränteavdraget snabbt, till följd av stigande kostnader för staten,
            men ränteavdraget har fortsatt att bidra till högre bostadspriser
            och därmed hushållsskulder.
          </p>
          <p xml:id="i-3RmLJk7PhXPX5jrwdCXR6L">
            Vår bedömning är att hushåll som behöver komma in på bostadsmarknaden
            inte påverkas särskilt mycket av en nedtrappning av ränteavdraget.
            Det är andra kreditrestriktioner som i dagens situation stänger
            ute dessa grupper från den ägda bostadsmarknaden. Ränteavdraget
            träffar dessutom alla med lån jämfört med nuvarande amorteringskrav
            som endast träffar alla med nya lån. Om ränteavdraget sänks bör
            också prisutvecklingen dämpas.
          </p>
          <p xml:id="i-5KuPAsyJPraCeLSSg6JvjP">
            Sammantaget bör därför en nedtrappning av ränteavdraget för bostadslån
            ske. En sådan bör göras genomen långsam nedtrappning med 1–2 procentenheter
            per år, för att värna förutsägbarhet och trygghet i boendet. Tidshorisonten
            blir således 20–30 år. Det är också rimligt att sänka taket för
            fullt ränteavdrag från dagens 100 000 kronor till 75 000 kronor.
          </p>
          <p xml:id="i-5YghBgMbenxLHVTFaqcJ35">
            Nedtrappning av ränteavdraget kan enligt vår uppfattning emellertid
            enbart komma i fråga om intäkterna från ett minskat ränteavdrag
            oavkortat går tillbaka till hushållen. Detta bör företrädesvis
            ske genom sänkt skatt på arbete, men också med riktat stöd till
            barnfamiljer, då vi vet att barnfamiljer runt storstäder annars
            riskerar att drabbas hårdare.
          </p>
          <p xml:id="i-BB4Xyk8zidfJQncCMuNFnJ">
            En bred överenskommelse om avtrappade ränteavdrag skulle också
            möjliggöra för Finansinspektionen att lätta på restriktioner som
            i dag hindrar hushåll att komma in på ägd bostadsmarknad.
          </p>
          <p xml:id="i-VYiyPUTGa81NSvSvjxMXWp">
            Kristdemokraternas förslag:
          </p>
          <list style="ul">
            <item xml:id="i-HqGNkrrDa3HQ1Nukai6cjr">
              Påbörja en sakta avtrappning av ränteavdraget, med 1–2 procentenheter
              per år.
            </item>
            <item xml:id="i-TAaV2iLseSSavGYxEfsQrU">
              Sänk taket för fullt avdrag från dagens 100 000 kronor till 75
              000 kronor.
            </item>
          </list>
          <p xml:id="i-SV4imANJvPLWwDs3Hp3oe8">
            Startlån för förstagångsköpare
          </p>
          <p xml:id="i-EBYp5dGHvfwWuefmGoVTsZ">
            Möjligheten att äga sitt eget boende svarar inte upp mot efterfrågan
            från många om att äga sitt eget boende. Kraven på egeninsats i
            kombination med två amorteringskrav och bankernas kalp-kalkyler
            har kraftigt höjt trösklarna till det ägda boendet, vilket framför
            allt stänger ute unga och andra hushåll med lägre men stabila
            inkomster som vill köpa bostad. I bristen på det ägda boendet
            hänvisas personer till dyra hyresrätter som i längden oftast utgör
            ett dyrare boende.
          </p>
          <p xml:id="i-CmkvHKmjtSQVUpzZS4z44h">
            Sverige är ett av få länder som inte har särskilda undantag för
            förstagångsköpare. Kreditrestriktionerna i form av bolånetak,
            amorteringskrav och bankernas egna krav gäller för alla – oavsett
            ålder. Med prisutvecklingen på bostadsmarknaden de senaste 20
            åren innebär bolånetaket att kontantinsatsen blir mycket stor,
            framför allt i orter med högre tillväxt och bättre arbetsmarknad.
            Med begränsad tillgång till hyresrätter blir boendesituationen
            problematisk för många som flyttar in, vilket i sin tur riskerar
            att dämpa den ekonomiska tillväxten då företag får svårt att få
            tag på rätt kompetens. Likaså gäller det unga barnfamiljer som
            kan finna det mycket svårt att anpassa sitt boende till familjesituationen.
          </p>
          <p xml:id="i-7uqa8dGsW3uEkA57MAya9y">
            Startlån, som finns i flera länder, har betytt mycket för att
            möjliggöra för framför allt yngre hushåll och personer med låga
            men stabila inkomster att ta steget till det ägda boendet i bostadsrätt
            eller villa. Startlån innebär att staten står för en viss andel
            av topplånet, som är den del som överskrider bolånetakets nivå.
          </p>
          <p xml:id="i-K2EaKukYFy8JeuShi1nF3x">
            Norge är ett av de av våra grannländer som har ett mycket utvecklat
            system med startlån som ges främst till hushåll med lägre ekonomisk
            standard och förstagångsköpare. Systemet har ökat andelen som
            kommer in på den ägda bostadsmarknaden och bidragit till att hela
            84 procent av norrmännen äger sin bostad. Samtidigt är kreditförlusterna
            små. Startlånen bör utformas så att de når de grupper som i dag
            stängs ute från den ägda bostadsmarknaden men som samtidigt klarar
            den grundläggande kreditprövningen som görs av bankerna. Med startlånet
            kan de unga barnfamiljerna, de nyexaminerade universitetsstudenterna
            eller hushåll med lägre men stabila inkomster få en bättre chans
            till sitt eget ägda boende.
          </p>
          <p xml:id="i-AsiwAw2TNxB7KJtMdVyUfE">
            Kristdemokraterna anser att staten bör införa ett startlån för
            bostadsköp – startlånet bör fungera som följande:
          </p>
          <list style="ul">
            <item xml:id="i-MoAQLsRzMTqtRhJHuj6FJ4">
              Startlånet ska kunna sökas av hushåll som är förstagångsköpare
              och hushåll med lägre ekonomisk standard. Lånet bör främst gå
              till mindre bostäder eller sådana som är relativt billiga på marknaden.
              Utformningen bör vara sådan att kapitaliseringseffekter mildras.
            </item>
            <item xml:id="i-LS7Urhjwk13FtU2pqqPWyH">
              Lånet kan uppgå till mellan 10 och 20 procent av köpeskillingen.
              Lånet tillsammans med bottenlånet i bank får motsvara högst 95
              procent. Med 5 procent eget kapital bidrar även hushållet och
              det premierar ett eget sparande.
            </item>
            <item xml:id="i-9ezVpJ5Z368eVVQGoJSksz">
              Amortering bör gälla enligt det grundläggande amorteringskravet,
              men ska kunna undantas eller mildras i fem år för att möjliggöra
              en fast etablering på bostadsmarknaden och underlätta hushållets
              första tid. Därefter ska amorteringen ske på 20 år.
            </item>
            <item xml:id="i-N8wuEo181gpxetoMoSK8TP">
              Lånet kan inte bli större än 300 000 kronor, för att begränsa
              statens åtaganden samt rikta in lånet mot målgrupperna.
            </item>
            <item xml:id="i-6Q3C4ZNAHm8UjkRndAmES3">
              Räntan sätts till bolåneräntan plus statens risk-och administrationstillägg,
              vilket gör reformen kostnadsneutral för staten.
            </item>
            <item xml:id="i-XHFqjcqhXNYSKHcJGvCaJ6">
              En sedvanlig kreditprövning av banken ska göras och måste uppfyllas
              för att startlånet ska kunna godkännas.
            </item>
          </list>
          <p xml:id="i-JgD2cA9N34q3BMcc3c1dkN">
            Det statliga startlånet administreras via bankerna, vilket gör
            att ingen ny statlig verksamhet med egen utlåning behöver uppföras.
            Banken gör kreditprövning på sedvanligt vis och hushållet ansöker
            om statligt startlån för den återstående delen av finansieringen.
            Banken hanterar sedan lånet via sin ordinarie upplåning, och staten
            tar ut ränta för att täcka risk- och administrationskostnader.
          </p>
          <p xml:id="i-FhGFc8KDrCyHN6JubvF9Qv">
            En vanlig invändning är att kreditriskerna ökar med den här typen
            av system. Först och främst görs en kreditprövning som prövar
            hushållets inkomster mot nutida och framtida utgifter. För det
            andra visar uppföljningar från Norge att startlånet där har mycket
            låga kreditförluster. Under 2014 var kreditförlusterna 6,5 miljoner
            norska kronor på en lånestock om 42 miljarder norska kronor. Det
            svenska CSN-systemet som ges helt utan kreditprövning hade kreditförluster
            på 0,8 procent under 2015, vilket visar att även den typen av
            startlån som möjliggör inträde i högre utbildning fungerar bra.
            Tillsammans med vinsterna för både hushåll och samhälle av att
            människor får lättare att äga sitt boende är startlånet en mycket
            välavvägd reform för att stötta särskilda hushåll i början av
            bostadskarriären.
          </p>
          <p xml:id="i-Tbp5tqpyLRxYMazuRT4HRT">
            Ett bättre bosparande
          </p>
          <p xml:id="i-JPqvNmf2BuZZLR17HjJF6p">
            Behovet av kontantinsats har ökat kraftigt med prisutvecklingen
            på bostadsmarknaden. En kontantinsats på 200 000–500 000 kronor
            är närmast normalt. Det gör att trösklarna in på bostadsmarknaden
            har ökat lika mycket för de som stått utanför bostadsmarknaden
            under samma period. Samtidigt varierar förståelsen och vetskapen
            om behovet av ett eget sparande redan vid ung ålder för ett framtida
            bostadsköp. Likt pensionssparandet är bostadsköpet ofta ”långt
            borta” vilket minskar benägenheten att spara i den utsträckning
            man behöver.
          </p>
          <p xml:id="i-GJB8FdVmenveU1meFkW3yt">
            Problembilden är tydlig. Därför behöver Sveriges unga vuxna få
            incitament att spara mer till sitt första boende. Och till skillnad
            från andra länder, som exempelvis Norge, saknar Sverige ett system
            för ökade incitament till bosparande. I stället har skatten på
            sparande höjts två gånger av den rödgröna regeringen under den
            förra mandatperioden. För många blir det största sparandet amorteringarna
            som sker när man väl lyckats ta sig in på den ägda bostadsmarknaden.
            Även om vetskapen om behovet att spara till sin första bostad
            finns är det angeläget att fler påbörjar detta i tidig ålder.
          </p>
          <p xml:id="i-3oJyxjPyvG7bM8aYaFJFJJ">
            Det finns flera modeller för hur ett bosparande skulle kunna
            se ut, men det norska systemet står ofta som förebild. I detta
            är insättningar avdragsgilla mot inkomsten upp till en viss summa
            och pengarna återfinns på ett räntekonto under spartiden. Problemet
            med denna typ av bosparande är att det oftast gynnar redan ”sparbenägna”
            personer, medan den grupp som behöver spara mest inte tar fasta
            på skattesubventionen. Det blir således främst unga hushåll med
            god ekonomi eller rika föräldrar som gynnas av systemet, vilket
            bl.a. visat sig i studier om det norska systemet.
          </p>
          <p xml:id="i-HyDhYYqDdvANKKdXwzRoP3">
            Forskning kring sparande pekar i stället på att det behövs andra
            upplägg för att nå den grupp som inte vanligtvis är benägen att
            spara. Beteendeekonomisk forskning har dock visat att förändringar
            i valarkitekturen kraftigt kan öka andelen som sparar, något som
            inte minst visat sig i det svenska premiepensionssystemet. Genom
            att göra ett visst sparande till ett förval, med möjlighet att
            lämna förvalet när som helst, ökar andelen som sparar kraftigt.
            Bosparandet syftar till att få igång ungas sparande och göra det
            naturligt att sätta av en del av lönen till sitt framtida boende.
          </p>
          <p xml:id="i-Hb9gRQCVfz7aXw4xGNEFDu">
            Kristdemokraterna vill därför utreda och införa ett förmånligt
            bosparande som förval för alla unga mellan 18–34 år med inkomst
            av tjänst, där ett skatteavdrag ingår i de första 60 månaderna
            där personen tjänar 12 000 kronor eller mer per månad. Systemet
            fungerar så att 500 kronor av lönen efter skatt avsätts till ett
            bosparande, och staten kompenserar med ett skatteavdrag på 20
            procent, vilket gör att den disponibla inkomsten kompenseras.
            Avsättningen blir därmed 6 000 kronor per år eller 30 000 kronor
            under den skattereducerade perioden.
          </p>
          <p xml:id="i-9TLDutQuxLMaHctFpqBuvE">
            Med en fast summa per månad blir modellen regressiv, vilket gör
            att de med lägst inkomster stärks mest i sitt sparande.
          </p>
          <p xml:id="i-KphiWiCHyE82MAF4Pfihbr">
            En annan nackdel med de bosparsystem som funnits hittills är
            att bosparkontot är ett vanligt räntekonto. Med dagens – och fortsatt
            förväntade låga framtida – räntor blir avkastningen på pengarna
            låg, och i takt med att ekonomin växer går spararen miste om tillväxt
            på pengarna. Avsättningarna bör därför kunna fonderas, företrädesvis
            via ordinarie PPM-system, där förvaltningen som förval sker via
            någon av statens AP-fonder till balanserad risk för tidshorisonten.
            Likt andra bosparmodeller sker en retroaktiv beskattning om pengarna
            används till annat än bostadsköp.
          </p>
          <table>
            <row xml:id="i-K9AxYsUNAWLts8XWnhKD4p" style="label">
              <cell>
                Exempel bospar
              </cell>
            </row>
            <row xml:id="i-C7vEJjVYNKFQywV84Asbdc">
              <cell>
                Bruttolön
              </cell>
              <cell>
                12 000 kr
              </cell>
              <cell>
                20 000 kr
              </cell>
            </row>
            <row xml:id="i-FtCK4TfKRb3ZhaxeaCTLao">
              <cell>
                efter skatt
              </cell>
              <cell>
                10 065 kr
              </cell>
              <cell>
                15 000 kr
              </cell>
            </row>
            <row xml:id="i-LcxdgyaASBWxpBvQ3EB59q">
              <cell>
                Avsättning
              </cell>
              <cell>
                500 kr
              </cell>
              <cell>
                500 kr
              </cell>
            </row>
            <row xml:id="i-32bgdVwg1YHJiuDLc8pzbM">
              <cell>
                Skattereduktion 20 %
              </cell>
              <cell>
                100 kr
              </cell>
              <cell>
                100 kr
              </cell>
            </row>
            <row xml:id="i-Ax6kDwAFvXfbQtK84y59Q2">
              <cell>
                Slutgiltig
              </cell>
              <cell>
                9 665 kr
              </cell>
              <cell>
                14 600 kr
              </cell>
            </row>
            <row xml:id="i-T5nP1KLJ3KrqvSCSMyPxmf">
              <cell>
                Andel av disponibel inkomst
              </cell>
              <cell>
                5 %
              </cell>
              <cell>
                3 %
              </cell>
            </row>
            <row xml:id="i-WQVVnQhHqnJL71yHzcjQYf"/>
          </table>
          <p xml:id="i-Dmq6GpGPuM8tfnM4oSze3C">
            Förbättringar av bostadsbidraget för ekonomiskt utsatta barnfamiljer
          </p>
          <p xml:id="i-9T8oUamCnUzWe9CBzxCRsD">
            Kristdemokraterna vill fortsätta att prioritera de familjer som
            lever i ekonomisk utsatthet. Kostnaderna för boendet utgör i många
            hem en av de dominerande utgifterna. Bostadsbidraget är det familjepolitiska
            stöd som bäst når barnhushåll med låg ekonomisk standard. Av de
            barnfamiljer som får bostadsbidrag är en övervägande del ensamstående
            föräldrar. Bostadsbidraget är alltså av särskilt stor betydelse
            för ensamstående föräldrar, som oftast är kvinnor. Dessa barnfamiljer
            lever under knappa ekonomiska omständigheter.
          </p>
          <p xml:id="i-GUurdPMazTshGuy4eEFRmP">
            Bostadsbidraget har under en längre tid släpat efter. Antalet
            hushåll med bostadsbidrag har minskat sedan slutet av 1990-talet,
            och förklaringarna är främst regeländringar 1997 och att inkomsterna
            stigit samtidigt som inkomstgränserna för bidraget har varit oförändrade.
            Inkomstgränserna i bostadsbidraget är fasta och förändras därmed
            inte löpande med prisökningstakten i samhället. Eftersom bostadsbidraget
            släpat efter har också dess betydelse för att stötta hushållen
            minskat.
          </p>
          <p xml:id="i-KsUAmi3Q72YNHuYfwaZucC">
            För att stärka ekonomin för de barnfamiljer som har den sämsta
            ekonomin och därmed öka deras marginaler vill vi höja det särskilda
            bidraget för hemmavarande barn med 200 kronor per månad för ett
            barn, 400 kronor per månad för två barn och 600 kronor per månad
            för tre eller fler barn. Det gynnar de som bäst behöver det. Genom
            förbättringarna i bostadsbidraget får familjer med lägre inkomster
            ett stöd ända tills barnen blir 18 år. Höjningen kommer även föräldrar
            till del som har sina barn växelvis boende i och med det nya särskilda
            bostadsbidraget för växelvis boende.
          </p>
          <p xml:id="i-FKh8CFQGaa1URuYRrunAnC">
            För hushåll som har över 148 000 kronor i årslön (2019) reduceras
            också bidraget med 20 procent av den överstigande inkomsten. Det
            gör att ensamstående hushåll får ha max 12 300 kronor per månad
            i lön för att inte få sitt bostadsbidrag reducerat. Enligt Riksrevisionens
            rapport om bostadsbidraget har främst ensamstående med barn halkat
            efter. Därför föreslår Kristdemokraterna att inkomsttaket i bostadsbidraget
            höjs med 30 000 kronor, vilket gör att färre behöver få försörjningsstöd.
          </p>
          <p xml:id="i-fu1NC5FgNH7aAoizJqvNJ">
            Kristdemokraternas förslag:
          </p>
          <list style="ul">
            <item xml:id="i-SWhV8VXWAbkQFAZrTs7Kse">
              Höj bostadsbidragets barndel med 200 kronor per barn och månad.
            </item>
            <item xml:id="i-Fo7MkZPUDg3A433HPdv2H8">
              Höj inkomstgränsen med 30 000 kronor, för att bättre återspegla
              dagens löne- och prisnivåer.
            </item>
          </list>
          <p xml:id="i-WuSTgfRd9zF51b1pTDegxf">
            Underlätta ägarlägenheter
          </p>
          <p xml:id="i-Ajn3VTYhmwoCCAdD52hgS9">
            Sedan 2009 har det varit möjligt att bilda ägarlägenhetsfastigheter.
            Upplåtelseformen ägarlägenheter är därmed en relativt ny boendeform
            i Sverige men vanlig i andra länder.
          </p>
          <p xml:id="i-MjyLVbRyVXoN9MvUYCSSfp">
            Ägarlägenheten skulle i dag kunna fylla en viktig funktion i
            utsatta områden med en hög andel hyresrätter. Delvis skulle blandningen
            av upplåtelseformer kunna bidra till att minska segregationen
            i bostadsområden, då dessa områden ofta är i behov av renover­ingar.
            En ombildning till ägarlägenhet skulle frigöra kapital för fastighetsägaren
            att rusta upp beståndet. Som boendeform är ägarlägenheten ett
            långsiktigt boende där den boende har möjlighet att påverka sitt
            boende efter egna önskemål. Ägarlägenheterna kräver inte heller
            en kvalificerad majoritet för att ombildas, vilket är fallet för
            bostads­rätten. Och i miljonprogramsområdena är det oftast svårt
            att ombilda.
          </p>
          <p xml:id="i-5EyxBCM9wjdQoq7rQtq7iV">
            Upplåtelseformen har dock inte tagit fart än. I en statlig utredning
            2014 framkom att en rad förändringar behövde göras. Bland annat
            kan ägarlägenheter bara uppstå i sam­band med nyproduktion. Det
            hämmar utbudet och behöver ändras så att ägarlägenheter även kan
            bildas ur det befintliga beståndet. Med den statliga utredningen
            finns också ett utrett förslag för att kunna ombilda hyresrätter
            till ägarlägenheter, vilket snarast bör genomföras.
          </p>
          <p xml:id="i-VWahyz1nBvrXZhYhvFKSaH">
            Beskattningen av ägarlägenheter skiljer sig också åt från bostadsrätten.
            En ägar­lägenhet beskattas som ett småhus, vilket innebär 0,75
            procent av taxeringsvärdet med ett tak på drygt 7 000 kronor.
            Bostadsrätten beskattas samtidigt bara till 0,3 procent och max
            1 350 kronor per år. Ägarlägenheten ska därutöver betala andra
            avgifter kopplade till småhus.
          </p>
          <p xml:id="i-D2GEphfRTdtKKnyj3bJ2rF">
            I dagsläget är all nyproduktion av lägenheter och hus undantagna
            från fastighets­avgiften i 15 år. Men när dessa nyproducerade
            fastigheter väl ingår i ordinarie beskattning kommer ägarlägenheten
            att missgynnas skattemässigt. Därför bör den orättvisan i beskattning
            tas bort, så att fastighetsavgiften för ägarlägenheten behandlas
            som en bostadsrätt.
          </p>
          <p xml:id="i-2VdVjKpDrRM2Ph8i4owhrU">
            Kristdemokraternas förslag:
          </p>
          <list style="ul">
            <item xml:id="i-UqMxwoTbDp9XTeCXdeDE5D">
              Genomför Ägarlägenhetsutredningens förslag. Därmed möjliggörs
              att ombilda hyresrätter till ägarlägenheter.
            </item>
            <item xml:id="i-SWsPYUFzfhtn9ixjcbUeZX">
              Möjliggör att ägarlägenheter kan bildas ur det befintliga beståndet.
            </item>
            <item xml:id="i-LtUSYu6xcuWgcDTWHN6mW2">
              Ta bort skatteorättvisan mellan bostadsrätt och ägarlägenheter:
              Beskatta ägarlägenheten som en bostadsrätt och inte som småhus.
            </item>
          </list>
          <p xml:id="i-B5KA9zWR6VWmBmFa7vyaUg">
            Inför hyrköp
          </p>
          <p xml:id="i-HmEhYm11CoKveXbWMfjEYz">
            Sverige har en historia av byggande av hyresrätter och tillhörande
            allmännytta. I städernas förorter och utsatta områden är hyresrätten
            i stort sett den enda boendeformen som finns att tillgå. Samtidigt
            är inkomsterna där lägre, vilket minskar möjligheterna att själv
            finansiera ett köp av en bostad.
          </p>
          <p xml:id="i-QAaJAQaRDsZ7kTBEsyRVNL">
            Hyrköp innebär att en del av hyran går till att köpa lägenheten.
            På så vis kan en successiv övergång från hyrt till ägt boende
            ta plats – utan behov av lånelöften och större kapitalinsatser.
            Detta möjliggör även för människor med låg ekonomisk standard,
            som ofta sitter fast i hyresrätten som boendeform, att kunna långsiktigt
            äga sin bostad. Med ägandet i dessa hyresrättstyngda områden tror
            vi också att det finns positiva externa effekter på ägarskap och
            integration: För det första får fler hushåll större ekonomiska
            intressen att se till att trivseln ökar och att området utvecklas
            positivt – att exempelvis otrygghet och nedskräpning minskar.
            För det andra skapar det möjligheter att bo kvar i området för
            personer med jobb som – likt de flesta andra – vill investera
            i och äga sitt eget hem (endast 13 procent av hushållen föredrar
            hyresrätt framför ägt boende). För det tredje blir det över tid
            billigare att äga sitt boende. Att hyresrätt är dyrare beror –
            trots hyresreglering – på att en hyresrätt medför full service.
            Därutöver måste fastighetsägaren få avkastning på sitt kapital.
            Den normala värdeökningen på fastigheter som kommer av stigande
            markvärde och inflation går hyreshushåll miste om medan de som
            äger normalt ser sina lån långsamt krympa i förhållande till bostadens
            värde.
          </p>
          <p xml:id="i-AdSRbVwjciyST7c7WVJct6">
            En genväg till integration och att förbättra utsatta bostadsområden
            är således att successivt öka inslaget av eget ägande. Målet på
            sikt bör vara att högst 50 procent är hyresrätter och att resterande
            bostäder ägs.
          </p>
          <p xml:id="i-Nzhr5bvsW91hc9urdJmCdK">
            Senaste åren har en rad projekt med hyrköp tillkommit bland privata
            företag. Denna typ av hyrköp är dock av modellen att hushållet
            hyr med köpoption för att i framtiden (ofta tidsbegränsat) köpa
            bostaden till ett förutbestämt pris. Hyrköpmodellen som vi avser
            är i stället av konstruktionen att en del av hyran går till ett
            successivt köp av lägenheten. Det gör att ett hushåll bara behöver
            en stabil inkomst och ekonomiska marginaler för att kunna avsätta
            medel till hyra och delköp av lägenheten. Någon större kontantinsats
            eller lånelöfte behövs alltså inte.
          </p>
          <p xml:id="i-DJ31YSFFK6FUgVojJE8uA5">
            Hyrköp behöver dock utredas, eftersom det i dag inte finns något
            regelverk för boendeformen. Exempelvis bör det tydliggöras hur
            avsättningar till hyrköpet ska hanteras och av vem, vad som händer
            vid en konkurs eller om hyresgästen väljer att flytta. Exempelvis
            behöver bolaget som erbjuder hyrköp med successivt köp av lägenheten
            banktillstånd, eftersom mottagandet av kontanter juridiskt är
            en bankverksamhet.
          </p>
          <p xml:id="i-EJC2mANUTF3kjaMoMaaWpZ">
            En statlig förhandlingsman får i uppdrag att kontakta bostadsbolagen
            i de utsatta områdena och där intresse finns sluta långsiktiga
            avtal mellan stat, kommun, boende och bostadsbolag om upprustning
            av fastigheter och närmiljö samt stärka samhällets grundfunktioner.
          </p>
          <p xml:id="i-UL9xkKqQgVvPkRXykmTmyR">
            Kristdemokraternas förslag:
          </p>
          <list style="ul">
            <item xml:id="i-4wa7BQjUk51tKebqfsGPqB">
              Inför hyrköp där en del av hyran går till att köpa bostaden.
            </item>
            <item xml:id="i-2t19nUkQY7Cwe3yq2ETA7N">
              Den som undertecknar ett hyrköpsavtal undertecknar också avtal
              om egen förvaltning/renovering av bostaden för att kunna sänka
              sin hyra och öka avsättningarna till bostadsköpet.
            </item>
            <item xml:id="i-ESVerz4aZH89ADPeULVxdu">
              Den som flyttar innan bostaden är helt betald blir utköpt av
              hyresvärden eller av en ny köpare.
            </item>
            <item xml:id="i-GxCZJ6v6dSFs1ejfXjRMsu">
              Regelverket kring hyrköp måste utredas och standardiseras för
              att underlätta processen.
            </item>
            <item xml:id="i-2KmviCgvmB1BXAqEbnCsiF">
              Tillsätt en statlig förhandlingsman för att bereda möjligheten
              till hyrköp i utsatta områden.
            </item>
          </list>
          <p xml:id="i-CNdXuzGFWqx1vHNtUXcoP">
            En väl utvecklad kriminalvård
          </p>
          <p xml:id="i-27s83r94U4YSiCJLbwk3ao">
            Kristdemokraterna föreslår en förstärkning av Kriminalvårdens
            anslag 1:6 Utgiftsområde 4 med 200 miljoner kronor 2020, 300 miljoner
            kronor 2021 och 400 miljoner kronor 2022 jämfört med vårändringsbudgeten.
          </p>
          <p xml:id="i-XiLs57VAzyAnKuYS6PQKUi">
            Hela rättsväsendet behöver förstärkas. Statskontoret konstaterar
            i rapporten Myndigheternas prognoser över flödet i brottmålsprocessen
            (2019:4) att ”inom få politikområden är statliga myndigheter så
            beroende av varandra som inom rättskedjan”. Därför ökade Kristdemokraterna
            och Moderaterna anslaget till Åklagarmyndigheten, Domstolsverket,
            polisen och Kriminalvården i budgeten för 2019. I dagsläget är
            Kriminalvården den största flaskhalsen för att effektivt bekämpa
            brottslighet. En god kriminalvård är en förutsättning för att
            brottslingar ska rehabiliteras, inte bara förvaras. Därför behöver
            Kriminalvården byggas ut också på lång sikt.
          </p>
          <p xml:id="i-MPe1CNL7kbY19tU3BNn7kh">
            Regeringen har inte agerat på ett samlat sätt för att möta de
            problem som den grövre kriminaliteten innebär. Utvecklingen i
            kriminalvården hade kunnat förutses för flera år sedan, inte minst
            om regeringen själv hade trott på ambitionen att polisens effektivitet
            när det gäller att bekämpa brott faktiskt kommer att öka. Även
            om brottsligheten skulle ligga kvar på samma nivåer som tidigare
            hade detta inneburit påfrestningar på kriminalvården. I stället
            har regeringen legat steget efter.
          </p>
          <p xml:id="i-9dvVhQBj9uaMRgfp8kb4d9">
            En tuff situation hos kriminalvården har därför blivit värre,
            och de långsiktiga behoven av förstärkningar är stora. Trots det
            gör regeringen inget åt den långsiktiga kapacitetsutbyggnad som
            kommer att krävas i ljuset av att polisen och åklagarna blir fler
            samtidigt som straffen skärps. Regeringen täcker enbart upp för
            en del transportkostnader, på bekostnad av neddragning hos polisen.
          </p>
          <p xml:id="i-Q4CpCFiPRQmttNVb5oHP4M">
            Moderaterna och Kristdemokraternas budget innebar en förstärkning
            av Kriminalvårdens budget med 251 miljoner kronor jämfört med
            övergångsbudgeten. Kristdemokraterna föreslår nu ytterligare steg
            för att bygga ut svensk kriminalvård. Sverige behöver fler platser
            på anstalter och häkten. Kristdemokraternas anslagshöjningar skulle
            kunna leda till 200 nya platser på anstalt och häkte på tre år.
          </p>
          <p xml:id="i-UVHknThSdZ88CqSG245jtf">
            Det skulle bidra till att lösa en del av den platsbrist som finns
            i den hårt belastade kriminalvården. Enligt Kriminalvårdens årsredovisning
            för 2018 fanns det 2 138 tillgängliga häktesplatser och 4 250
            tillgängliga anstaltsplatser. Myndighetens bedömning i budgetunderlaget
            för 2019 var att det skulle krävas minst 5 000 anstaltsplatser
            och 2 400 häktesplatser till 2025, och utöver detta kommer extra
            platser att behövas för att avlasta vid exempelvis renoveringsbehov.
            Det skulle innebära en ökning på drygt 1 000 platser. Redan ett
            år senare, vid budgetunderlaget för 2020, ökade detta till ett
            behov av 9 500 platser på tio år, ett ökat kapacitetsbehov om
            2 000 platser på bara ett år, eller 3 000 platser jämfört med
            antalet tillgängliga platser enligt årsredovisningen för 2018.
            Myndigheten bedömer detta som både kostsamt och praktiskt svårt
            att genomföra. Det behöver göras en grundlig och långsiktig analys
            för vilken kapacitet som Kriminalvården är i faktiskt behov av
            innan definitiva beslut om utbyggnad kan ske.
          </p>
          <p xml:id="i-UtYR7MhgykehFx6ofA7rTi">
            2018 var en brytpunkt för Kriminalvården. Efter tre år med minskat
            klientinflöde vände trenden och antalet klienter ökade. Givet
            ökade resurser till polis och åklagare samt straffskärpningar
            finns skäl att tro att trenden ska fortsätta. Den genomsnittliga
            straffmassan, alltså antalet år i fängelse som en person döms
            för, hade tidigare en nedåtgående trend som nu är bruten och tycks
            vara på väg upp. Detta får naturligtvis konsekvenser för Kriminalvårdens
            verksamhet.
          </p>
          <p xml:id="i-CFkLJ55ZXTRDUVWuc4eHbo">
            Kriminalvårdens beläggning under 2019 ligger i vissa fall över
            100 procent på häkten och mellan 97 och 100 procent på vissa anstalter.
            När fängelserna blir för fullbelagda blir miljön där sämre, både
            för de intagna och för Kriminalvårdens personal. Våldet ökar inte,
            för att citera en enhetschef, linjärt utan exponentiellt i takt
            med att beläggningen ökar. Så kan inte kriminalvården fungera.
            En bra miljö i kriminalvården är en förutsättning för rehabilitering
            av de intagna.
          </p>
          <p xml:id="i-Rgk1g4N3R5NCPcYnHEgJsZ">
            Säkerhetsaspekterna är också viktiga för att motarbeta bildandet
            av s.k. fängelsegäng och för att skilja fångar från olika nätverk
            som antingen kan hamna i konflikt med varandra inne på anstalten,
            precis som de varit utanför, eller fortsätta sin organisering
            inom befintliga nätverk. Genom vad Kriminalvården kallar ett dynamiskt
            säkerhetsarbete, exempelvis att kunna flytta klienter flera gånger
            mellan olika anstalter under fängelsetiden, kan detta motverkas.
            Befintliga nätverk splittras, och konflikter undviks genom att
            personerna som har kontakt med varandra separeras. Kriminalvården
            hävdar att det finns tre grupperingar som kommer att kräva extra
            insatser de kommande åren: löst sammansatta kriminella nätverk,
            personer med omfattande psykisk ohälsa eller diagnosticerad psykisk
            sjukdom och våldsbejakande extremister. Svenska anstalter får
            inte bli en arena för radikalisering. Detta är särskilt angeläget
            när personer som rest till IS kan komma att fängslas när de återvänder
            till Sverige, både för de brott de begått i Irak och Syrien, och
            för andra brott. Kriminalvården har slagit larm om risken för
            radikalisering när personer med våldsbejakande islamistiska kopplingar
            inte kan flyttas mellan anstalter. Kriminalvården behöver rätt
            resurser och metoder för att utveckla arbetet för att motverka
            radikalisering.
          </p>
          <p xml:id="i-XZiuwLbGgT1t5rC7CpToTm">
            Kriminalvårdens säkerhetsarbete är direkt beroende av en relativt
            låg beläggning, kring 90 procent. Då är det möjligt att omplacera
            klienter vid behov, vilket det av naturliga skäl inte är om beläggningen
            är 100 procent. Kriminalvården bedömer också att det för ett effektivt
            säkerhetsarbete i framtiden kommer att behövas en längre och mer
            omfattande utbildning för personalen, för att säkerställa kompetens.
          </p>
          <p xml:id="i-ECzUVLfHyWDu5P3vKt739E">
            Det ökade inflödet av klienter som har sin bakgrund i antingen
            socialt utsatta områden och/eller kriminella nätverk ställer nya
            krav på Kriminalvårdens förebyggande arbete. Många personer som
            i dag tas in på anstalt befinner sig i betydligt större utanförskap
            än tidigare. Det kan innebära att de står längre ifrån arbetsmarknaden,
            har en starkare kriminell identitet, sämre svenskkunskaper eller
            obefintliga skolbetyg och att de beter sig våldsammare. Kriminalvården
            har en nyckelroll i fråga om att se till att dessa personer deltar
            i ett preventivt arbete som lyckas och återvänder till samhället
            som laglydiga medborgare. En viktig del av Kriminalvårdens arbete
            är just utslussningen och återanpassning till samhället. Detta
            påverkas negativt om myndigheten inte får tillräckligt med resurser.
            Kristdemokraterna vill därtill öka drivkraften hos den enskilde
            genom att avskaffa den automatiska villkorliga frigivningen. Endast
            den som aktivt deltagit i preventivt arbete och skött sig under
            fängelsevistelsen ska kunna få villkorlig frigivning. Den förändringen
            riskerar å andra sidan att ytterligare förlänga vistelsetiden
            på anstalt, vilket ytterligare motiverar ökad kapacitet. Dock
            behöver återfallsarbetet också förbättras, liksom statistiken
            gällande detta som skiljer sig mellan Kriminal­vårdens egna siffror
            och exempelvis Brottsförebyggande rådets.
          </p>
          <p xml:id="i-MosXeinGQcoSuoN1c4Poe3">
            Kristdemokraterna vill också se att Kriminalvården utvecklar
            sitt internationella samarbete och ser till att fler avtjänar
            sitt straff i hemlandet. Förfarandet har på senare år blivit enklare
            och snabbare men är fortfarande förknippat med problem som måste
            åtgärdas. Framför allt vore det gynnsamt om personer som ska utvisas
            efter avtjänat straff kunde sitta av det i det hemland till vilket
            de sedan ska avvisas. Detta skulle också frigöra vissa resurser
            från Migrationsverket, Kriminalvården och polisen i de fall där
            den dömde avviker mellan avtjänat straff och utvisningsbeslut.
          </p>
          <p xml:id="i-E6CJBBGR8FW7W3uBPkrg2s">
            Kriminalvårdens digitala infrastruktur är eftersatt och kommer
            att behöva åtgärdas om myndigheten ska kunna effektivisera sitt
            arbete i väsentliga delar. Det finns i dag en brist­ande enhetlighet
            i myndighetens it-system och dessutom uppfyller den inte alltid
            myndig­hetens säkerhetskrav, vilket är extremt allvarligt sett
            till den senaste tidens it-skandaler som har drabbat svenska myndigheter.
            Detta får inte sprida sig. Kristdemokraterna har tidigare betonat
            vikten av svensk it-säkerhet genom att kräva en cybersäkerhetsmyndighet
            för svenskt cyberförsvar. Det förpliktar också att se till att
            it-säkerheten fungerar på alla myndigheter. Detta är förstås av
            stor vikt för myndigheter inom rättsväsendet.
          </p>
          <p xml:id="i-2W2Y3YtXvGKKfEWqHYDgpV">
            Vi vill se fler poliser och hårdare straff, inte minst för allvarlig
            våldsbrottslighet. För att på allvar kunna bekämpa den grova och
            organiserade brottsligheten krävs att ledande personer försvinner
            från den kriminella miljön. Det krävs att förtroendet för rättsstaten
            återupprättas genom att brottsoffer får upprättelse, och det kräver
            att en del personer med stora problem nås av effektiva rehabiliterande
            insatser och avhopparverksamhet inom ramen för Kriminalvårdens
            verksamhet.
          </p>
          <p xml:id="i-TiVc67qpoG3HMuEe6dDmYd">
            Kristdemokraterna har medverkat till att riksdagen tillkännagett
            att ett flertal straff ska skärpas. Det gäller bl.a. bostadsinbrott,
            vapenbrott, attacker på sjukhus och vitala samhällsfunktioner,
            attacker mot blåljuspersonal, sexualbrott och terrorbrott. Dessutom
            har vi drivit fram att polisen fått ökade resurser och bättre
            verktyg att bekämpa brott, exempelvis i form av ökad kamerabevakning.
            Detta innebär förstås att hela rättsväsendet behöver byggas ut
            för att hantera fler anhållna och dömda brottslingar.
          </p>
          <head xml:id="i-JwisJ4UKjiBcSmrN4YQkqv" type="h2">
            Sammanställning av Kristdemokraternas nya satsningar
          </head>
          <p xml:id="i-RZkoCh6uvJEda9sVp62S2R">
            Miljoner kronor
          </p>
          <table>
            <row xml:id="i-AWHACJ76KNvytwJuRPXgNA" style="label">
              <cell>
                2020
              </cell>
              <cell>
                2021
              </cell>
              <cell>
                2022
              </cell>
            </row>
            <row xml:id="i-J7LbN13YmAYqUGfb777hjJ">
              <cell>
                Personalen inom äldreomsorgen
              </cell>
              <cell>
                2 600
              </cell>
              <cell>
                2 650
              </cell>
              <cell>
                2 650
              </cell>
            </row>
            <row xml:id="i-UCAJhpHGMqYvS8yFHKby39">
              <cell>
                Nytt stöd till förbättrade villkor för personalen inom äldreomsorgen
              </cell>
              <cell>
                2 000*
              </cell>
              <cell>
                2 000*
              </cell>
              <cell>
                2 000*
              </cell>
            </row>
            <row xml:id="i-AYSY3c1W6f9XeXMzjzJHFc">
              <cell>
                Återinför Omvårdnadslyftet
              </cell>
              <cell>
                250
              </cell>
              <cell>
                250
              </cell>
              <cell>
                250
              </cell>
            </row>
            <row xml:id="i-5hujLztprvEExyv9LANLov">
              <cell>
                Utbildning äldreomsorgens chefer
              </cell>
              <cell>
                50
              </cell>
              <cell>
                50
              </cell>
              <cell>
                50
              </cell>
            </row>
            <row xml:id="i-W2SpJkZgXwhm74WXRgHcoT">
              <cell>
                Utbildning schemaläggare
              </cell>
              <cell>
                150
              </cell>
              <cell>
                150
              </cell>
              <cell>
                150
              </cell>
            </row>
            <row xml:id="i-7YN1wskEuAT8GxTqA9Fvmt">
              <cell>
                Vuxenutbildning tidsbegränsade anställningar
              </cell>
              <cell>
                150
              </cell>
              <cell>
                200
              </cell>
              <cell>
                200
              </cell>
            </row>
            <row xml:id="i-5CfXGPeymY59nVZxopCwLY"/>
            <row xml:id="i-NUHihr6YXte1cdvcYhanK4">
              <cell>
                Mer egenägt boende
              </cell>
              <cell>
                1 800
              </cell>
              <cell>
                1 800
              </cell>
              <cell>
                1 800
              </cell>
            </row>
            <row xml:id="i-W9uCuLj1crMm2GD8m3UKR6">
              <cell>
                Förbättrat bostadsbidrag
              </cell>
              <cell>
                800
              </cell>
              <cell>
                800
              </cell>
              <cell>
                800
              </cell>
            </row>
            <row xml:id="i-7TuSPjePDPs8YVQ7B9LjwA">
              <cell>
                Bosparande för unga
              </cell>
              <cell>
                900
              </cell>
              <cell>
                900
              </cell>
              <cell>
                900
              </cell>
            </row>
            <row xml:id="i-MiqUocAmheB4H3kfQqDG45">
              <cell>
                Fler tomträtter
              </cell>
              <cell>
                100
              </cell>
              <cell>
                100
              </cell>
              <cell>
                100
              </cell>
            </row>
            <row xml:id="i-V594vz33EeEYke7UeBYQTG"/>
            <row xml:id="i-C7CVSr3SBmHT71mETwsbyu">
              <cell>
                Förstärkning av Kriminalvården
              </cell>
              <cell>
                200
              </cell>
              <cell>
                300
              </cell>
              <cell>
                400
              </cell>
            </row>
            <row xml:id="i-JsD135VmkfUWG6GCX5WG5a">
              <cell>
                Fler platser i häkten och på anstalter
              </cell>
              <cell>
                200
              </cell>
              <cell>
                300
              </cell>
              <cell>
                400
              </cell>
            </row>
            <row xml:id="i-6P4TotrNCL2AL99pybDvbv"/>
            <row xml:id="i-3Wsc3UU5jh1asBcnDrWGR6">
              <cell>
                Aviserade satsningar i vårmotionen totalt
              </cell>
              <cell>
                4 600
              </cell>
              <cell>
                4 750
              </cell>
              <cell>
                4 850
              </cell>
            </row>
          </table>
          <p xml:id="i-XhJ58BPLQSNJLU5osunqpJ">
            *varav en miljard öronmärks från beslutade generella tillskott
            till kommunerna.
          </p>
        </div>
        <div type="motSignatures">
          <list>
            <item xml:id="i-HH4zaMSPqBEJy7LaTzAmyn" who="i-UgG6CqxVABxx5Hq9mpcZ8M">
              Ebba Busch Thor (KD)
            </item>
            <item xml:id="i-T6tdREwPTkHYBoc1ZCSkmi" who="i-TodycJLEopZCV6uNkQANDV">
              Jakob Forssmed (KD)
            </item>
            <item xml:id="i-9Rvd74URg5buSYXDxsMTK2" who="i-6umT1k53jwZ9Rr9pvYUNWh">
              Lars Adaktusson (KD)
            </item>
            <item xml:id="i-DZo2ztLPNb7jzkyM9J8wHe" who="i-V4PGuKUAKzYUXWKqj2bLeL">
              Andreas Carlson (KD)
            </item>
            <item xml:id="i-TQB5mEkQsjPJwFtKZ6T5wj" who="i-NHqTsXnUVsZFg94vA6SKDr">
              Acko Ankarberg Johansson (KD)
            </item>
            <item xml:id="i-GdkYZJ4nAVnY6NwK5HczH1" who="i-Ybw8JnrmHGCsqpipBke8a7">
              Mikael Oscarsson (KD)
            </item>
            <item xml:id="i-LtbxZLGJtSEUK9iVUYpG1k" who="i-D2JRw2JQkbJnAYJEiDcH47">
              Camilla Brodin (KD)
            </item>
          </list>
        </div>
      </div>
    </body>
  </text>
</TEI>
