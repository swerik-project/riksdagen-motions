<?xml version="1.0" encoding="utf-8"?>
<TEI xmlns="http://www.tei-c.org/ns/1.0" xmlns:xi="http://www.w3.org/2001/XInclude" xml:id="mot-202324-KrU-00988">
  <teiHeader>
    <fileDesc>
      <titleStmt>
        <title>Kulturarvet</title>
        <author corresp="i-8voj19hLWTGJHkxNP79tRb">av Nooshi Dadgostar m.fl. (V)</author>
      </titleStmt>
      <publicationStmt>
        <authority>SWERIK PROJECT</authority>
      </publicationStmt>
      <sourceDesc>
        <bibl>
          <title>Motion 2023/24:988 av Nooshi Dadgostar m.fl. (V)</title>
          <idno type="rdwebb">HB02988</idno>
          <rs type="number">988</rs>
          <orgName type="comitteeAbbreviation">KrU</orgName>
          <ref type="dokument_url_text">https://data.riksdagen.se/dokument/HB02988/text</ref>
          <ref type="dokument_url_html">https://data.riksdagen.se/dokument/HB02988</ref>
          <ref type="dokumentstatus_url_xml">https://data.riksdagen.se/dokumentstatus/HB02988</ref>
          <ref type="pdf">https://data.riksdagen.se/fil/B56C7148-C646-484A-8382-34EADEF1BB3F</ref>
          <ref type="docx">https://data.riksdagen.se/fil/634DBB8C-E736-4529-98EC-81FABD8D4833</ref>
        </bibl>
      </sourceDesc>
    </fileDesc>
    <profileDesc>
      <particDesc>
        <listPerson>
          <person gender="woman">
            <idno>i-8voj19hLWTGJHkxNP79tRb</idno>
            <name>Nooshi Dadgostar</name>
            <state type="partyAffiliation" ref="Q110837">
              <desc>V</desc>
            </state>
          </person>
          <person gender="woman">
            <idno>i-Hn2xAAaqgQLyS3k5RBuXkb</idno>
            <name>Andrea Andersson Tay</name>
            <state type="partyAffiliation" ref="Q110837">
              <desc>V</desc>
            </state>
          </person>
          <person gender="woman">
            <idno>i-DthTyR9U9R8S6NVcPNcNQA</idno>
            <name>Ida Gabrielsson</name>
            <state type="partyAffiliation" ref="Q110837">
              <desc>V</desc>
            </state>
          </person>
          <person gender="man">
            <idno>i-TpcaF4RFviyytGA8rW5Jer</idno>
            <name>Samuel Gonzalez Westling</name>
            <state type="partyAffiliation" ref="Q110837">
              <desc>V</desc>
            </state>
          </person>
          <person gender="man">
            <idno>i-QhdbBfCQXCqPEr4GTwvK8F</idno>
            <name>Tony Haddou</name>
            <state type="partyAffiliation" ref="Q110837">
              <desc>V</desc>
            </state>
          </person>
          <person gender="woman">
            <idno>i-QrNvzg6SGj92wj2YY77ZNA</idno>
            <name>Isabell Mixter</name>
            <state type="partyAffiliation" ref="Q110837">
              <desc>V</desc>
            </state>
          </person>
          <person gender="woman">
            <idno>i-EgXqeVnPhVAxu5tLpK9F8M</idno>
            <name>Vasiliki Tsouplaki</name>
            <state type="partyAffiliation" ref="Q110837">
              <desc>V</desc>
            </state>
          </person>
        </listPerson>
      </particDesc>
      <correspDesc>
        <correspAction type="status" subtype="committeeProcessing"/>
        <correspAction xml:id="i-MKck3rBX9zuT2DJ65eiexs" type="signed"/>
        <correspContext corresp="i-MKck3rBX9zuT2DJ65eiexs">
          <note type="signatory" corresp="i-8voj19hLWTGJHkxNP79tRb"/>
          <note type="signatory" corresp="i-Hn2xAAaqgQLyS3k5RBuXkb"/>
          <note type="signatory" corresp="i-DthTyR9U9R8S6NVcPNcNQA"/>
          <note type="signatory" corresp="i-TpcaF4RFviyytGA8rW5Jer"/>
          <note type="signatory" corresp="i-QhdbBfCQXCqPEr4GTwvK8F"/>
          <note type="signatory" corresp="i-QrNvzg6SGj92wj2YY77ZNA"/>
          <note type="signatory" corresp="i-EgXqeVnPhVAxu5tLpK9F8M"/>
        </correspContext>
        <correspAction xml:id="i-93Y2qxRDrUwDzsnEe6k7nW" type="submitted">
          <date when="2023-10-03"/>
          <time when="16:26:14"/>
        </correspAction>
        <correspAction xml:id="i-YRzhHinPbJkYSEbeRecqCa" type="reviewed">
          <date when="2023-10-03"/>
          <time when="19:23:24"/>
        </correspAction>
        <correspAction xml:id="i-CEdsidBRfHwCvHYGTjK5pB" type="referred">
          <date when="2023-10-17"/>
        </correspAction>
        <correspAction xml:id="i-LoyGh7ix2HEFfy5P24kX1G" type="assigned">
          <date when="2024-04-03"/>
          <time when="16:51:40"/>
        </correspAction>
        <correspContext corresp="i-LoyGh7ix2HEFfy5P24kX1G">
          <ref type="assignedTo">Kulturutskottet</ref>
        </correspContext>
        <correspAction xml:id="i-TSUsSnY1Er9evCnGZRun6G" type="behandlas_i"/>
        <correspContext corresp="i-TSUsSnY1Er9evCnGZRun6G">
          <ref type="uppgift">2023/24:KrU1</ref>
          <ref type="ref_dok_id">HB01KrU1</ref>
          <ref type="ref_dok_typ">bet</ref>
          <ref type="ref_dok_rm">2023/24</ref>
          <ref type="ref_dok_bet">KrU1</ref>
          <ref type="ref_dok_titel">Utgiftsområde 17 Kultur, medier, trossamfund och fritid</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction xml:id="i-4gP8iBUAVJptB2JMxqZcnT" type="behandlas_i"/>
        <correspContext corresp="i-4gP8iBUAVJptB2JMxqZcnT">
          <ref type="uppgift">2023/24:KrU3</ref>
          <ref type="ref_dok_id">HB01KrU3</ref>
          <ref type="ref_dok_typ">bet</ref>
          <ref type="ref_dok_rm">2023/24</ref>
          <ref type="ref_dok_bet">KrU3</ref>
          <ref type="ref_dok_titel">Public service och film</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction xml:id="i-XrwRERcpFBAx942QkhZXGP" type="behandlas_i"/>
        <correspContext corresp="i-XrwRERcpFBAx942QkhZXGP">
          <ref type="uppgift">2023/24:KrU5</ref>
          <ref type="ref_dok_id">HB01KrU5</ref>
          <ref type="ref_dok_typ">bet</ref>
          <ref type="ref_dok_rm">2023/24</ref>
          <ref type="ref_dok_bet">KrU5</ref>
          <ref type="ref_dok_titel">Kulturarv</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction xml:id="i-WzcFiWU7wcvauZmmRCRPez" type="behandlas_i"/>
        <correspContext corresp="i-WzcFiWU7wcvauZmmRCRPez">
          <ref type="uppgift">2023/24:KrU8</ref>
          <ref type="ref_dok_id">HB01KrU8</ref>
          <ref type="ref_dok_typ">bet</ref>
          <ref type="ref_dok_rm">2023/24</ref>
          <ref type="ref_dok_bet">KrU8</ref>
          <ref type="ref_dok_titel">Kultur och fritid för barn och unga</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
      </correspDesc>
      <textClass>
        <catRef scheme="#docType" target="#mot"/>
        <catRef scheme="#motionType" target="#parti"/>
        <catRef scheme="#motionType" target="#fristående"/>
      </textClass>
    </profileDesc>
  </teiHeader>
  <text>
    <body>
      <div type="motHeader">
        <div type="motTitle">
          Motion till riksdagen 2023/24:988 av Nooshi Dadgostar m.fl. (V)
          Kulturarvet
        </div>
      </div>
      <div type="motBody">
        <div xml:id="i-YB6e5dWoGPCTVFsnDmavmd" type="TOC">
          <head xml:id="i-LtzqNvZsvdgW55wL6RFKGK">
            1 Innehållsförteckning
          </head>
          <list>
            <item style="indent-level: 1">
              2 Förslag till riksdagsbeslut
            </item>
            <item style="indent-level: 1">
              3 Inledning
            </item>
            <item style="indent-level: 1">
              4 Minnesinstitutioner
            </item>
            <item style="indent-level: 2">
              4.1 Museer
            </item>
            <item style="indent-level: 2">
              4.2 Ta tillbaka den fria entrén
            </item>
            <item style="indent-level: 2">
              4.3 Museiverksamhet över hela landet
            </item>
            <item style="indent-level: 2">
              4.4 Museilagen
            </item>
            <item style="indent-level: 2">
              4.5 Arbetslivsmuseum
            </item>
            <item style="indent-level: 1">
              5 Samlingarna
            </item>
            <item style="indent-level: 2">
              5.1 Samlingarnas bevarande
            </item>
            <item style="indent-level: 2">
              5.2 Samlingarnas utökande
            </item>
            <item style="indent-level: 2">
              5.3 Digitalisering av samlingarna
            </item>
            <item style="indent-level: 2">
              5.4 Säkerhetsarbete
            </item>
            <item style="indent-level: 1">
              6 Arkiv
            </item>
            <item style="indent-level: 2">
              6.1 Enskilda arkiv
            </item>
            <item style="indent-level: 2">
              6.2 Filmiskt kulturarv
            </item>
            <item style="indent-level: 1">
              7 Världsarvet och vårt ansvar
            </item>
            <item style="indent-level: 1">
              8 Kulturarvsorganisationerna
            </item>
            <item style="indent-level: 1">
              9 Skolan och kulturarvet
            </item>
            <item style="indent-level: 1">
              10 Nationella minoriteters och urfolks kulturarv
            </item>
          </list>
        </div>
        <div type="motProposal" subtype="förslag">
          <head xml:id="i-T1vgnSHJD759DxYK7JXw8d">
            2 Förslag till riksdagsbeslut
          </head>
          <list>
            <item xml:id="i-3R2FX1xzHYBqFtGvDJWtuP" sortKey="Yrkande 1">
              Riksdagen ställer sig bakom det som anförs i motionen om att
              regeringen bör återinföra fri entré-reformen och tillkännager
              detta för regeringen.
            </item>
          </list>
          <list>
            <item xml:id="i-7qpUww7kzwJzjPFW6sFvfi" sortKey="Yrkande 2">
              Riksdagen ställer sig bakom det som anförs i motionen om att
              regeringen bör tillsätta en utredning för att se över möjligheten
              och kostnaderna för att utöka fri entré-reformen att även gälla
              länsmuseerna, stiftelsemuseerna och privata museer samt föreslå
              en modell för att införa indexering som följer besöksutvecklingen
              i bidragsformerna och tillkännager detta för regeringen.
            </item>
          </list>
          <list>
            <item xml:id="i-AiCiCbkBAF5FG4ayZwCMko" sortKey="Yrkande 3">
              Riksdagen ställer sig bakom det som anförs i motionen om att
              regeringen bör se över museilagens utfall och konsekvenser för
              att sedan presentera förslag på åtgärder och tillkännager detta
              för regeringen.
            </item>
          </list>
          <list>
            <item xml:id="i-2zyDMg7vTG8ZFaU27upywz" sortKey="Yrkande 4">
              Riksdagen ställer sig bakom det som anförs i motionen om att
              regeringen bör återkomma med förslag på hur kulturarvssektorn
              ska kunna säkra den kompetens man behöver för att möta besökares
              önskan om digitala upplevelser och tillkännager detta för regeringen.
            </item>
          </list>
          <list>
            <item xml:id="i-N5vgKH7chq9b9hsPuNygvA" sortKey="Yrkande 5">
              Riksdagen ställer sig bakom det som anförs i motionen om att
              regeringen skyndsamt ska återkomma till riksdagen med lagförslag
              utifrån de utredningar som gjorts på arkivområdet de senaste åren
              och tillkännager detta för regeringen.
            </item>
          </list>
          <list>
            <item xml:id="i-UAPRAq4nkSemcjU6ZpKGns" sortKey="Yrkande 6">
              Riksdagen ställer sig bakom det som anförs i motionen om att
              regeringen bör vidta lämpliga åtgärder för att digitaliseringen
              av det filmiska kulturarvet påskyndas och tillkännager detta för
              regeringen.
            </item>
          </list>
          <list>
            <item xml:id="i-2GXMReuEpVNizQPLF8R5T8" sortKey="Yrkande 7">
              Riksdagen ställer sig bakom det som anförs i motionen om att
              regeringen bör återkomma med en uppföljning av strategin för de
              svenska världsarven och tillkännager detta för regeringen.
            </item>
          </list>
          <list>
            <item xml:id="i-WCWnH8C7ddXf85Wp5y7r5g" sortKey="Yrkande 8">
              Riksdagen ställer sig bakom det som anförs i motionen om att
              regeringen bör utreda vilka förutsättningar som redan finns och
              vilka åtgärder som behöver vidtas för att varje skola ska kunna
              ha en kulturpedagog knuten till sig och tillkännager detta för
              regeringen.
            </item>
          </list>
          <list>
            <item xml:id="i-T9hxcdtSJJJEAE3dtaXrKv" sortKey="Yrkande 9">
              Riksdagen ställer sig bakom det som anförs i motionen om att
              regeringen bör närmare undersöka behovet av en specifik utbildning
              för museipedagoger och tillkännager detta för regeringen.
            </item>
          </list>
          <list>
            <item xml:id="i-K1mDfGboKAqXhYb8tmpLs5" sortKey="Yrkande 10">
              Riksdagen ställer sig bakom det som anförs i motionen om att
              regeringen bör vidta åtgärder för att säkerställa att både de
              språk och de berättelser som fanns före 1809 och som tillkommit
              senare får samma självklara utrymme när folkminnena ska nedtecknas
              och dokumenteras och tillkännager detta för regeringen.
            </item>
          </list>
        </div>
        <div type="motContent">
          <head xml:id="i-R5FhmBnMXHXJFYzQ5DsMwh" type="h1">
            3 Inledning
          </head>
          <p xml:id="i-Gmmjg8Bp7HQDvikTmoVV3M">
            Kultur är en tolkning av oss, av vår tid, vårt förflutna och
            våra visioner. Kulturarv handlar inte bara om historia och dåtid,
            utan även om nutid och framtid. Kunskap om både samtidens skeenden
            och den bakomliggande historien bidrar till vår förståelse av
            vilka vi är i dag och hur vi kan forma vår framtid. För att våga
            tro på framtiden är insikten om att vårt samhälle alltid är under
            förändring avgörande. Det samhälleliga kulturarvsansvaret måste
            innefatta hela kulturarvet, såsom kvinnornas kulturarv, lokalsamhällets
            folkliga kultur, teatrarnas och filmhistoriens skatter, museiföremål,
            de nationella minoriteternas och de invandrade gruppernas kulturarv
            och hela klass-samhällets historia ur olika perspektiv. Lärdomar
            från historien och tillgången till ett levande kulturarv – till
            hela den komplexa rikedomen av olika erfarenheter som är vår historia
            – ger oss den nödvändiga kompassen för att vi ska kunna orientera
            oss såväl i vår samtid som i vår framtid.
          </p>
          <p xml:id="i-EG6zY5558PN8x2usSUyAVX">
            Våra kulturarvsinstitutioner ska användas i sökandet efter vår
            historia och som arenor för att levandegöra och visa upp den.
            Den statliga kulturarvspolitiken bör både handla om att säkra
            det kulturarv som finns och tillgängliggöra det men också att
            samla in nytt från vår samtid så att historieberättandet kan fortsätta.
          </p>
          <p xml:id="i-Brg5z8xUN3WDMhjv5nPX3o">
            Kulturarvet är ett stort område och går inte att helt frikoppla
            från andra kultur­politiska insatser utan hör ihop med det nät
            som är svenskt kulturliv. Kulturskolan lär ut folkmusik och folkdans,
            stöd finns till musiker, konstnärer och konsthantverkare som för
            vidare äldre traditioner, det ideella kulturlivet är av stor vikt
            för möjliggörandet av levandegörande av kulturarv osv. Det är
            därför inte möjligt att ställa satsningar på kulturarvet mot andra
            kultursatsningar. En samlad kulturpolitik är det som behövs baserad
            på förståelse för hur svenskt kulturliv fungerar.
          </p>
          <head xml:id="i-28QVjQXXjUuDWQJBAiEJsm" type="h1">
            4 Minnesinstitutioner
          </head>
          <p xml:id="i-Hci88wcLa438hwG8Z79WRv">
            Arkiv, museer och bibliotek är exempel på folkbildande institutioner
            och bärare av vårt kulturarv, institutioner för vårt kollektiva
            minne, arenor för kulturella möten och uttrycksformer. I den här
            motionen redogör vi för vår politik vad gäller arkiv och museer
            medan biblioteksfrågor avhandlas i andra motioner.
          </p>
          <head xml:id="i-8yYe8Hedyqt7KVqr1ihmF2" type="h2">
            4.1 Museer
          </head>
          <p xml:id="i-Gmbr17So44gEp7DPKiEXFf">
            Museer bör, med användande av modern teknik, göras till öppna
            dynamiska kultur- och forskningscentrum för såväl dagens som morgondagens
            brukare. De ska uppmuntra professionell forskning om vår historia
            men också ge stöd till grupper av ortsbor, för­eningar och skolklasser
            som söker sin och sin bygds, sitt samhälles historia. Mycket har
            hänt de senaste decennierna vad gäller synen på museer och i dag
            bedrivs en aktiv museipedagogik på de flesta större institutioner.
            På så sätt får besökarna hjälp att sätta föremål och berättelser
            i en kontext.
          </p>
          <head xml:id="i-AAdi8PCJR8wNe7WpjQWTry" type="h2">
            4.2 Ta tillbaka den fria entrén
          </head>
          <p xml:id="i-CoGLdvVgTZTkXPG8GX2Y5y">
            Fri entré till statliga museer är ett sätt att sänka trösklarna
            och öka människors tillgång till kultur och konst. Genomförandet
            av fri entré-reformen har varit av stor betydelse för att vårt
            gemensamma kulturarv blir tillgängligt för alla, oavsett storlek
            på plånboken.
          </p>
          <p xml:id="i-PGwN3xhuCKbgUiRJqccnHA">
            Myndigheten för kulturanalys släppte 2023 en rapport om fri entrés
            påverkan på besöksmönstren. Där konstateras att det är tveksamt
            om reformen har lett till ett breddat deltagande även om man kan
            konstatera att reformen har lett till ett ökat deltagande. Förklaringarna
            till det kan vara många. Delvis handlar det om att det behövs
            fler insatser än fri entré för att museerna ska kunna bryta sitt
            besöksmönster. Däremot är det inte oviktigt att reformen har lett
            till ett ökat besöksantal. Vänsterpartiet menar att fri entré
            är ett viktigt sätt att tillgängliggöra kulturarvet och samlingarna
            men finansier­ingsmodellen behöver finslipas så att inte ökat
            antal besökare urholkar budgeten för andra viktiga uppgifter.
            På längre sikt vill vi också att fler museer ska omfattas. I tid­igare
            budgetmotioner har vi t.ex. föreslagit att utöka reformen till
            att även innefatta Tekniska museet. På regional nivå har många
            av länsmuseerna tagit bort sina avgifter och det är mycket viktigt
            då de har stor potential att nå människor i hela landet.
          </p>
          <p xml:id="i-MJ38Vz6KqDY1a4RJLyRLfb">
            För oss i Vänsterpartiet har syftet med fri entré till de statliga
            museerna varit att möjliggöra för alla att ta del av vårt gemensamma
            kulturarv. Vi vill att museerna ska ses som en del av en kulturell
            allmännytta som alla invånare har rätt till, en gemensam skatt.
            Precis som det är möjligt för alla att besöka ett bibliotek gratis
            och ta del av kunskapen där vill vi att den kunskapsbank som museerna
            utgör ska vara tillgänglig för alla. Det utvärderingen från Myka
            visar är att det inte har varit tillräckligt, utan andra insatser
            behövs också för att nya grupper ska hitta till museerna. Vi vill
            därför se att den här relativt billiga reformen tas tillbaka och
            att museerna fortsatt har goda resurser att jobba för att nå ut
            bredare och kunna välkomna andra besökare.
          </p>
          <p xml:id="i-MwnebwsKnfc8kEERZ87Qy5">
            Regeringen bör återinföra fri entré-reformen. Detta bör riksdagen
            ställa sig bakom och ge regeringen till känna.
          </p>
          <p xml:id="i-LrVzYwggnW2iLdbUFYUd3R">
            Vänsterpartiet avsätter medel i vår budgetmotion (2023/24:2385)
            för att fri entré-reformen ska återinföras. Vi menar vidare att
            regeringen ska tillsätta en utredning för att vidareutveckla och
            bygga ut fri entré-reformen.
          </p>
          <p xml:id="i-RFQrkdvAqkE2b3jWFEXTSu">
            Regeringen bör tillsätta en utredning för att se över möjligheten
            och kostnaderna för att utöka fri entré-reformen att även gälla
            länsmuseerna, stiftelsemuseerna och privata museer, samt föreslå
            en modell för att införa indexering som följer besöksutvecklingen
            i bidragsformerna. Detta bör riksdagen ställa sig bakom och ge
            regeringen till känna.
          </p>
          <head xml:id="i-4YN5X6SXSrDG9f4AQ9PiJH" type="h2">
            4.3 Museiverksamhet över hela landet
          </head>
          <p xml:id="i-TP3aW1Qfo3kFDg3mPwAKS6">
            Riksantikvarieämbetet gjorde under 2020 en genomlysning av de
            regionala museernas villkor. Man pekade då på att bland de 24
            regionmuseerna fanns en betydande regional variation gällande
            förutsättningar och verksamhet. De regionala museerna finansieras
            i dag framför allt genom kultursamverkansmodellen, detta för att
            flytta tillbaka beslutande­rätt och möjligheten till påverkan
            till regionerna. Länsmuseernas verksamhet har gene­rellt låga
            trösklar och genom sin geografiska utbredning möjligheter att
            nå fler och brett. Man har i dag ett bra samarbete som möjliggör
            att utbyta erfarenheter, men däremot finns ett behov av ökad samordning
            och samhandling för att stärka museernas verksamhet.
          </p>
          <p xml:id="i-9DXxJocXHr5JP9VssGzhfn">
            Ett av de stora problemen som länsmuseerna i dag vittnar om är
            avståndet mellan förväntningarna som finns på deras verksamhet
            i jämförelse med de faktiska resurserna man har. Även om man i
            dag lyckas driva bra verksamhet är deras uppdrag brett och behovet
            av att nå ut till fler stort. Vänsterpartiet tycker att det är
            viktigt med tillräckliga anslag till kultursamverkansmodellen.
          </p>
          <p xml:id="i-PpCk5GbkCgtfjZriahTdvH">
            Utöver länsmuseerna spelar länsstyrelserna en viktig roll i bevarandet
            av kulturarvet. Med sin kompetens inom kulturarv och ansvar inom
            kulturmiljöområdet är de en viktig samarbetspartner för kommuner,
            företag och privatpersoner som vill göra förändringar på fastigheter
            eller exploatera för byggnation. För oss i Vänsterpartiet är det
            av största vikt att kulturarvet kan bevaras i hela landet och
            att kulturmiljöer är tillgängliga för fler.
          </p>
          <head xml:id="i-VVDwEK7tN4W4kWJvpiBZYE" type="h2">
            4.4 Museilagen
          </head>
          <p xml:id="i-A2GJ8WAJoP1cJujTVJQHcV">
            2017 infördes en ny museilag. Den slog på ett tydligare och mer
            långsiktigt sätt fast museernas fria ställning, roll och funktion
            genom att bilda ett generellt ramverk för det allmänna museiväsendet.
            2019 gjorde Riksantikvarieämbetet en första genomlysning av hur
            arbetet med den nya museilagen gått. Man slog då fast att museilagen
            skapat en grundstruktur för en fortsatt samlad innehållslig diskussion
            för museerna och musei­området och att den fått en effekt på samlingsförvaltningen.
            Man slog också fast att den då ännu inte fått effekt i alla verksamheter
            som lagen reglerar eller att det ännu inte genomförts konkreta
            insatser angående ansvarsfördelningen.
          </p>
          <p xml:id="i-WWa5rLcXAczFRzjeqtfEj6">
            Det har nu gått ytterligare tid och det är därför dags att se
            över vad lagen har fått för effekter och om det behövs nya insatser
            eller förändringar för att förbättra förutsätt­ningarna för det
            allmänna museiväsendet.
          </p>
          <p xml:id="i-RAPyiHmhTcE8qYGsqdAH6s">
            Regeringen bör se över museilagens utfall och konsekvenser för
            att sedan presentera förslag på åtgärder. Detta bör riksdagen
            ställa sig bakom och ge regeringen till känna.
          </p>
          <head xml:id="i-ZVpCorUvs8e4HTE66k2AA" type="h2">
            4.5 Arbetslivsmuseum
          </head>
          <p xml:id="i-KXDTuZtyBAZWGiWmjV7qvD">
            Arbetslivsmuseerna berättar om, gestaltar och levandegör på olika
            sätt hur arbetet, arbetslivet och till viss del även livet vid
            sidan om arbetet har sett ut genom historien. I dag finns det
            ca 1 500 arbetslivsmuseer i Sverige. Museerna drivs till största
            del av ideellt arbetande personal och deras samlingar är mycket
            omfattande. Vänsterpartiet är mycket mån om att de viktiga arbetslivsmuseerna
            och deras verksamhet ska finnas kvar och utvecklas. Riksantikvarieämbetet
            genomförde en studie om arbetslivsmuseernas villkor 2020 och den
            visade bl.a. att andelen arbetslivsmuseer som samarbetar med ett
            regionalt eller kommunalt museum har minskat sedan den förra kartläggningen
            2001. Den största gruppen engagerade är män i åldern 60–70 år
            och många vittnade om en oro att kunskapen inte kommer leva vidare
            när dagens eldsjälar inte längre är med. Kart­läggningen visade
            att de flesta som är medlemmar har gått med av ett lokalhistoriskt
            intresse men många anger också hur viktigt det sociala sammanhanget
            är. Rapportens slutsats är att arbetslivsmuseerna fyller många
            olika funktioner och att deras bidrag till den sociala hållbarheten
            på orten kan vara betydande. Det är viktigt att rapportens slutsatser
            tas tillvara och att insatser görs för att stärka arbetslivsmuseernas
            position.
          </p>
          <head xml:id="i-7wKaSxZQ5BgcEfd8idbq8y" type="h1">
            5 Samlingarna
          </head>
          <p xml:id="i-31yXBhccbg9sTgtWgdEKDA">
            I arkiv och på museum förvaltas och bevaras en betydande del
            av vårt kulturarv. Flera av de statliga museerna har samlingar
            som är bland Europas största och de har stort värde även för den
            internationella forskningen. Att samlingarna tas om hand är avgörande
            för bevarandet av vårt gemensamma kulturarv. Att förvalta en samling
            innebär mycket arbete och flera olika verksamheter. Det handlar
            delvis om att ta hand om de redan existerande samlingarna för
            att de ska bevaras över tid och också för att de ska vara sökbara
            och kunna användas aktivt. Det innebär ett arbete med att samla
            in i vår samtid för att det som händer nu ska kunna bevaras över
            tid. Arbetet med samling­arna kräver därför mycket specialkompetens
            och resurser. Det har under senare år kommit många larm från museisektorn
            om att resurserna är för små för att man ska kunna uppfylla sitt
            uppdrag, samlingarna riskerar att förfalla, möjligheten att samla
            in nytt är begränsad och arbetet med digitalisering går för långsamt.
          </p>
          <head xml:id="i-CUQEvj8883XeLCdyJS5yxc" type="h2">
            5.1 Samlingarnas bevarande
          </head>
          <p xml:id="i-XAw2CQEgB9ASZE1xwWMR2">
            Många av museerna har en tuff ekonomisk situation. Sveriges museer
            rapporterar att 2023 har mer än hälften av museerna ett sämre
            ekonomiskt läge än innan, detta sam­tidigt som det över lång tid
            har larmats om hur eftersatt arbetet med samlingarna är. De samlingar
            som finns ute i landet är av olika karaktär och behoven av konservering
            ser olika ut. Att ett föremål har konserverats en gång innebär
            inte att det kan bevaras för all framtid utan det är ett kontinuerligt
            arbete över tid som behöver upprepas för att föremål inte ska
            gå förlorade. Olika föremål kräver olika former av specialkompetenser,
            det kan krävas allt från kunskaper om mycket specifika material,
            historiska skeenden eller regionala förutsättningar Det är tydligt
            att för att arbetet med konservering ska kunna upprätthållas krävs
            resurser och tillvaratagande av kompetens över tid.
          </p>
          <p xml:id="i-TYNknofKFwoTPZz3sxSGQs">
            Förvaltningen av samlingar utgör en kärnverksamhet för museerna
            och är central för att bevara kulturarvet och utveckla forskningen.
            Många museer har flaggat för stora problem med arbetet med att
            bevara samlingarna. Det finns t.ex. inte resurser att utöva den
            aktiva konserveringen i den utsträckning som krävs. På vissa håll
            saknas rätt typ av magasin. Det behövs därför mer medel för att
            museerna ska få en chans att komma ikapp i arbetet med att säkra
            samlingarna. Vänsterpartiet har i vår budgetmotion (2023/24:2385)
            föreslagit en höjning av museernas anslag för att bevara och säkra
            samlingarna på 25 miljoner kronor. Detta är en början för att
            ta itu med det stora arbete som behöver göras men fler insatser
            behövs.
          </p>
          <head xml:id="i-8aWon7xe6QrbTDPgjWP2aF" type="h2">
            5.2 Samlingarnas utökande
          </head>
          <p xml:id="i-UDhhtS5yVhKFqHYhGFxpJ5">
            Myndigheten Statens historiska museer har i uppgift att omhänderta
            alla arkeologiska föremål som Riksantikvarieämbetet tilldelar
            dem. I tider av många infrastrukturprojekt och ökat bostadsbyggande
            ökar antalet föremål som ska tas om hand och i dag säger många
            av länsmuseerna nej till att ta emot föremål från deras region
            då de saknar rätt förutsättningar för det. Statens historiska
            museer kan inte neka och inte heller styra inflödet. Det finns
            ingen uppräkning av anslaget som följer utvecklingen och det har
            lett till att myndigheten saknar resurser att ta hand om alla
            arkeologiska fynd. Föremål som blir liggande utan att registreras
            kan inte sökas av forskare, tillgängliggöras på museer och riskerar
            att bli förstörda när ingen hinner ta hand om dem. Vänsterpartiet
            föreslår därför i vår budgetmotion (2023/24:2385) en höjning av
            anslaget med 3,7 miljoner kronor.
          </p>
          <head xml:id="i-WE5jXWALyEiiddvL3j9RXb" type="h2">
            5.3 Digitalisering av samlingarna
          </head>
          <p xml:id="i-P2mrErBHrcgXs64H1v9gRa">
            Digitalisering av samlingarna är en satsning som både betyder
            mycket för arkiv- och museisektorn och för tillgängliggörandet
            av landets samlingar för alla invånare. Vi vet att det är bråttom
            att t.ex. digitalisera ljud och bild från äldre tekniska format
            medan det fortfarande finns teknisk utrustning och kompetens att
            få tag på. Ett digitaliserat kultur­arv skulle möjliggöra för
            fler att ta del av det, det blir tillgängligt för forskning och
            det får en längre livslängd. Ett nytt sysselsättningsprojekt liknande
            den lyckade satsningen Access, ett projekt som pågick under åren
            2006–2009 och gav över 1 000 personer jobb inom kulturområdet,
            hade gett kulturarvssektorn ett välkomnat och behövligt tillskott.
            Att kombinera behovet av arbetsmarknadsåtgärd med behovet av digitalisering
            i sektorn skulle innebära ett digitalt lyft. Vänsterpartiet föreslår
            därför i vår budgetmotion (2023/24:2385) möjlighet för enskilda
            arkiv att söka pengar för att göra insatser för att digitalisera
            sina samlingar. Vi har föreslagit en tillfällig satsning på 20
            miljoner kronor per år under kommande tre år.
          </p>
          <p xml:id="i-7kE2JqCTacRgB3BcH8uyT5">
            I rapporter från Riksantikvarieämbetet och länsmuseerna lyfts
            också att många museer saknat kompetens för att skapa upplevelser
            för digitala besökare och ser behov både av att nyanställa och
            fortbilda befintlig personal.
          </p>
          <p xml:id="i-ErsnqnVtcBLQYMuNeMYhUW">
            Regeringen bör återkomma med förslag på hur kulturarvssektorn
            ska kunna säkra den kompetens man behöver för att möta besökares
            önskan om digitala upplevelser. Detta bör riksdagen ställa sig
            bakom och ge regeringen till känna.
          </p>
          <head xml:id="i-KXnefQV4VVXKENuBqXqqhc" type="h2">
            5.4 Säkerhetsarbete
          </head>
          <p xml:id="i-TC1T9WYq3oEWSP5RVb9Rio">
            Myndigheten för samhällsskydd och beredskap menade i sin rapport
            om nästa försvarsperiod att kulturarvets skydd måste uppgraderas
            och föreslår där ett stort tillförande av resurser under 2024.
            Man trycker på att flera instanser redan har säkerhetsansvar för
            kulturarvet men att det inte fullföljts. Vänsterpartiet menar
            att det handlar om en resursbrist hos institutionerna och välkomnar
            satsningar på kulturarvets säkerhetsarbete såsom införandet av
            kultursskyddsråd. Samarbeten som detta blir dock tandlösa om inte
            mer resurser också satsas på området. Vänsterpartiet föreslår
            en generell upprustning av kulturarvet men vill också se att medel
            avsätts speciellt till museernas arbete med samlingarna. Vi tycker
            dock det är viktigt att inte allt fokus läggs på beredskap för
            en krigssituation utan framför allt mer närliggande säkerhetsfrågor
            som konsekvenser av klimatkrisen. I år har hitintills tre enskilda
            arkiv översvämmats i Sverige och risken är stor att det blir fler
            framöver. För att skydda de enskilda arkiven behövs utöver den
            ekonomiska resursförstärkning vi beskrivit även stöd och råd från
            expertis till de arkivansvariga företag och föreningar som ska
            ställa om.
          </p>
          <head xml:id="i-5DKBToCb6egYprQuLHa2wt" type="h1">
            6 Arkiv
          </head>
          <p xml:id="i-BBJBqo1utbz2oXVb4bB7Mk">
            De senaste årens ökade intresse för släktforskning har inneburit
            att många nya använd­are har lärt sig att uppskatta de kyrkböcker
            och andra äldre arkiv där man både i fysisk och digital form kan
            hitta information om sin släkt. Tv-program som Det sitter i väggarna
            har också visat tittarna den rika information som finns i landets
            arkiv om platser och fastigheter. Men inom kulturpolitiken har
            arkivfrågorna fört en undanskymd tillvaro i väntan på initiativ
            från regeringen. I december 2019 släpptes arkivutredningen Härifrån
            till evigheten (SOU 2019:58). Där konstaterades att arkivsektorn
            under lång tid pekat på behovet av teknisk utveckling. Man föreslog
            att en ny arkivlag skulle ersätta den gamla och att finansieringsmodellen
            för överlämnande av arkiv delvis skulle förändras. I maj 2022
            kom Riksarkivets rapport angående de behov de identifierat bl.a.
            efter arkivutredningen. Riksarkivet redovisar ett antal områden
            där utökade befogen­heter för myndigheten är behövligt. Från Vänsterpartiets
            sida tycker vi att flera av förslagen är intressanta, bl.a. att
            portalparagrafen i arkivlagen behöver omformuleras så att hela
            bredden av arkiv kan omfattas av lagstiftningen. Det är viktigt
            att arkiv ses lika mycket som en förutsättning för demokrati med
            säkrad tillgång till allmänna handlingar som en betydande del
            av vårt kulturarv.
          </p>
          <p xml:id="i-2ukwLoz1fe5UEhPXm1YvK6">
            Det har nu gått tre år sedan arkivutredningen och det behövs
            en kraftsamling både lagstiftningsmässigt och ekonomiskt kring
            området. Vänsterpartiet menar att flera av förslagen som utredningen
            innehåller behöver behandlas men vill i dagsläget inte lyfta ut
            så många enskildheter utan hoppas att regeringen kan komma med
            ett sammanhållet och genomgripande förslag till riksdagen så snart
            som möjligt.
          </p>
          <p xml:id="i-4Gs45piMTC3kNesNdbqHDP">
            Regeringen ska skyndsamt återkomma till riksdagen med lagförslag
            utifrån de utredningar som gjorts på arkivområdet de senaste åren.
            Detta bör riksdagen ställa sig bakom och ge regeringen till känna.
          </p>
          <p xml:id="i-ARdqyLxMRxfprokhpa7wg6">
            Vi föreslår även en omläggning av Riksarkivets finansieringsmodell.
            I stället för att Riksarkivet ska fakturera myndigheter i efterhand
            för den arkivering de väljer att göra hos Riksarkivet borde medel
            avsättas direkt i statsbudgeten för ändamålet. I dagsläget behöver
            Riksarkivet använda sitt vanliga myndighetsanslag för att göra
            utbyggnader och nybyggnader och först flera år senare när andra
            myndigheter vill överlämna sina handlingar får man tillbaka pengarna.
            Dagens modell har inneburit stora ekonomiska utmaningar när nya
            byggnader projekterats och tyvärr har det lett till personalneddrag­ningar
            de senaste åren. Vi föreslår 30 miljoner kronor till ändamålet
            i vår budgetmotion (2023/24:2385).
          </p>
          <head xml:id="i-S3pMzQ4YJTw4sFosrV3HK5" type="h2">
            6.1 Enskilda arkiv
          </head>
          <p xml:id="i-2n2zcn3pHTgPA2zdvuXCMD">
            I arkivlagen regleras de offentliga arkiven och offentlighetsprincipen
            är vägledande. Fokus ligger på myndigheternas handlingar, diarieföring
            och gallringsprinciper. Men det finns ett stort antal arkiv av
            helt annan karaktär. Där folkrörelsernas minnen samlas och företagens
            vägval och beslut kan utläsas. Det kan också vara information
            från trossamfund, privatpersoner, släkter, gårdar och andra organisationer.
            Utan dessa och den kunskap de ger oss kan inte Sveriges historia
            förstås fullt ut. En del av dessa arkiv finns samlade i de regionala
            enskilda arkiven som numera får stöd genom kultur­samverkansmodellen.
            Det har varit mycket uppskattat från sektorn att finnas med bland
            de utpekade kulturområden som staten ger stöttning genom regionerna.
            Sedan 2018 kraftsamlar många av de enskilda arkiven i en gemensam
            organisation, Svenska arkivförbundet. Det är Folkrörelsernas Arkivförbund
            och Näringslivsarkivens förening som gått samman och fler har
            sedan anslutit sig.
          </p>
          <p xml:id="i-4TMGbgPbGx2AsuwNP46pNY">
            Nationell arkivdatabas (NAD) publicerar information om arkiv
            och samlingar hos Riksarkivet, kommun- och regionarkiv, folkrörelse-
            och föreningsarkiv, näringslivs­arkiv, museer, bibliotek m.fl.
            Sammanlagt finns det information om runt 250 000 arkiv i olika
            storlekar. Den är en mycket viktig ingång för forskare och allmänhet
            att hitta käll­material och omvänt en mycket viktig kanal för
            arkivinstitutionerna att sprida informa­tion om arkiven. I våras
            varnade en rad chefer för kulturarvsinstitutioner i en debatt­artikel
            att plattformen snarast behöver tas om hand. Databasen har tyvärr
            inte skötts om de senaste åren trots att NAD pekas ut som viktig
            infrastruktur för forskning i utredningen Stärkt fokus på framtidens
            forskningsinfrastruktur (SOU 2021:65). De påpekar också att det
            i rapporten Vetenskapsrådets samordningsuppdrag om öppen tillgång
            till forsknings­data (2022) konstateras att forskningsdata ska
            tillgängliggöras enligt de s.k. FAIR-principerna, de ska alltså
            vara hittbara, tillgängliga, sambearbetningsbara och åter­användningsbara.
            Rätt skött kan NAD vara en plattform som fungerar enligt de principerna.
            Riksarkivet som tagit på sig ansvaret har inget uppdrag från regeringen
            att driva NAD och därmed inga särskilda resurser avsedda för arbetet.
          </p>
          <p xml:id="i-EHHmdhWoqyqWZg6wkg8zCP">
            Vänsterpartiet föreslår därför att regeringen ger Riksarkivet
            i uppdrag att utveckla och ansvara för Nationell arkivdatabas.
            I vår budgetmotion (2023/24:2385) avsätter vi 10 miljoner kronor
            till ändamålet.
          </p>
          <head xml:id="i-XdkVBkcnsu5f7cbVKpqeT5" type="h2">
            6.2 Filmiskt kulturarv
          </head>
          <p xml:id="i-2bfWrJyL9btxhYYbDkQc9G">
            Det filmiska kulturarvet är av mycket stor vikt. I dag görs och
            visas film nästan ute­slutande digitalt. Den analoga filmtekniken
            är helt på väg ut. Svenska Filminstitutets arkiv har över 32 000
            filmer i samlingarna. Om kommande generationer ska kunna ta del
            av vårt filmiska kulturarv, från sent 1800-tal till 2000-tal,
            måste hela arkivet digitali­seras. Vänsterpartiet anser att det
            svenska filmiska kulturarvet är lika viktigt som andra kulturarv
            och får inte förfalla. Det filmiska kulturarvet får inte heller
            vara otillgängligt för allmänheten. Med en digitalisering kan
            filmerna visas på alla digitala biografer och på webben, via dvd
            och tv m.m. Det handlar kort sagt om en historisk möjlighet att
            göra kulturarvet tillgängligt i stor skala, samtidigt som det
            finns en överhängande risk att större delen av filmarvet går förlorat
            om inte denna chans tillvaratas inom kort.
          </p>
          <p xml:id="i-Jpa3aVerr4F3wCSRTMFGjH">
            Hur många filmer som finns i enskilda och offentliga arkiv i
            resten av landet går inte att säga i dag, men i den takt som digitaliseringen
            av film sker i dag kommer det att dröja åtskilliga decennier innan
            det är klart. Dessutom är den samlade bedömningen att den utrustning
            som krävs för storskaliga digitaliseringsprojekt inte kommer att
            finnas tillgänglig i mer än en ytterst begränsad tidsperiod framöver
            p.g.a. brist på reservdelar och möjlighet till service. Även tillgång
            till kompetens kan inom en relativt snar framtid bli en bristvara
            och ett problem. För de mindre arkiven är det redan i dag mycket
            svårt att ha råd med rätt sorts förvaring och rätt kompetens för
            att bevara och digitalisera filmmaterial. En väg att gå är att
            ge Svenska Filminstitutet i uppdrag att samla in och digitalisera
            även andra arkivinstitutioners filmmaterial. Vänsterpartiet har
            under många år lyft denna fråga och hur brådskande det är att
            sätta in kraftfulla åtgärder.
          </p>
          <p xml:id="i-UMvyWJ4ikUGhiWkbWJA7Nv">
            Regeringen bör vidta lämpliga åtgärder för att digitaliseringen
            av det filmiska kulturarvet påskyndas. Detta bör riksdagen ställa
            sig bakom och ge regeringen till känna.
          </p>
          <p xml:id="i-JpdrrUcR9xdH9RjQ3n9jkk">
            Vänsterpartiet föreslår i vår budgetmotion (2023/24:2385) även
            att Svenska Filminstitutet får sitt grundanslag uppräknat för
            att förhindra nedskärningar i deras nuvarande verksamhet.
          </p>
          <head xml:id="i-XVtvz6hiu9stKiZXRr6iDn" type="h1">
            7 Världsarvet och vårt ansvar
          </head>
          <p xml:id="i-BTNEfeSh5tjp2Bo9srVoWq">
            Det finns i dag 15 svenska kultur- och naturobjekt som är med
            på Unescos världs­arvslista. Riksantikvarieämbetet och Naturvårdsverket
            har ett generellt uppdrag från regeringen att hantera frågan om
            världsarv i Sverige och för förvaltningen ansvarar både offentliga
            och privata aktörer. På regional nivå har länsstyrelserna i uppgift
            att ha upp­sikt över världsarven. 2019 togs Sveriges första världsarvsstrategi
            fram av Riksantikvarie­ämbetet. Strategiperioden fortlöper från
            2020 fram till 2030. I fokus står världsarvssamordnarnas förutsättningar
            att samordna regionala och lokala aktörers bidrag i världsarvsarbetet
            så att det kan vara kvalitativt och utvecklingsinriktat. Strategin
            behandlar bl.a. förhållningssätten till Agenda 2030 och världsarvens
            bidrag till samhällsutvecklingen. Tyvärr lyftes inte strategin
            till riksdagens bord och arbetet med den har riskerat att falla
            efter p.g.a. coronapandemin. Vänsterpartiet vill se att det presenteras
            en tydlig uppföljning av strategin när tillräckligt lång tid har
            gått för att möjliggöra en sådan. Världsarvspolitiken måste vara
            aktiv.
          </p>
          <p xml:id="i-VnQ3frhD37nuDPiSPWZPLF">
            Regeringen bör återkomma med en uppföljning av strategin för
            de svenska världsarven. Detta bör riksdagen ställa sig bakom och
            ge regeringen till känna.
          </p>
          <head xml:id="i-MdSfrceZfVZGTqmGYyh6zL" type="h1">
            8 Kulturarvsorganisationerna
          </head>
          <p xml:id="i-5Azf1g48Fn3CBVeoxj9435">
            Insatser från ideella organisationer och civilsamhället är avgörande
            för förvaltningen av kulturarv runtom i landet. Genom små föreningar,
            oftast med lika små resurser, förvaltar och tillgängliggör man
            platser, byggnader, verk och driver museer. Ofta pusslas ekonomin
            i föreningarna ihop med hjälp av biljettintäkter och mindre bidrag.
            Det är svårt att få ihop tillräckligt för att göra större investeringar
            eller möta större problem. Vänsterpartiet menar att det är viktigt
            att de här insatserna uppmärksammas och att offentliga instanser
            och myndigheter kan stötta upp med professionella råd och bidrag
            för större insatser. Vi vill se ett utökat stöd till det ideella
            kulturlivet och gör en större satsning på kulturmiljövården i
            vår budget. Bland annat får länsstyrelserna utökade resurser.
          </p>
          <p xml:id="i-8WJkwD4fc5rXCgHbhnkHBh">
            Svenska kyrkan har sedan separationen från staten haft en särställning
            när det gäller anslag för bevarandet av kulturarvet. Den kyrkoantikvariska
            ersättningen ska bidra till att Svenska kyrkan kan underhålla
            kyrkobyggnader i hela landet. Det är av största vikt att det här
            arbetet får rätt resurser. Nästa kontrollstation är 2024 och vi
            inväntar därför nästa års bedömning av vilken nivå som krävs framöver.
            Vi följer också frågan om tillgången till personer med rätt hantverkskompentens
            i Sverige som kan utföra det arbete som församlingarna efterfrågar.
          </p>
          <p xml:id="i-58EmxAQWzgzBRYxQvR3ZxK">
            Sveriges hembygdsföreningar arbetar med att skapa broar mellan
            dåtid, nutid och framtid. Man bidrar till att hålla hela Sveriges
            kulturarv levande och tillgängliggöra kulturarvet över landet.
            I dag är ca 400 000 personer engagerade i hembygdsföreningarna
            och verksamheten består av allt från insamling, dokumentation,
            och utställningar till event och underhåll av byggnader. Uppskattningsvis
            förvaltar man 25 000 hyllmeter arkiv. En stark hembygdsrörelse
            möjliggör bevarande av historia som annars riskerar att mistas.
            Det ger också människor tillgång till kulturarv även utanför de
            stora städerna och hembygdsföreningarna spelar en avgörande roll
            för landsbygdens kulturarv. Vänsterpartiet menar att hembygdsrörelsen
            måste stöttas och ges möjlighet att fortsätta och utöka sin verksamhet
            för att locka nya generationer.
          </p>
          <head xml:id="i-M7zJRFnJg81aFLrrXXRqoz" type="h1">
            9 Skolan och kulturarvet
          </head>
          <p xml:id="i-PFsXjVirL15joRn7dTZ4dD">
            Skolan och kulturinstitutionernas samarbete är viktigt för att
            öppna dörrar till kulturen för barn och unga. De statliga museernas
            styrdokument betonar att de särskilt ska integrera ett barnperspektiv
            och bedriva pedagogisk verksamhet. Många kulturarvs­institutioner
            erbjuder programverksamhet riktad mot skolan och samarbetar med
            skolväsendet eller organisationer inom skolans område. På samma
            sätt betonar styrdokument för olika skolformer inom skolväsendet
            vikten av att elever får möta kulturarvet i undervisningen.
          </p>
          <p xml:id="i-67EsKHn8PqwxHgLroEfojW">
            Medvetenhet om det egna och delaktighet i det gemensamma kulturarvet
            ger, enligt läroplanen Lgr11, en trygg identitet som är viktig
            att utveckla tillsammans med förmågan att förstå och leva sig
            in i andras villkor och värderingar. I grundskolans läroplan framgår
            även att skolan har en viktig uppgift i att ge överblick och samman­hang.
            Därför ska all undervisning anlägga vissa övergripande perspektiv.
            Ett sådant perspektiv är ett historiskt perspektiv som, enligt
            läroplanen, kan bidra till att eleverna utvecklar ett dynamiskt
            tänkande, en förståelse för samtiden och en beredskap inför framtiden.
          </p>
          <p xml:id="i-FXxCQJ1Eck1HJoK8nbTjPc">
            Trots att det finns både ett utbud och styrning för att elever
            ska ta del av verksam­heten vid museer, världsarv och arkiv sker
            det inte på ett systematiskt sätt i hela landet. I samband med
            kulturutskottets hantering av propositionen Kulturarvspolitik
            (prop. 2016/17:116) riktade riksdagen ett tillkännagivande till
            regeringen om att det även bör utredas hur samarbetet mellan museernas
            verksamhet och undervisningen i skolan kan stärkas. Riksantikvarieämbetet
            fick sedan det uppdraget och det redovisades 2020. I deras rapport
            konstaterades att museer, arkiv och världsarv har blivit mycket
            bättre på att tillhandahålla program och material anpassat efter
            kursplanerna men att få riktar sig till förskola och särskola.
            Många lärare är positiva till att ta del av kulturarvsinstitution­ernas
            utställningar och material men ekonomi, tidsbrist och geografiska
            avstånd utgör hinder enligt kartläggningen. Pandemin har skyndat
            på digitaliseringen och det innebär ökad tillgänglighet för förskolor
            och skolor. Riksantikvarieämbetet konstaterar att det som nu saknas
            i styrkedjan är någon som följer upp barnens rätt till kultur
            i skolan. Vi menar därför att det behövs en ny yrkesroll i skolvärlden,
            kulturpedagogen, som kan vara länken mellan kulturen och skolan.
          </p>
          <p xml:id="i-3rmjekkkCsLE2ZebKAKYbH">
            Regeringen bör utreda vilka förutsättningar som redan finns och
            vilka åtgärder som behöver vidtas för att varje skola ska kunna
            ha en kulturpedagog knuten till sig. Detta bör riksdagen ställa
            sig bakom och ge regeringen till känna.
          </p>
          <p xml:id="i-WYkeqTVvVyubmzfJT3A3v8">
            I dag har få av de anställda museipedagogerna en pedagogisk utbildning
            och det finns i dag ingen specifik utbildning för yrket, utan
            bara enstaka kurser inom området. Riksantikvarieämbetet konstaterar
            att det skulle kunna höja kvaliteten ytterligare på det museipedagogiska
            arbetet om det fanns en särskild utbildning för den rollen.
          </p>
          <p xml:id="i-6i3FSaKtXeCmCHbSzUjPi3">
            Regeringen bör närmare undersöka behovet av en specifik utbildning
            för musei­pedagoger. Detta bör riksdagen ställa sig bakom och
            ge regeringen till känna.
          </p>
          <head xml:id="i-WFHJrX2p925oZUBv75e9Fv" type="h1">
            10 Nationella minoriteters och urfolks kulturarv
          </head>
          <p xml:id="i-92XXPcCn4pbeGZRq1j2myR">
            Sverige är inte ett land som enbart är ”svenskt” och har aldrig
            varit det. Gränser har flyttats och invandring såväl som utvandring
            har alltid pågått och ovärderliga bidrag till vår kultur och vårt
            lands utveckling har lämnats. Den s.k. svenskheten är något relativt
            modernt. I början av 1800-talet, i samband med 1809 års krig och
            att landet fick en ny regeringsform, skedde en djupgående förändring
            och en helt ny identitet skapades. Det nya Sverige som skapades
            var inte bara något geografiskt och konstitutionellt nytt utan
            det var också på ett avgörande sätt fråga om en mental förändring.
            Poesin, språket och historieskrivningen fick till stor del definiera
            den nya svenskheten. Nationalistiska strävanden efter att bygga
            enspråkiga stater i en mångkulturell värld har dock inneburit
            förtryck av minoriteter. Så även i Sverige där både själva språken
            (som romani, finska, meänkieli och samiska) och de människor som
            talade dessa språk fick utstå ett stort förtryck i skapandet av
            det nya Sverige. Detta ledde till att många berättelser och röster
            tystades då men även är tysta i dag. För Vänsterpartiet är det
            grundläggande att olika röster får komma till tals och att olika
            erfarenheter synliggörs i den offentligt stödda kulturen.
          </p>
          <p xml:id="i-REFCt8gJxYwCG2NwHkqe67">
            Regeringen bör vidta åtgärder för att säkerställa att både de
            språk och de berättelser som fanns före 1809 och som tillkommit
            senare får samma självklara utrymme när folkminnena ska nedtecknas
            och dokumenteras. Detta bör riksdagen ställa sig bakom och ge
            regeringen till känna.
          </p>
          <p xml:id="i-H1DrnjzsP65ij1p6bsGy3e">
            Krav på återförande (repatriering) av föremål och kvarlevor har
            rests bland världens urfolk sedan 1970-talet. Repatriering handlar
            om rätten till det förflutna och sina för­fäder. Det handlar också
            om försoning mellan urfolk och statsmakterna. Sametinget beslutade
            2007 att kräva en fullständig identifiering av allt samiskt skelettmaterial
            i samtliga statliga samlingar, en kartläggning av hur museer och
            institutioner tillskansat sig materialet samt en repatriering
            av de samiska kvarlevorna. Ett etiskt råd ska enligt Sametingets
            förslag vara ett rådgivande organ för etiska frågor vad gäller
            hantering och förvaring av samiska kvarlevor. Vänsterpartiet satsar
            i vår budgetmotion (2023/24:2385) på möjligheter för de olika
            ansvariga samiska institutionerna att ta emot föremål och kvarlevor
            vid repatriering. Resurserna kan t.ex. användas till att skapa
            magasin, konservering, gravsättning eller andra kostnader som
            återinförandet kan innebära. Vänsterpartiet anslår 5 miljoner
            kronor per år till syftet.
          </p>
          <p xml:id="i-FpsrUvCzHjgL91R36Knv9w">
            Antiziganismen har funnits i Europa och Sverige lika länge som
            romerna själva. I Sverige har romer levt sedan början av 1500-talet.
            Romerna har genom historien blivit systematiskt förföljda, diskriminerade
            och trakasserade. De har utsatts för tvångssterili­seringar, omhändertaganden
            av barn och påtvingad assimilation. Enligt forskaruppgifter dödades
            ungefär hälften av Europas romska befolkning av nazisterna och
            deras medlöpare. Förintelsen är därmed att beteckna som ett folkmord
            på romer. Vänsterpartiet vill ge Riksantikvarieämbetet i uppdrag
            att genomföra dokumentation och kartläggning av romers och resandes
            bosättningar i syfte att synliggöra dem som en viktig del av vårt
            svenska kulturarv, för mer information, se vår budgetmotion (2023/24:2385).
          </p>
        </div>
        <div type="motSignatures">
          <list>
            <item xml:id="i-SA4nULEXh7rKa6wFXvmZGk" who="i-8voj19hLWTGJHkxNP79tRb">
              Nooshi Dadgostar (V)
            </item>
            <item xml:id="i-3D5d5PQApKcaRcjfh7zDVa" who="i-Hn2xAAaqgQLyS3k5RBuXkb">
              Andrea Andersson Tay (V)
            </item>
            <item xml:id="i-PR27AdaosD5uNRbZGSVeJU" who="i-DthTyR9U9R8S6NVcPNcNQA">
              Ida Gabrielsson (V)
            </item>
            <item xml:id="i-CcxexKUiyKmSE5Z2YdGWqx" who="i-TpcaF4RFviyytGA8rW5Jer">
              Samuel Gonzalez Westling (V)
            </item>
            <item xml:id="i-UhSdwnzjNYZqV5dyjCMRA9" who="i-QhdbBfCQXCqPEr4GTwvK8F">
              Tony Haddou (V)
            </item>
            <item xml:id="i-MY27BReUpfcEopubHSZGjc" who="i-QrNvzg6SGj92wj2YY77ZNA">
              Isabell Mixter (V)
            </item>
            <item xml:id="i-73td5Ev15NtpJbKXeZD7cx" who="i-EgXqeVnPhVAxu5tLpK9F8M">
              Vasiliki Tsouplaki (V)
            </item>
          </list>
        </div>
      </div>
    </body>
  </text>
</TEI>
