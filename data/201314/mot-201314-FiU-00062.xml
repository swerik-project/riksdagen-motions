<?xml version='1.0' encoding='utf-8'?>
<TEI xmlns="http://www.tei-c.org/ns/1.0" xmlns:xi="http://www.w3.org/2001/XInclude" xml:id="mot-201314-FiU-00062">
  <teiHeader>
    <fileDesc>
      <titleStmt>
        <title>med anledning av prop. 2013/14:100 2014 års ekonomiska vårproposition</title>
        <author corresp="i-ST3KmJ7dwych9bUEkWZEu6">av Åsa Romson m.fl. (MP)</author>
      </titleStmt>
      <publicationStmt>
        <authority>SWERIK PROJECT</authority>
      </publicationStmt>
      <sourceDesc>
        <bibl>
          <title>med anledning av prop. 2013/14:100 2014 års ekonomiska vårproposition</title>
          <idno type="rdwebb">H102XMP62</idno>
          <rs type="number">MP62</rs>
          <orgName type="comitteeAbbreviation">FiU</orgName>
          <ref type="dokument_url_text">http://data.riksdagen.se/dokument/H102XMP62/text</ref>
          <ref type="dokument_url_html">http://data.riksdagen.se/dokument/H102XMP62</ref>
          <ref type="dokumentstatus_url_xml">http://data.riksdagen.se/dokumentstatus/H102XMP62</ref>
          <ref type="doc">http://data.riksdagen.se/fil/76ABD43C-AF4E-4E25-B90D-7D744909BFD0</ref>
        </bibl>
      </sourceDesc>
    </fileDesc>
    <profileDesc>
      <particDesc>
        <listPerson>
          <person gender="woman">
            <idno>i-ST3KmJ7dwych9bUEkWZEu6</idno>
            <name>Åsa Romson</name>
            <state type="partyAffiliation" ref="Q213451">
              <desc>MP</desc>
            </state>
          </person>
          <person gender="man">
            <idno>i-9CH1KbWwyrj8DRqAQB3Fza</idno>
            <name>Gustav Fridolin</name>
            <state type="partyAffiliation" ref="Q213451">
              <desc>MP</desc>
            </state>
          </person>
          <person gender="man">
            <idno>i-C2s3YhmmVmNkgvznmmnD4x</idno>
            <name>Per Bolund</name>
            <state type="partyAffiliation" ref="Q213451">
              <desc>MP</desc>
            </state>
          </person>
          <person gender="man">
            <idno>i-iThmkGNxBe7XUsT8b92pZ</idno>
            <name>Jabar Amin</name>
            <state type="partyAffiliation" ref="Q213451">
              <desc>MP</desc>
            </state>
          </person>
          <person gender="woman">
            <idno>i-XSuWURvcJRjSbVSYUBBuD2</idno>
            <name>Stina Bergström</name>
            <state type="partyAffiliation" ref="Q213451">
              <desc>MP</desc>
            </state>
          </person>
          <person gender="woman">
            <idno>i-Vx7eV6CLwK4q8nMYx4Sry4</idno>
            <name>Agneta Börjesson</name>
            <state type="partyAffiliation" ref="Q213451">
              <desc>MP</desc>
            </state>
          </person>
          <person gender="woman">
            <idno>i-34FRvyXQKUigF3Qr9AwKJe</idno>
            <name>Bodil Ceballos</name>
            <state type="partyAffiliation" ref="Q213451">
              <desc>MP</desc>
            </state>
          </person>
          <person gender="woman">
            <idno>i-SNtv8jZRB19Jr8oegj1mGK</idno>
            <name>Esabelle Dingizian</name>
            <state type="partyAffiliation" ref="Q213451">
              <desc>MP</desc>
            </state>
          </person>
          <person gender="woman">
            <idno>i-UFTZBKNRWWLXUXAtcCcVfH</idno>
            <name>Tina Ehn</name>
            <state type="partyAffiliation" ref="Q213451">
              <desc>MP</desc>
            </state>
          </person>
          <person gender="man">
            <idno>i-Xw3dNbwa4hjDiSrSfFCZsz</idno>
            <name>Magnus Ehrencrona</name>
            <state type="partyAffiliation" ref="Q213451">
              <desc>MP</desc>
            </state>
          </person>
          <person gender="woman">
            <idno>i-7YbH6oTUwG4Qn94QEVE6as</idno>
            <name>Gunvor G Ericson</name>
            <state type="partyAffiliation" ref="Q213451">
              <desc>MP</desc>
            </state>
          </person>
          <person gender="man">
            <idno>i-Atz7ai4RJKnyNCwfSAJEeC</idno>
            <name>Jonas Eriksson</name>
            <state type="partyAffiliation" ref="Q213451">
              <desc>MP</desc>
            </state>
          </person>
          <person gender="man">
            <idno>i-9BUsH2Bn1bGihptNC5r7uq</idno>
            <name>Peter Eriksson</name>
            <state type="partyAffiliation" ref="Q213451">
              <desc>MP</desc>
            </state>
          </person>
          <person gender="woman">
            <idno>i-HsGsAzKWHQY5pjyAYNXAz7</idno>
            <name>Maria Ferm</name>
            <state type="partyAffiliation" ref="Q213451">
              <desc>MP</desc>
            </state>
          </person>
          <person gender="man">
            <idno>i-9x2nw6aosA3pyEJfJTc1eD</idno>
            <name>Ulf Holm</name>
            <state type="partyAffiliation" ref="Q213451">
              <desc>MP</desc>
            </state>
          </person>
          <person gender="man">
            <idno>i-FfCiJc8kVZcwio9wsCvVkH</idno>
            <name>Mehmet Kaplan</name>
            <state type="partyAffiliation" ref="Q213451">
              <desc>MP</desc>
            </state>
          </person>
          <person gender="woman">
            <idno>i-WG11xmCpAW9nyyXv1sJFAK</idno>
            <name>Helena Leander</name>
            <state type="partyAffiliation" ref="Q213451">
              <desc>MP</desc>
            </state>
          </person>
          <person gender="woman">
            <idno>i-DLt3BwBDVwBxqxVEki5m5B</idno>
            <name>Annika Lillemets</name>
            <state type="partyAffiliation" ref="Q213451">
              <desc>MP</desc>
            </state>
          </person>
          <person gender="man">
            <idno>i-VRHymVx7EsX48sg7b5qmpS</idno>
            <name>Jan Lindholm</name>
            <state type="partyAffiliation" ref="Q213451">
              <desc>MP</desc>
            </state>
          </person>
          <person gender="woman">
            <idno>i-D7mgFwiCKxywz1E18YrEuZ</idno>
            <name>Agneta Luttropp</name>
            <state type="partyAffiliation" ref="Q213451">
              <desc>MP</desc>
            </state>
          </person>
          <person gender="man">
            <idno>i-FeVXF7pVocmUfQoPXGuJKR</idno>
            <name>Valter Mutt</name>
            <state type="partyAffiliation" ref="Q213451">
              <desc>MP</desc>
            </state>
          </person>
          <person gender="woman">
            <idno>i-LSGLGKPPdgKqe7pxwHn9sf</idno>
            <name>Lise Nordin</name>
            <state type="partyAffiliation" ref="Q213451">
              <desc>MP</desc>
            </state>
          </person>
          <person gender="man">
            <idno>i-V1piU7dAy9T73Gqt6tm91j</idno>
            <name>Kew Nordqvist</name>
            <state type="partyAffiliation" ref="Q213451">
              <desc>MP</desc>
            </state>
          </person>
          <person gender="man">
            <idno>i-2GE534P2Foy3WpqKPVNeW8</idno>
            <name>Mats Pertoft</name>
            <state type="partyAffiliation" ref="Q213451">
              <desc>MP</desc>
            </state>
          </person>
          <person gender="man">
            <idno>i-2EZPhWWR7yHztg3zN2aNvh</idno>
            <name>Peter Rådberg</name>
            <state type="partyAffiliation" ref="Q213451">
              <desc>MP</desc>
            </state>
          </person>
        </listPerson>
      </particDesc>
      <correspDesc>
        <correspAction type="basedOn" xml:id="i-4PzgRAdpj1cWRP7rR7kabw"/>
        <correspContext corresp="i-4PzgRAdpj1cWRP7rR7kabw">
          <ref>Proposition 2013/14:100</ref>
        </correspContext>
        <correspAction xml:id="i-WTrfRfBB8CyjxLLo1EvK2Y" type="signed"/>
        <correspContext corresp="i-WTrfRfBB8CyjxLLo1EvK2Y">
          <note type="signatory" corresp="i-ST3KmJ7dwych9bUEkWZEu6"/>
          <note type="signatory" corresp="i-9CH1KbWwyrj8DRqAQB3Fza"/>
          <note type="signatory" corresp="i-C2s3YhmmVmNkgvznmmnD4x"/>
          <note type="signatory" corresp="i-iThmkGNxBe7XUsT8b92pZ"/>
          <note type="signatory" corresp="i-XSuWURvcJRjSbVSYUBBuD2"/>
          <note type="signatory" corresp="i-Vx7eV6CLwK4q8nMYx4Sry4"/>
          <note type="signatory" corresp="i-34FRvyXQKUigF3Qr9AwKJe"/>
          <note type="signatory" corresp="i-SNtv8jZRB19Jr8oegj1mGK"/>
          <note type="signatory" corresp="i-UFTZBKNRWWLXUXAtcCcVfH"/>
          <note type="signatory" corresp="i-Xw3dNbwa4hjDiSrSfFCZsz"/>
          <note type="signatory" corresp="i-7YbH6oTUwG4Qn94QEVE6as"/>
          <note type="signatory" corresp="i-Atz7ai4RJKnyNCwfSAJEeC"/>
          <note type="signatory" corresp="i-9BUsH2Bn1bGihptNC5r7uq"/>
          <note type="signatory" corresp="i-HsGsAzKWHQY5pjyAYNXAz7"/>
          <note type="signatory" corresp="i-9x2nw6aosA3pyEJfJTc1eD"/>
          <note type="signatory" corresp="i-FfCiJc8kVZcwio9wsCvVkH"/>
          <note type="signatory" corresp="i-WG11xmCpAW9nyyXv1sJFAK"/>
          <note type="signatory" corresp="i-DLt3BwBDVwBxqxVEki5m5B"/>
          <note type="signatory" corresp="i-VRHymVx7EsX48sg7b5qmpS"/>
          <note type="signatory" corresp="i-D7mgFwiCKxywz1E18YrEuZ"/>
          <note type="signatory" corresp="i-FeVXF7pVocmUfQoPXGuJKR"/>
          <note type="signatory" corresp="i-LSGLGKPPdgKqe7pxwHn9sf"/>
          <note type="signatory" corresp="i-V1piU7dAy9T73Gqt6tm91j"/>
          <note type="signatory" corresp="i-2GE534P2Foy3WpqKPVNeW8"/>
          <note type="signatory" corresp="i-2EZPhWWR7yHztg3zN2aNvh"/>
        </correspContext>
        <correspAction type="referral" xml:id="i-CKdnpftj7tSuT4rrm6BnKj">
          <date when="2014-05-08"/>
        </correspAction>
        <correspAction type="referral" xml:id="i-EG5kmLWr6KVUBn1vNb3tti">
          <date when="2014-05-08"/>
        </correspAction>
        <correspAction type="dismissal" xml:id="i-9Niqt1S5YqzCAWkhQD41qt">
          <date when="2014-05-07"/>
        </correspAction>
        <correspAction type="dismissal" xml:id="i-7tjDmB5jzbQpZFPajVnaaQ">
          <date when="2014-05-07"/>
        </correspAction>
        <correspAction type="submission" xml:id="i-KU2hk6dowLXV16JAZxRwkh">
          <date when="2014-04-29"/>
        </correspAction>
        <correspAction type="transfer" xml:id="i-UMBcnvhcFioZ1jVo4V1W7n">
          <date when="2014-04-29"/>
        </correspAction>
        <correspAction type="assigned" xml:id="i-Fb68RvWhy2k4fG7oyszzEU"/>
        <correspContext corresp="i-Fb68RvWhy2k4fG7oyszzEU">
          <ref type="assignedTo">Finansutskottet</ref>
        </correspContext>
      </correspDesc>
      <textClass>
        <catRef scheme="#docType" target="#mot"/>
        <catRef scheme="#motionType" target="#parti"/>
        <catRef scheme="#motionType" target="#följd"/>
      </textClass>
    </profileDesc>
  </teiHeader>
  <text>
    <body>
      <div type="motHeader"/>
      <div type="motBody">
        <div type="motProposal" subtype="förslag">
          <head xml:id="i-64Rd6zDRTDaGBUAZCLkGvg">
            Förslag till riksdagsbeslut
          </head>
          <p xml:id="i-W2nkr2xVPxtfiKm2Sx8oAK">
            Riksdagen beslutar riktlinjer för den ekonomiska politiken och
            budgetpolitiken i enlighet med vad som anförs i motionen.
          </p>
        </div>
        <div type="motContent">
          <head type="h1" xml:id="i-T7y3y4my3Dp23dUJPGapa2">
            För ett modernare Sverige – Klimatansvar, kunskap och nya jobb
          </head>
          <head type="h1" xml:id="i-NQAyH8UeLUr4N6DAPFg7Mc">
            1 Våra skarpa satsningar
          </head>
          <p xml:id="i-JbWgmf2fVLKPyyPUu3xP1g">
            Miljöpartiet de gröna har en vision för Sverige. Vi vill bygga
            ett hållbart samhälle där vi möter klimatutmaningen, ger alla
            barn en ärlig chans i skolan och skapar förutsättningar för nya
            jobb. Vi vill modernisera den svenska ekonomin så att nya hållbara
            jobb skapas i växande företag. Vi vill bygga ett samhälle där
            människor kan känna sig trygga och där unga kan växa och ta ansvar.
            Sverige ska vara en föregångare i omställningen till en hållbar
            ekonomi och samhällsutveckling.
          </p>
          <p xml:id="i-HMjhjud4hUUCuichoLQm91">
            Vi menar att Sverige i stället för ytterligare skattesänkningar,
            behöver en offensiv politik med investeringar i skolan, klimatet
            och jobben.
          </p>
          <list style="ul">
            <item xml:id="i-M7yPg51xZifWtaR8CmF7cv">
              Miljöpartiet vill göra en nystart i klimatarbetet. Vi vill ställa
              om Sverige till 100 procent förnybar energi, införa ett klimatpolitiskt
              ramverk och investera i modern tågtrafik. Vi vill också att Sverige
              lever upp till det internationella ansvaret och visar vägen i
              det internationella klimatarbetet.
            </item>
            <item xml:id="i-KTfc1GUQVzo3JrGvDfWQrD">
              Miljöpartiet vill stärka Sveriges innovationsklimat och skapa
              förutsättningar för nya jobb att växa fram. Sammantaget föreslår
              vi ett investeringspaket som skapar 30 000 nya jobb och dessutom
              en satsning på 50 000 nya jobb och utbildningsplatser till unga.
            </item>
            <item xml:id="i-BcfDcdgtY3s9Ytp7htpwBX">
              Miljöpartiet vill ge lärarna bättre arbetsvillkor och högre lön.
              Vi ger skolan och förskolan mer resurser och satsar på varje elevs
              möjligheter att klara skolan. Vi investerar i universitet och
              högskolor med fler utbildningsplatser och kvalitetshöjande åtgärder
              i fokus. Vi satsar på folkbildning och möjlighet till fler platser
              på befintliga och nya folkhögskolor.
            </item>
          </list>
          <head type="h1" xml:id="i-AbgTPsDaz4WYfPwKj3f14Y">
            2 Det ekonomiska läget
          </head>
          <p xml:id="i-WHwBz3hY12aSbD7UJ4z4wg">
            Den kommande mandatperioden kommer att ställa stora krav på Sverige.
            Den ekonomiska återhämtningen är fortfarande skör. Arbetslösheten
            är hög och resursutnyttjandet i ekonomin är lågt. Det finns spänningar
            i ekonomin med ett stort antal långtidsarbetslösa, matchningsproblem
            på arbetsmarknaden, höga och stigande skulder bland hushållen
            och efter år med stora skattesänkningar är det nu underskott i
            de offentliga finanserna. I bakgrunden växer de långsiktiga utmaningarna
            och tiden för att ställa om ekonomin i en långsiktigt hållbar
            riktning krymper.
          </p>
          <p xml:id="i-8yd4pAkTfTEpQGZcvvR8yU">
            Underskotten i de offentliga finanserna måste på sikt vändas
            till överskott samtidigt som kvalitén i skolan och välfärden förbättras.
            Obalanserna på bostadsmarknaden i form av lågt byggande och hög
            privat skuldsättning måste minskas. Nya jobb måste skapas och
            långtidsarbetslösheten minska samtidigt som reella steg mot en
            mer uthållig ekonomi tas.
          </p>
          <p xml:id="i-MJVm31iWQBuBFnBwzqNCor">
            Miljöpartiet föreslår en offensiv ekonomisk politik som möter
            dessa utmaningar och skapar förutsättningar för en hållbar, balanserad
            och långsiktig ekonomisk utveckling. Vi ser fyra viktiga steg
            i en sådan ekonomisk politik:
          </p>
          <list style="ul">
            <item xml:id="i-Y2C3EixrKSwrWuTWhWzjgY">
              Höjda miljöskatter. Skattehöjningarna behövs för att minska underskotten
              i de offentliga finanserna och därmed trygga uthålligheten även
              i framtida konjunkturnedgångar. Tyngdpunkten i skattehöjningarna
              måste vara miljöskatter. Miljöskatternas andel av skatteintäkterna
              har tvärtemot vad som borde varit fallet, minskat under de senaste
              mandatperioderna. Samtidigt har den styrande effekten av miljöskatterna
              urgröpts. Miljöskatter har en trippel nytta i att de ökar skatteintäkterna,
              motverkar miljöproblem och effektiviserar samhällsekonomin. Att
              genomföra breda höjningar av inkomstskatterna är betydligt sämre
              och avvisas därför.
            </item>
            <item xml:id="i-7aXvkJ8zwiwPTRn59q877J">
              Ökade offentliga investeringar. De offentliga investeringarna
              i framför allt hållbar infrastruktur behöver höjas. Räknat i fasta
              priser är de sammanlagda investeringarna i järnväg och väg under
              2014 nästan nere på 2007 års nivå. Dessa investeringar behöver
              höjas kraftigt under de kommande åren parallellt med att en omfördelning
              från väg till järnväg sker.
            </item>
            <item xml:id="i-RsDkvGiCpAci6teaEprQD8">
              Långsiktiga satsningar på skola och utbildning. Ett väl fungerande
              utbildningssystem är en förutsättning för en långsiktig ekonomisk
              utveckling. Svensk skola behöver både nya resurser och en ny politisk
              inriktning.
            </item>
            <item xml:id="i-2r6AuJrwX6pb9Kf8XsTgV9">
              Påbörja ett långsiktigt arbete och skapa förutsättningar för
              en omvandling av samhällsekonomin i hållbar riktning. Viktiga
              punkter i detta arbete är bland annat: Ett klimatpolitiskt ramverk
              behövs för att skapa ordning och reda i klimatpolitiken. Arbete
              med en större skattereform behöver inledas. Ett grönt ramverk
              för konjunkturpolitiken måste skapas. Den ekonomiska politiken
              måste utvärderas efter fler och nya indikatorer .
            </item>
          </list>
          <p xml:id="i-3CFVY2NtYDkFEQRatsJGq2">
            Dessa förslag utvecklas vidare nedan.
          </p>
          <head type="h2" xml:id="i-QC2jyU6c3ktVvHxFGDqKXZ">
            2.1 Bräcklig återhämtning i omvärlden
          </head>
          <p xml:id="i-R8BDU5kcMTPtyfnM24s1ik">
            Tillväxten i världsekonomin blev ungefär tre procent under 2013.
            Enligt de flesta prognosmakarna kommer tillväxten att fortsätta
            stiga till upp mot fyra procent under perioden 2014-2015. Så väl
            OECD-området som utvecklingsekonomierna förväntas växa. I euroområdet
            vänds den negativa BNP-tillväxten under 2012-2013 till tillväxt
            under 2014 och 2015 (se diagram 1).
          </p>
          <p xml:id="i-LF2BbPdCQ6zfpEc9zjHQdH">
            Även om huvudscenariot är fortsatt förstärkning så är det globala
            resursutnyttjandet fortfarande lågt och arbetslösheten hög. I
            OECD-länderna som helhet är 48 miljoner människor arbetslösa och
            antalet personer som lever i hushåll utan inkomst har fördubblats
            i länder som Grekland, Irland och Spanien.
          </p>
          <p xml:id="i-ADcFp6XW3TKWy2uBBuaQ2e">
            Diagram 1. Tillväxt i Euroområdet
          </p>
          <p xml:id="i-X4sF8EYxyLmv1rZXzTXLea">
            Arbetslösheten tycks nu minska i tidigare krisländer som Spanien,
            Portugal och Irland om än från väldigt höga nivåer. Utvecklingen
            är fortfarande bräcklig och problem med obalanser i kostnader
            framför allt mot Tyskland finns alltjämt kvar.
          </p>
          <p xml:id="i-DtZtDKVyMP3oa5D23LwHEX">
            Utvecklingen i USA, Kina och Japan liksom i utvecklingsekonomierna
            pekar på fortsatt tillväxt. Men utvecklingen är långtifrån entydig
            och de flesta länder kämpar med såväl inhemska ekonomiska problem
            som med att hantera återhämtningen efter finanskrisen år 2008.
          </p>
          <head type="h2" xml:id="i-XoNy7JerL3r7pYfi8CNETG">
            2.2 Sverige dras med
          </head>
          <p xml:id="i-DBx24edQ46e8TaiCZ6MrKC">
            Sverige är ett litet land som i stor utsträckning är beroende
            av omvärlden för vår ekonomiska utveckling. Vi är beroende av
            handel för att kunna försörja oss med de varor och tjänster vi
            behöver och vår finansiella sektor som är djupt integrerad med
            omvärlden. När mycket tyder på att konjunkturläget i omvärlden
            förstärks kommer det att påverka även den svenska ekonomin positivt
            under det kommande året. Huvudscenariot är därför att svensk ekonomi
            stärks. Konjunkturinstitutets barometerindikator som mäter tillståndet
            och förväntningarna hos hushåll och företag på den svenska ekonomiska
            utvecklingen har fallit under de senaste två månaderna men ligger
            fortfarande över 100, vilket indikerar något starkare tillväxt
            än normalt.
          </p>
          <head type="h1" xml:id="i-EZMqX7AooiYda9kEysabyS">
            Diagram 2. Konjunkturinstitutets barometerindikator
          </head>
          <p xml:id="i-8iA5uALy4NZdCpG85m2g6W">
            Med utgångspunkt i att den ekonomiska utvecklingen börjar ta
            fart i vår omvärld räknar de flesta prognosmakare med en tillväxttakt
            på omkring 2,5 procent år 2014, runt 3 procent år 2015-2016 (se
            diagram 3). Uppgången sker dock från en låg nivå och resursutnyttjandet
            i svensk ekonomi är alltjämt lägre än normalt.
          </p>
          <head type="h1" xml:id="i-5c3mHknAa68WyG63vRyabf">
            Diagram 3. Konjunkturutveckling i Sverige
          </head>
          <head type="h2" xml:id="i-WESBuBDthpryqC4s7g62qW">
            2.3 Arbetsmarknaden stärks men långtidsarbetslösheten är hög
          </head>
          <p xml:id="i-Su8wb1LWjD4CojH1B8XtFa">
            Arbetslösheten ligger i dag på runt 8 procent och är därmed ungefär
            två procentenheter högre än när Alliansen år 2006 gick till val
            på att bekämpa massarbetslösheten. Sysselsättningen, mätt med
            det internationellt jämförbara måttet sysselsättningsgrad 1 är
            i princip oförändrad mellan helåret 2006 och 2013 (se diagram
            4). För en regering som sagt sig prioritera fler jobb får det
            sägas vara ett mycket klent resultat.
          </p>
          <head type="h1" xml:id="i-2u2X3kkKxEVwiMiiim7Syw">
            Diagram 4. Arbetslöshet och sysselsättningsgrad
          </head>
          <p xml:id="i-8Hsx4dHh3EgwdMq5MtNpcj">
            Samtidigt som sysselsättningsgraden inte har ökat, har långtidsarbetslösheten
            ökat bland både unga och äldre. Antalet unga som är långtidsarbetslösa
            2 har ökat från cirka 13 000 personer år 2007 till 23 000 personer
            år 2013. Sett till hela befolkningen har antalet långtidsarbetslösa
            ökat från 75 000 till 121 000 personer under samma period (se
            diagram 5).
          </p>
          <head type="h1" xml:id="i-5ARS193dRSsMUf6GVznuUG">
            Diagram 5. Antal långtidsarbetslösa
          </head>
          <p xml:id="i-G8pY8ZBa2fKvZCr1722x4P">
            Även om man mäter antalet långtidsarbetslösa unga som andel av
            befolkningen i stället för som andel av arbetskraften, har en
            kraftig ökning skett sedan år 2006. År 2006 låg långtidsarbetslösheten
            för unga på 1,1 procent av det totala antalet unga. År 2013 hade
            andelen stigit till 1,9 procent vilket motsvarar en ökning med
            hela 70 procent.
          </p>
          <p xml:id="i-NmAT42R8qPkxGTG89KXZuD">
            Ytterligare ett viktigt mått som ger oss en uppfattning om problemen
            på arbetsmarknaden för unga, är antalet unga som varken arbetar
            eller studerar. Under perioden 2007-2012 har denna andel legat
            oförändrat runt 8 procent. 3 Att en så stor andel av de unga varken
            studerar eller arbetar är ett av regeringens största misslyckanden
            på arbetsmarknadsområdet.
          </p>
          <p xml:id="i-XEv3RcFry47zS4y7uafk3d">
            Ökande långtidsarbetslöshet och utanförskap är djupt problematiskt
            både för individen och för samhället. För individen, inte minst
            för unga, innebär långtidsarbetslöshet sämre självkänsla, sämre
            ekonomi och större svårigheter att få jobb i framtiden. För samhället
            ökar risken för att människor hamnar permanent utanför arbetsmarknaden
            kraftigt ju längre tid människor befinner sig i arbetslöshet.
            Det kräver också betydligt mer resurser från samhällets sida att
            få tillbaka en person från långvarig arbetslöshet.
          </p>
          <p xml:id="i-JdXqTPkUsGvwQuo7FZaXmw">
            Parallellt, som en spegling av relativt hög arbetslöshet och
            besvärande långtidsarbetslöshet, finns fortsatta problem med matchning
            på svensk arbetsmarknad. Enligt svenskt näringslivs rekryteringsenkät
            som presenterades i mars 2014, misslyckas fortfarande 20 procent
            av företagens rekryteringsförsök. 4 Brist på yrkeserfarenhet,
            kompetens och arbetslivserfarenhet är de största hindren för lyckade
            rekryteringar. För individer på arbetsmarknaden betyder den bristande
            matchningen att allt fler inte får utvecklas i det område som
            man är utbildad i och kanske är mest motiverad inom.
          </p>
          <head type="h2" xml:id="i-F2j1s7JcmAMj9fpGBu11ri">
            2.4 Inflation, penningpolitik och hushållens skulder
          </head>
          <p xml:id="i-Kh5c8U5tkCPmhd6ZsoE6eb">
            Hushållens skuldsättning har ökat kontinuerligt sedan mitten
            av 1990-talet. Anledningarna till skuldökningen är många. För
            lågt bostadsbyggande, hög inflyttning till storstäderna, sänkt
            beskattning på fastigheter och sänkta inkomstskatter är några
            av de viktigaste anledningarna.
          </p>
          <p xml:id="i-2QkM294qJZ7bKhbH4TuhtX">
            Det har spekulerats i om Sverige har en bubbla på bostadsmarknaden.
            Det mesta pekar på att så inte är fallet. Däremot finns det betydande
            risker med den nuvarande situationen. Den största risken ur ett
            makroekonomiskt perspektiv är att den höga privata skuldsättningen
            gör att hushållen blir mer känsliga för förändringar i räntor
            och eventuella prisfall. Ökar räntekostnaderna kan det betyda
            att hushållen minskar sin konsumtion för att hantera sin lägre
            disponibla inkomst. Stora svängningar i konsumtionen kan påverka
            konjunkturen negativt och starta en negativ spiral nedåt av ökad
            arbetslöshet, fallande priser och lägre konsumtion.
          </p>
          <p xml:id="i-GYWv1kYExDg6nyXrRp74QC">
            För att motverka den snabba skuldökningstakten hos hushållen
            har några åtgärder vidtagits från bland annat Finansinspektionen.
            Bland annat infördes ett bolånetak under hösten 2011 vilket medförde
            att skuldsättningen planade ut under perioden 2011-2013. Prognoser
            från riksbanken (se diagram 6) pekar dock på att hushållens skuldsättning
            kommer att öka framöver.
          </p>
          <head type="h1" xml:id="i-72SPYcYDDzvwfD4aJD8xYS">
            Diagram 6. Hushållens skulder
          </head>
          <p xml:id="i-Wh3KVLDPJxmEtDV5N4GNLW">
            Regeringen har varit passiva i frågan om hushållens skulder.
            Detta har tvingat Riksbanken att agera genom en högre reporänta
            än vad som annars varit rimligt med tanke på inflationstakt och
            resursutnyttjande. Miljöpartiets återkommande krav på regeringen
            att föra breda samtal om hushållens skulder har avvisats.
          </p>
          <p xml:id="i-R5EgyPFmdKUPLtZqmG18rX">
            Riksbankens prognostiserar nu stigande räntekostnader för hushållen
            (se diagram 7) samtidigt som hushållen själva inte räknar med
            fullt så stora ränteökningar. Detta utgör en risk för den framtida
            ekonomiska utvecklingen.
          </p>
          <p xml:id="i-93k6qBTFdDZAkAgvo4DbvK">
            Miljöpartiet menar att det är viktigt att nogsamt följa utvecklingen
            över hushållens skulder. Om skuldutvecklingen tar fart igen bör
            en beredskap finnas för att vidta ytterligare åtgärder. De av
            Finansinspektionen föreslagna höjningarna av bolånens riskvikt
            5 är en sådan åtgärd.
          </p>
          <head type="h1" xml:id="i-LggtzDz5fvcZ7yUoieSjGb">
            Diagram 7. Hushållens räntekostnader
          </head>
          <head type="h2" xml:id="i-Bzy6tsE82izJ4i3sxjDnVv">
            2.5 De offentliga finanserna behöver stärkas
          </head>
          <p xml:id="i-Rz8ufVpVR2Q7ksQrMPvFAf">
            En stabil ekonomisk utveckling förutsätter ordning och reda i
            statens finanser och en budget som långsiktigt är i balans. Sveriges
            finanspolitiska ramverk, utgiftstaket och de budgetpolitiska målen
            inklusive överskottsmålet har tjänat Sverige väl och utgör en
            grundbult i Sveriges offentliga finanser. Vikten av att inte leva
            över sina tillgångar har blivit extra tydlig i samband med den
            senaste allvarliga skuldkrisen i Europa. Miljöpartiet anser att
            det är viktigt att Sverige även fortsatt har ett finanspolitiskt
            ramverk och en bred samsyn kring budget- och finanspolitiken.
          </p>
          <p xml:id="i-MBjx8KYKLSw4C8peRk2K8b">
            Det finanspolitiska ramverket innebär bland annat att överskott
            ska nås i de offentliga finanserna över en konjunkturcykel. Sverige
            har under flera år gått med underskott i de offentliga finanserna
            (se diagram 8). Det konjunkturjusterade sparandet som visar nivån
            på det offentliga sparandet beräknas av Konjunkturinstitutet till
            -1,3 procent av BNP under år 2014 medan det faktiska sparandet
            är -2,0 procent 6 . Regeringen bedömer i sin vårproposition att
            det finansiella sparandet uppgår till -1,6 procent av BNP.
          </p>
          <p xml:id="i-Fgmgz1ZY73ukpMRGSWPqkg">
            De indikatorer som Ekonomistyrningsverket och Konjunkturinstitutet
            beräknar visar att överskottsmålet inte nås med den finanspolitiska
            inriktning som Sverige har just nu.
          </p>
          <p xml:id="i-UiPrywu4k4EZoRTXVwM3Gr">
            Alliansregeringen har sedan hösten 2012 reviderat sina kortsiktiga
            tillväxtprognoser och arbetsmarknadsprognoser till mer rimliga
            nivåer. En effekt av lägre tillväxtprognoser är att det blir svårare
            att räkna hem överskottsmålet. För att kunna räkna hem överskottsmålet
            nu prognostiseras dels potentiell BNP för optimistiskt 7 och dels
            prognostiseras de offentliga konsumtionsutgifterna orealistiskt.
            8 Sammantaget medför detta att regeringen överskattar det långsiktiga
            finansiella sparandet kraftigt. För att nå det överskott som finansdepartementet
            beräknar behövs skattehöjningar eller nedskärningar i offentliga
            välfärdsåtaganden.
          </p>
          <head type="h1" xml:id="i-7LRXXjCeQmZEfJemHYGqYE">
            Diagram 8. Finansiellt sparande i offentlig sektor 9
          </head>
          <p xml:id="i-8wvx3picsgHcyqF7jcfUhs">
            En orsak till det låga finansiella sparandet är att finanspolitiken
            bedrivits i expansiv riktning under senare år på grund av det
            låga resursutnyttjandet. Detta har i huvudsak varit en riktig
            politik som Miljöpartiet har stöttat. Regeringens inriktning på
            finanspolitiken har dock varit problematisk.
          </p>
          <p xml:id="i-LtKUoKpw1XMbZfbzb9P4X1">
            Majoriteten av reformerna som genomdrivits har varit permanenta
            skattesänkningar som varaktigt minskar det finansiella sparandet.
            Miljöpartiet har istället föreslagit större investeringar och
            offentlig konsumtion. Resultat av Miljöpartiets finanspolitiska
            inriktning hade varit högre sysselsättning och ett mindre behov
            av höjda skatter framöver. Sysselsättningen hade också varit högre
            eftersom offentliga konsumtion och offentliga investeringar har
            en större direkt sysselsättningseffekt än sänkta skatter. Problemen
            för de offentliga finanserna hade varit mindre då det är enklare
            att låta utgifterna variera över konjunkturcykeln än att höja
            skatter.
          </p>
          <p xml:id="i-29TFwnVvr9RJrcZ8grWEid">
            Sverige har relativt starka offentliga finanser. Statsskuldens
            andel av BNP (se diagram 9) har sjunkit och ligger nu runt 30
            procent vilket i en internationella jämförelse är lågt.
          </p>
          <head type="h1" xml:id="i-Xeky9hVfGbC7E85JGgdYoh">
            Diagram 9. Statsskuld
          </head>
          <p xml:id="i-VxpJivro74qkRy5iAwKnVV">
            Konjunkturinstitutet beräknar att skatterna behöver höjas under
            de kommande fyra åren för att det offentliga åtagandet i form
            av personaltäthet i offentlig sektor, ska kunna bibehållas och
            överskottsmålet nås. 10
          </p>
          <p xml:id="i-QqCnjJjxEZJF9yUNihgZ6r">
            Den ekonomiska politiken måste löpande prövas och revideras.
            Miljöpartietsutgångspunkt inför höstens budgetarbete är att skattehöjningar
            på 27,4 miljarder kronor behöver genomföras 2015 (se tabell i
            avsnitt 16). Dessa skattehöjningar finansierar utgiftsförslag
            på samma nivå.
          </p>
          <p xml:id="i-2ecMCrJeckbBt8WLCrfN2n">
            Miljöpartiet föreslog hösten 2014 ett utgiftstak för staten på
            1162 miljarder kronor för 2015 och 1212 miljarder kronor för 2016.
            Med föreliggande utgiftsprognos i vårpropositionen och de förslag
            som Miljöpartiet nu föreslår i form av höjda utgifter 2015 på
            27,4 miljarder kronor beräknas budgeteringsmarginalen för 2015
            till 27 miljarder kronor.
          </p>
          <p xml:id="i-JdFpwEXxSrC1hSQvWs9Ftc">
            För 2017 och 2018 gör vi en preliminär bedömning av utgiftstaket
            till 1267 miljarder kronor respektive 1302 miljarder kronor.
          </p>
          <head type="h2" xml:id="i-Vb6keWkZgmjJmuyCpJ4j3q">
            2.6 Fler lever med låg ekonomisk standard
          </head>
          <p xml:id="i-LWDo5UfZ3rMJpJpbb3xYqL">
            Den ekonomiska utvecklingen i Sverige har under en lång tid inneburit
            ökad inkomstspridning bland befolkningen. I vårbudgeten använder
            regeringen måttet svår materiell deprivation som ett mått på fattigdom.
            Måttet är givetvis relevant och ger en bild av hur stor del av
            befolkningen som lever på en mycket låg materiell standard. Däremot
            måste det kompletteras med mått på samhällsklyftor så att exempelvis
            inkomstskillnader också täcks in.
          </p>
          <p xml:id="i-AsM8TpYYWTaiYVprb7e4si">
            Ett sätt att mäta inkomstspridning är att titta på hur stor del
            av befolkningen som lever på en låg ekonomisk standard, vilket
            definieras som den andel av befolkningen som lever på inkomster
            under 60 procent av medianinkomsten. Enligt den definitionen lever
            ungefär 13 procent av Sveriges befolkning med låg ekonomisk standard.
            Under den senaste mandatperioden har den siffran ökat kraftigt
            (se diagram 10).
          </p>
          <head type="h1" xml:id="i-8jCPYyYxc4UErPAgFGw5Tm">
            Diagram 10. Andel personer med låg ekonomisk standard
          </head>
          <p xml:id="i-8F32QCkiQ3E26hC7X8Sr7i">
            Miljöpartiet menar att en bred palett åtgärder behövs för att
            vända den här utvecklingen. För att jämna ut människors livschanser
            behövs politiska satsningar. Möjligheterna till vidareutbildning
            och omskolning behöver förstärkas så att fler människor lättare
            kan komma tillbaka till arbetslivet. De generella trygghets­försäkringarna
            måste stärkas på sådant sätt att drivkrafterna till arbete inte
            urholkas.
          </p>
          <head type="h2" xml:id="i-QeLsEDf7EXrhJhFCQQdWxs">
            2.7 Ekonomiska reformer på längre sikt
          </head>
          <head type="h3" xml:id="i-T9Zx72uE2geCv9RzC6i1z5">
            2.7.1 Behov av höjda miljöskatter
          </head>
          <p xml:id="i-SHWESxeS26y5pZNzE2egNZ">
            Skatterna kommer att behöva höjas under de närmaste åren för
            att stärka den offentliga ekonomin. Beroende på hur skattehöjningarna
            utformas kan de ge diametralt olika utfall för samhällsekonomin.
            Generella breda höjningar av skatter på arbete och kapital kan
            skapa negativa incitament för jobb och företagande. Höjda miljöskatter
            förbättrar i stället den samhällsekonomiska effektiviteten genom
            att de styr samhällsekonomin mot minskade utsläpp samtidigt som
            incitamenten vid nyinvesteringar förändras och det blir mer lönsamt
            för både hushåll och företag att investera i hållbar, energieffektiv
            och resurssnål teknik.
          </p>
          <p xml:id="i-SAtKV8xfhCjGh32ScLjdNS">
            Miljöskatternas andel av BNP i Sverige har minskat trendmässigt
            sedan år 2003-2004 (se diagram 11).
          </p>
          <head type="h1" xml:id="i-3K98hTxHBkguxshwoEwPhm">
            Diagram 11. Miljöskatternas andel av BNP i Sverige
          </head>
          <p xml:id="i-5uDkqUqyjRNMgWUxiaAKVe">
            Många miljöskatter är inte indexerade vilket gör att den styrande
            effekten av dem urholkas över tid. Andra miljöskatter är bara
            indexerade med prisutvecklingen men inte med inkomstutvecklingen.
            Sammantaget ligger Sverige i dag på en mittenplacering i en jämförelse
            av de europeiska ländernas miljöskatter uttryckt som andel av
            BNP (se diagram 12).
          </p>
          <head type="h1" xml:id="i-UyVcrgfQac7ZnnUgdiwjVx">
            Diagram 12. Miljöskatter i Europa
          </head>
          <p xml:id="i-7pRL8ktdJthaF4Q39u1ghQ">
            Miljöpartiet föreslår att två stora nya miljöskattebaser införs
            på två områden där utsläppen just nu växer snabbast, dels föreslår
            vi en skatt på lastbilstrafik och dels en flygskatt. Vi föreslår
            också att koldioxidskatten höjs och vill att några mindre miljöskatter
            justeras upp. Sammantaget beräknas miljöskatternas andel av BNP
            ökar till nästan 3 procent av BNP till följd av Miljöpartiets
            förslag. Vi menar att miljöskatterna regelbundet ska justeras
            så att incitamenten att minska miljöpåverkan bibehålls eller ökar.
          </p>
          <head type="h3" xml:id="i-85noexjYe9QR8iDQvc5f2o">
            2.7.2 Skatteöversyn och skatteväxling
          </head>
          <p xml:id="i-HQksaoyn1JxmUsVWWE5iqn">
            Miljöpartiet föreslår skattehöjningar samt vissa övriga justeringar
            av skatter. Samtidigt ser vi, tillsammans med många andra, ett
            växande behov av en större skatteöversyn. Skattesystemet har blivit
            krångligare och det har byggts upp spänningar i beskattning av
            arbete och kapital. Miljöskatternas styrande effekt har urholkats
            och det finns behov av basbreddningar inom miljöskatteområdet.
            Miljöpartiet ser också att det inom en större skatteöversyn finns
            ett betydande utrymme för grön skatteväxling där skatter på miljö
            och energi kan höjas samtidigt som skatter på arbete troligen
            kan sänkas.
          </p>
          <head type="h3" xml:id="i-MgPYxryGgpP4MMtjH89xCa">
            2.7.3 Grön konjunkturpolitik
          </head>
          <p xml:id="i-37XxEy3hYAejxSZceMSk7A">
            En hållbar ekonomisk utveckling kräver strukturella förändringar
            av hur ekonomin fungerar. Kostnaderna för använda jungfruliga
            råvaror och ändliga energikällor måste öka samtidigt som kostnaderna
            för återvinning och förnybar energi måste minska kraftig. Ekonomin
            måste bli cirkulär och materiella resursflöden slutas i kretslopp.
            Den här förändringen av hur den reala ekonomin fungerar måste
            ske stegvis så att anpassning kan realiseras på ett rimligt och
            hållbart sätt.
          </p>
          <p xml:id="i-2mv8pA5vWN7DfDFNwbPq73">
            Samtidigt som långsiktiga strukturella förändringar sker kommer
            både svensk ekonomi och världsekonomin även fortsättningsvis att
            utsättas för konjunkturella chocker av olika slag som tvingar
            in ekonomin i lågkonjunktur med stigande arbetslöshet och lågt
            resursutnyttjande.
          </p>
          <p xml:id="i-6MzcJEqZT3xq8GVyxqYXaa">
            För att möta dessa lågkonjunkturer på ett effektivt sätt som
            inte tar fokus från detta långsiktiga förändringsarbete menar
            Miljöpartiet att konjunkturpolitiken behöver en grön inriktning.
            Den ska syfta till att behålla en beredskap för att vid lågkonjunktur
            kunna skynda på den ekonomiska omställningen genom att sätta in
            långsiktigt riktiga gröna finanspolitiska stimulanser för att
            upprätthålla sysselsättning och hålla arbetslösheten nere.
          </p>
          <head type="h3" xml:id="i-8jhT8cTnfTtAATmMDrCKiv">
            2.7.4 Ökade offentliga investeringar
          </head>
          <p xml:id="i-4Z7JDpmxRA5sLg4pXNF7Zf">
            De statliga medlen för infrastrukturinvesteringar ökade stadigt
            fram till år 2009 men har sedan dess fallit tillbaka (se diagram
            13).
          </p>
          <head type="h1" xml:id="i-MpEtYGYH8pvZpQNHN26YUv">
            Diagram 13. Statliga investeringar i infrastruktur
          </head>
          <p xml:id="i-25XTYKVG7otF9GFz4ZqP1f">
            Miljöpartiet menar att utvecklingen är problematisk och föreslår
            en kraftigt höjd ram för infrastrukturinvesteringar under de kommande
            åren. Exakt fördelning mellan järnväg och väg kommer vi att fastslå
            i samband med att vi tar del av regeringens skrivelse om infrastruktur.
            För att nå klimatmålen bedömer vi att en fördelningsnyckel på
            1:5 bör användas gällande investeringarna i väg kontra järnväg.
          </p>
          <head type="h3" xml:id="i-RVwzW1pBqH2RfUNqt1DshV">
            2.7.5 Fler ekonomiska indikatorer
          </head>
          <p xml:id="i-FJPtULvC2D6cLLDeqWr7SB">
            Miljöpartiet anser att den ekonomiska politiken ska vägledas
            av en bredare syn på samhällsutveckling. För oss är det tydligt
            att det inte räcker att enbart studera ekonomins storlek. Andra
            variabler så som människors hälsa och hur det står till med klimatet
            och miljön måste inkluderas i analysen.
          </p>
          <p xml:id="i-HeQfVVxL1M1eY5zHUbMytC">
            Miljöpartiet har tagit fram ett första förslag till nationella
            indikatorer för välfärd i Sverige. I vårt förslag låter vi BNP
            ingå som en av sexton olika indikatorer på välfärd. BNP-tillväxten
            ställs därmed bredvid andra mått som mäter annan samhällsutveckling,
            som exempelvis ökat välbefinnande, klimatutsläpp, jämställdhet,
            arbetslöshet och social tillit. Tanken är att indikatorerna ska
            ge vägledning i det politiska arbetet och vi föreslår också att
            indikatorer av detta slag införs i den årliga vårpropositionen
            och följs upp årligen. Utöver att följa upp indikatorerna föreslår
            vi också att prognoser över dessa indikatorer, vid oförändrad
            politik, ska återges i den ekonomiska vårpropositionen.
          </p>
          <head type="h1" xml:id="i-3b5DbHcYzSZakPVTXMpUXM">
            3 Utbildning bygger Sverige
          </head>
          <p xml:id="i-MnzgQhoqhQJnkZhgzeqke">
            Sveriges framtid bygger på att alla barn får en ärlig chans att
            utvecklas, växa och fortsätta lära sig genom livet. I svensk skola
            arbetar varje dag lärare, förskollärare, fritidspedagoger och
            många andra hårt för att ge barn kunskap, färdigheter och en bra
            start i livet. Men på många håll brister förutsättningarna för
            dem att göra ett bra jobb och Sverige utmärker sig i internationella
            jämförelser som ett land där både kunskapsresultat och likvärdighet
            har försämrats under 2000-talet. Läs- och skrivkunnigheten bland
            Sveriges elever sjunker och har nu nått en historisk bottennotering.
            Sverige behöver ett starkt utbildningsväsende. För att det ska
            uppnås behövs samlade satsningar på hela utbildningsväsendet.
          </p>
          <p xml:id="i-G15vqC3ywcnvNxJdY5HP5z">
            Sverige ska ha höga bildningsambitioner. Det är avgörande för
            våra möjligheter att klara internationell konkurrens och omställningen
            till ett mer hållbart samhälle. Tyvärr ser vi att Alliansregeringen
            efter snart åtta år vid makten har sänkt bildningsambitionerna
            avsevärt i Sverige.
          </p>
          <p xml:id="i-LXQCcSsftCStcdkKKaTT8s">
            I sin senaste höstbudget satsade Alliansen drygt 62 procent av
            reformutrymmet på skattesänkningar men bara två procent på skolan.
            I vårbudgeten ville regeringen sänka studiebidraget med 300 kronor
            per månad men drog tillbaka förslaget då det mötte massiv kritik.
            Även om regeringens till slut tvingades backa från förslaget,
            visar det på hur Alliansen är beredd att fortsätta skära i utbildningen.
          </p>
          <p xml:id="i-ByZkcP1eBLRbKwj6t5tziv">
            Miljöpartiet gör motsatt prioritering. Vi är beredda att göra
            omfattande satsningar för att vända skolresultaten och säkerställa
            likvärdigheten. Redan i höstbudgeten ville vi göra investeringar
            i skolan på 11,7 miljarder kronor mer än vad regeringen nu i vårbudgeten
            har föreslagit, räknat under de kommande fyra åren. Mot regeringens
            utdaterade politik ställer vi en utbildningspolitik som baseras
            på forskning och sektorns samlade erfarenhet om de behov och förutsättningar
            som finns.
          </p>
          <p xml:id="i-yLEjZDMkRgN3tJEEmgXTE">
            Forskning visar tydligt att det viktigaste för att nå goda skolresultat
            är att varje elev får den tid hen behöver med en kunnig, kompetent
            och engagerad lärare. Därför är det också på detta område som
            Miljöpartiets största satsningar återfinns. Regeringens reformer
            går dock i motsatt riktning. Under Alliansens tid vid makten har
            lärare fått mer pappersarbete samtidigt som tusentals pedagogiska
            medarbetare skurits bort från skolan. När lärarna tvingas ägna
            mer tid åt att fylla i papper, blir det mindre tid över åt eleverna.
          </p>
          <p xml:id="i-EVUaFZd1Wn23fMh5LrHGg8">
            Miljöpartiet vill i stället minska lärares byråkrati och anställa
            fler i skolan. Vi kunde redan i höstas visa budgetsatsningar på
            att anställa 10 000 nya medarbetare i skola och förskola. Elever
            med särskilda behov behöver få stöd utan byråkratiska omvägar
            och vi vill därför ge lärare starkare mandat att fatta beslut
            om särskilt stöd, en så kallad ordinationsrätt. För de lägre årskurserna
            föreslår vi en läsa-skriva-räkna-garanti.
          </p>
          <p xml:id="i-6srpcxZzimrHQry5HcRAjH">
            Vi vill främja idéburna verksamheter inom välfärdssektorn. Aktörer
            med vinstsyfte ska inte få tillstånd att bedriva skolverksamhet.
            Överskott ska återinvesteras i verksamheten.
          </p>
          <head type="h2" xml:id="i-WTLBDAkYCdzCuVLUFdb1Q7">
            3.1 Gör läraryrket mer attraktivt
          </head>
          <p xml:id="i-2HjVwtA61ZGzmQFVAVHQX1">
            Sverige står inför en utveckling där få söker sig till lärarutbildningen
            samtidigt som omfattande pensionsavgångar förestår. Samtidigt
            ökar årskullarna och antalet elever i skolan blir fler. Fram till
            2022 behöver Sverige rekrytera runt 60 000 lärare.
          </p>
          <p xml:id="i-7boERAu9FJ9c69AukN25pL">
            När det talas om en svag ökning av antalet sökande till lärarutbildningen
            ska man veta att den största ökningen av sökande kommer från obehöriga
            och det går fortfarande inte ens två sökande per plats på lärarutbildningen.
            Cirka tio procent av dem som erbjuds plats väljer att inte påbörja
            sin utbildning. Alliansregeringen har ingenting att vara stolt
            över. För att göra läraryrket mer attraktivt behövs det generella
            systemförändringar i synen på skolan, värdet av en lärares arbete
            och vikten av en bra arbetsmiljö. Miljöpartiet vill satsa på lönelyft
            samt bättre kompetensutveckling för hela lärarkåren. Vi har budgeterat
            för att 10 000 nya medarbetare ska kunna anställas i skolan under
            de kommande fyra åren.
          </p>
          <p xml:id="i-RmyGUS2aCTDEn5DnRDcsfD">
            Vi vill att staten tar initiativ till en rekryteringsstrategi
            tillsammans med SKL och de lärarutbildande lärosätena. Strategin
            ska innehålla gemensamma åtgärder för nyanställningar, utbildningar
            och lönehöjningar så att vi klarar att göra de anställningar som
            behövs och höja läraryrkets attraktionskraft. Strategin kommer
            innehålla särskilda åtgärder för att förbättra villkoren och öka
            attraktiviteten inom vissa grupper av lärare där behoven är särskilt
            akuta. Ett exempel på hur detta kan se ut presenteras nedan under
            4.1.1.
          </p>
          <head type="h3" xml:id="i-CYywJmnApxeR6QYRBMvvHw">
            3.1.1 Åtgärder för fler lärare inom NO och matematik
          </head>
          <p xml:id="i-W2Agw25aaiV1N6P1yZPx3Y">
            Endast ett fåtal studenter har sökt sig till ämneslärarutbildningar
            inom naturvetenskap, teknik och matematik. Den viktigaste orsaken
            till svårigheten att rekrytera studenter till lärarprogrammet
            för naturvetenskapliga ämnen är sannolikt konkurrensen från näringslivet
            där helt andra yrkesvillkor väntar. Ekonomiska incitament är därför
            ett effektivt sätt att uppmuntra studenter att söka sig till ämneslärarprogrammen
            med inriktning mot naturvetenskapliga ämnen.
          </p>
          <p xml:id="i-QRcFdWh3MwxtUxZ8suqE1w">
            Vi avvisar däremot regeringens aviserade satsning på en utbildningsbonus
            för studenter som läser klart en ämneslärarutbildning inom något
            av NO-ämnena. En engångsbonus kommer inte hjälpa läraryrket när
            generella satsningar samtidigt uteblir.
          </p>
          <p xml:id="i-T7E27TZHd1m1HnEhmarZ6J">
            Miljöpartiet föreslår därför tidsbegränsade avskrivningar av
            studieskulder. Det kan utformas så att varje student som genomgår
            lärarprogrammet med inriktning på matematik och NO, får skriva
            av 20 procent av sina aktuella studieskulder per år i yrket. Miljöpartiets
            förslag ger starka incitament att inte bara utbilda sig till utan
            att också stanna i läraryrket.
          </p>
          <p xml:id="i-Jyk3f6MSyZXmjQ2Dnvvpfj">
            Ett ytterligare sätt att stärka attraktiviteten för en lärargärning
            inom naturvetenskap, matematik och teknik är att investera i korta
            lärarutbildningar, som ger både master- och lärarexamen. Det finns
            exempelvis ingenjörsutbildningar omfattande tre år som skulle
            kunna utgöra en rekryteringsbas för lärare i naturvetenskapliga
            och tekniska ämnen. Utbildningen ska också kunna erbjudas på halvfart
            så att redan yrkesverksamma naturvetare har möjlighet att läsa
            en masterexamen, som ger lärarexamen.
          </p>
          <head type="h2" xml:id="i-S7GgBw8FtrY5xDH3nEAN1G">
            3.2 Förskolan
          </head>
          <p xml:id="i-STgvtyYwrxtwAwp5FGKqiV">
            I sin vårbudget satsar regeringen 650 miljoner kronor på mindre
            barngrupper och kompetensutveckling i förskolan under perioden
            2015-2018. Regeringen vill samtidigt göra om förskoleklassen till
            obligatorisk åk 1 i en 10-årig grundskola. Den lekbaserade pedagogik
            som är grunden för förskoleklassens pedagogik ersätts med kateder
            och schema för sexåringar, som det uttryckts av regeringens företrädare.
            Det är en förändring utan stöd i vetenskapen. Miljöpartiet har
            sedan tidigare presenterat satsningar på förskolan om en miljard
            kronor per år vilket innebär att vi har 3,35 miljarder kronor
            mer än regeringen till förskolan fram till 2018. Våra satsningar
            går bland annat till att minska barngrupperna i förskolan.
          </p>
          <head type="h2" xml:id="i-STgaCTHRDMVNppWdc3yaWu">
            3.3 Elevernas lust för lärande
          </head>
          <p xml:id="i-QDmBmdJsbKeVdFsHG9oUfJ">
            Varje elev har rätt till en ärlig chans i skolan. Det handlar
            om tillräckligt med stöd som kommer i tillräcklig tid, om utmaningar
            och motivation. Skolan måste vara en plats där elever mår bra,
            känner sig trygga och bemöts med respekt. Regeringens förslag
            om betyg från årskurs 4 saknar förankring i forskning och görs
            dessutom utan att vi sett konsekvenserna av den förra betygsreformen.
          </p>
          <p xml:id="i-Dr3Gjs134bGuLyoSaf7rfF">
            Miljöpartiet har tidigare aviserat satsningar på bland annat
            elevhälsan, på de estetiska ämnena och fritidshemmen. Det är områden
            som kräver insatser för att skolan ska klara sitt kunskapsuppdrag
            som helhet. Utöver det har vi lyft kravet på en riktig läsa-skriva-räkna
            garanti och ökade befogenheter för lärare att bestämma vilket
            stöd som deras elever ska ges, en så kallad ordinationsrätt.
          </p>
          <p xml:id="i-HeeBtFzzs9e9HQ5gGTs4je">
            För att alla elever ska ges förutsättningar för att klara skolan
            gör vi även satsningar på specialpedagogik.
          </p>
          <head type="h2" xml:id="i-Kj9tTDTW7ASxz2DRStJ6YW">
            3.4 Samarbete ger en bättre skola
          </head>
          <p xml:id="i-L9JfTR8V1N1EJKeTaS6zuZ">
            Alltför länge har svensk skolpolitik utvecklats i en motsättning
            mellan stat och kommun. Sedan 2006 har också resurserna till statlig
            tillsyn av skolan mer än fördubblats. Under samma period har antalet
            pedagogiska medarbetare i svensk skola minskat. Färre personer
            arbetar med eleverna i skolan samtidigt som fler arbetar med kontrollen
            av verksamheten.
          </p>
          <p xml:id="i-RXpZZ3bn2aX9DAxuHJVYjw">
            Miljöpartiet anser att detta inte är en bra grund att bygga skolutvecklingsarbete
            på. Reformer som detaljstyr lärarnas och skolledarnas vardag har
            nått vägs ände. Vi vill i stället fokusera på att ge alla skolor
            tillräckligt med resurser, lärare och skolledare arbetsro och
            stöd till skolutveckling. Sverige behöver en skolpolitik som öppnar
            upp för samarbete mellan stat och kommun.
          </p>
          <p xml:id="i-VVArQ7zdhNi1qUt5VGuGEc">
            Miljöpartiet vill därför ge statliga skolmyndigheterna ett gemensamt
            myndighetsuppdrag, som möjliggör för staten att upprätta samarbetsavtal
            med huvudmän om skolutveckling på skolor som är i behov av det
            för att alla elever ska nå godkända resultat. Avtalen ska kunna
            gå ner på enskild skolenhet och ska innehålla åtgärder som garanterar
            skolutveckling och måluppfyllelse. Förslaget har utarbetats tillsammans
            med Sveriges Skolledarförbund.
          </p>
          <head type="h2" xml:id="i-BU4XYtitH9gi8prMdzXL5E">
            3.5 Gymnasieskolan
          </head>
          <p xml:id="i-VcRyEzgLmfFJacsCvcBE1S">
            I gymnasiet syns resultatet av regeringens misslyckade reformer
            tydligt. Genom att skillnaderna mellan yrkesprogram och högskoleförberedande
            program har vuxit, har också allt färre elever valt de yrkesförberedande
            programmen. De gymnasie­gemensamma ämnena, som alla elever oavsett
            program måste ha, har i dag olika kunskapsnivåer. Genom Alliansregeringens
            gymnasiereform är det första gången som Sverige avsiktligt sänker
            kunskapskraven och minskar ambitionsnivån.
          </p>
          <p xml:id="i-TtA51eeE3846LcYLwdE83R">
            Miljöpartiet vill att alla gymnasieprogram ska ge behörighet
            till vidare studier, och vill också stärka pedagogiken i gymnasiet,
            bland annat genom att ge alla gymnasieelever tillgång till minst
            ett estetiskt ämne.
          </p>
          <head type="h2" xml:id="i-BBcat4JjjqRiETDweWpJ3u">
            3.6 Högre utbildning
          </head>
          <p xml:id="i-CJKHdUpG6aj8QVuX8SmGQt">
            I Sverige sjunker utbildningsnivån hos befolkningen i jämförelse
            med andra länder inom OECD både gällande befolkningsandel med
            tvåårig högskoleutbildning och gällande andel unga med treårig
            högskoleutbildning. Sveriges utbildningsnivå, mätt i personer
            mellan 25 och 34 år med minst tre år i högre utbildning, ökade
            kraftigt mellan åren 2001 till 2006. Sedan dess har Sveriges position
            i förhållande till OECD försämrats, från femte plats 2006 till
            plats tio 2011.
          </p>
          <head type="h1" xml:id="i-FmYRenNnb3znzrc16ajBjR">
            Diagram 15. Sveriges relativa utbildningsnivå
          </head>
          <p xml:id="i-MQR2Xz2GZqhX4zT5AyUwPV">
            Alliansen har under mandatperioden dragit ned utbildningsvolymen
            med nästan 22 000 högskoleplatser. Bara sedan förra året har de
            dragit ned med 6 500 anslagsfinansierade utbildningsplatser. Nu
            aviseras äntligen en utbyggnad med ca 10 000 platser fram till
            2018 men huvuddelen går till lärarutbildningar som redan i dag
            har lågt söktryck. Kvalitetssatsningar på högre utbildning återfinns
            inte i regeringens budget.
          </p>
          <p xml:id="i-9KzhaSphXJfe76RBLbsyRP">
            Miljöpartiet ser behov att stärka den högre utbildningen och
            forskningen. Detta måste göras tillsammans med lärosäten, expertmyndigheter,
            studenter och profession. Inte som nu ensidigt av utbildningsdepartement.
            Vi vill satsa på fler utbildningsplatser och på att ge varje student,
            oavsett utbildning, rätt till en genomsnittlig undervisningstid
            om minst tio timmar per vecka. Våra totala satsningar på högre
            utbildning uppgår till 9,5 miljarder kronor under de kommande
            fyra åren.
          </p>
          <p xml:id="i-KGegZLtFTSJ3nh2SVacMu2">
            Utbildningarnas arbetslivsanknytning behöver också stärkas. För
            att åstadkomma detta behövs karriärvägledning och utökade möjligheter
            till praktik för studenter. Sveriges högre utbildning måste också
            återigen bli verkligt internationell. Vi vill därför återinföra
            avgiftsfriheten för utomeuropeiska studenter.
          </p>
          <p xml:id="i-B5RkokFR8aAFs2hswqu6rS">
            På grund av regeringens taffliga hantering av det svenska kvalitetsutvärderings­systemet
            för högre utbildning har vi också tappat vårt medlemskap i den
            europeiska samarbetsorganisationen ENQA. Miljöpartiet vill initiera
            ett utvärderingssystem som lever upp till internationell standard.
            Det ska konstrueras av en självständig myndighet tillsammans med
            berörda lärosäten och andra berörda aktörer.
          </p>
          <head type="h1" xml:id="i-SnLV4wHy5nUMfHWFJS7deS">
            4 Klimat
          </head>
          <p xml:id="i-Jq5m5ASTjPp9JEP9g6RxAC">
            I en internationell jämförelse har Sverige väldigt goda förutsättningar
            att kunna ställa om till ett fossilfritt samhälle och visa ledarskap
            i klimatfrågan. FN:s klimatpanel (IPCC) har i sina nya rapporter
            visat att det är helt nödvändigt att världens länder nu snabbt
            minskar klimatutsläppen och inriktar sig på att bygga fossilfria
            energisystem.
          </p>
          <p xml:id="i-Qukb2bNJdzs4fmbPbgDQAM">
            Sveriges utsläpp av växthusgaser måste minska kraftigt de kommande
            åren. I dag ökar de svenska utsläppen om man ser till konsumtionen
            och Sverige uppvisar ett fortsatt samband mellan ökad BNP per
            capita och ökade klimatutsläpp trots att effektiviseringar har
            gjorts inom flera områden. Även när man mäter de utsläpp som kommer
            från Sverige ser kurvan dyster ut, det går alldeles för långsamt.
            Om vi ska klara EU:s klimatmål till 2050 krävs en minskning med
            80-95 procent. Med den takt regeringen håller i klimatarbetet
            kommer EU:s mål att nås först omkring år 2200, 150 år för sent.
            I den internationella klimatpolitiken har Sverige haft ett högt
            förtroende vid förhandlingarna om bindande globala klimatavtal.
            Vi tillhör de 23 rika länder i världen som genom FN:s klimatkonvention
            har två uppgifter: att minska våra egna utsläpp till en hållbar
            nivå samt att – utöver biståndet finansiera det internationella
            klimatarbetet, främst i fattiga länder. Tyvärr har Sverige inte
            levt upp till något av dessa löften.
          </p>
          <p xml:id="i-DLedJvVHSSuD7j9AUhGdMN">
            Det är hög tid att ta nästa steg i klimatarbetet. Miljöpartiet
            har förslag på ett övergripande ramverk för att få ordning och
            reda i klimatpolitiken med tydliga mål och uppföljning av styrmedel
            och satsningar. Vi föreslår investeringar och styrmedel som ger
            betydande utsläppsminskningar både på kort sikt och på längre
            sikt. På så sätt kan Sverige ta ett stort steg mot att uppfylla
            vår första uppgift: att minska våra utsläpp till en hållbar nivå.
          </p>
          <p xml:id="i-Qs6KCgo8XxsErM3ooMaoBm">
            Miljöpartiets klimat- och energipolitik kännetecknas av att ta
            ansvar för utvecklingen så att klimatförändringarna kan bromsas.
            Ansvaret grundar sig i solidaritet med våra barn och kommande
            generationer, människor i andra länder och ekosystemen.
          </p>
          <head type="h2" xml:id="i-Dg2NjL3W5kEv643SE3AaVu">
            4.1 Klimatpolitiskt ramverk
          </head>
          <p xml:id="i-RD5A9UziuANnrf5KXAnZiA">
            När politiska prioriteringar leder in på vägar som är ohållbara,
            behövs ramverk som styr utvecklingen i rätt riktning. Så gjorde
            Sverige på 1990-talet, när vi införde ett finanspolitiskt ramverk
            för att hålla ordning och reda i ekonomin, och de flesta politiska
            partier ställer nu upp bakom de mål och regler som gäller.
          </p>
          <p xml:id="i-SEQ2H7tCuu2pirxy2Z8wnj">
            Så gjorde man även i Storbritannien i slutet av 2000-talet när
            man såg att den kortsiktiga klimatpolitiken inte ledde mot de
            mål som forskare var eniga om. År 2008 infördes ett klimatpolitiskt
            ramverk som sätter tydliga regler och bindande mål. Så länge målen
            uppnås har politiken fritt spelrum. Skottland och Mexiko har infört
            liknande ramverk liksom den tyska delstaten Nordrhein-Westfalen
            – Tysklands ekonomiska motor – där det finns ett ramverk på delstatsnivå.
            Den danska regeringen har föreslagit en liknande lagstiftning,
            som ska träda i kraft den 1 januari 2015 och även Finland planerar
            att införa ett ramverk.
          </p>
          <p xml:id="i-2EdxRPZMCugwBvrpyNdY6t">
            Dessa länder är de nya föregångarna i klimatpolitiken. Miljöpartiet
            konstaterar att den svenska regeringen inte är med i denna grupp.
            Sverige har i dag inga relevanta långsiktiga klimatpolitiska mål.
          </p>
          <p xml:id="i-MLWdDERXKvThPQrvd92oQa">
            Miljöpartiet vill att Sverige inför ett klimatpolitiskt ramverk
            som sätter bindande mål för klimatarbetet med utgångspunkt i forskarnas
            rekommendationer och våra internationella åtaganden.
          </p>
          <head type="h2" xml:id="i-68tkBtC6QPbUP32qts2k2E">
            4.2 Sveriges löften om klimatfinansiering i fattiga länder
          </head>
          <p xml:id="i-K6rH9BCsRze2PxrYJHZYn9">
            Sverige ska förvalta sitt internationella förtroendekapital och
            bryta den misstro som präglar och låser de internationella klimatförhandlingarna.
            Miljöpartiet vill göra en stor satsning på det internationella
            klimatarbetet och ansätter två miljarder kronor årligen till klimatfinansiering
            i fattiga länder. Sverige ska vara mer aktivt, ha större kompetens
            och sprida klimatarbetet till fler sammanhang. För oss är det
            självklart att Sverige ska leva upp till de två åtaganden vi gjort
            i FN:s klimatkonvention: att minska våra egna utsläpp till en
            hållbar nivå och finansiera klimatarbete i fattiga länder. För
            Sveriges del betyder det en satsning utöver en procent av BNI
            som är vad riksdagen har beslutat ska gå till insatser för fattigdomsbekämpning
            och demokrati.
          </p>
          <p xml:id="i-LVdKPtEH5isEkAXWPCWHij">
            Sverige ska också bidra till att transfereringarna från rika
            länder till fattiga för klimatarbete byggs upp så att förtroendet
            mellan länderna kan stärkas och effektiva insatser ges stöd. Gröna
            fonden och Anpassningsfonden spelar här en avgörande roll. Vi
            ser med oro på regeringens besked om att ytterligare skjuta upp
            aviserade utbetalningar till Gröna fonden.
          </p>
          <head type="h3" xml:id="i-3R1jqQng253aagCqe6KHiN">
            4.2.1 Nya finansieringskällor
          </head>
          <p xml:id="i-22LkaAe98bmMtE8nDJnKxz">
            Miljöpartiet vill inrätta ett anslag för klimatsatsningar utanför
            biståndsramen under utgiftsområde 20. För att nå upp till de summor
            som utlovats, 100 miljarder US-dollar årligen från år 2020, måste
            nya finansieringskällor utanför statsbudgeten utvecklas. I Tyskland,
            Frankrike och Storbritannien diskuteras möjliga alternativ som
            globala skatter på flyg- och fartygsbränslen för internationella
            transporter, öronmärkning av intäkterna från auktioneringen av
            EU:s utsläppsrätter och internationell skatt på finansiella transaktioner.
            Miljöpartiet vill att Sverige, till skillnad från i dag, ska vara
            drivande i det arbetet.
          </p>
          <head type="h2" xml:id="i-CYUVwNCd4AWtDgqUMK6CE2">
            4.3 Minimipris på utsläppsrätter
          </head>
          <p xml:id="i-MC88aBLoeX1NMWNV7neg2Q">
            Priset på utsläppsrätter i EU är i dag för lågt för att omvandlingstrycket
            i industrin ska hållas uppe. Koldioxidskatten i den handlande
            sektorn är dessutom avskaffad. För att klara av att öka omvandlingstrycket
            och förstärka handelssystemet inom rimlig tid föreslår vi att
            Sverige följer Storbritanniens exempel och inför ett prisgolv
            på utsläppsrätter. För att långsiktigt upprätthålla ett pris på
            utsläppsrätter som gör att det lönar sig för aktörer att minska
            klimatutsläppen, måste också EU:s klimatmål skärpas betydligt.
          </p>
          <head type="h2" xml:id="i-53M9HAQBJUgKVXmTEh14hr">
            4.4 100 procent förnybar energi
          </head>
          <p xml:id="i-GQauFye4xLyX7Q7G9UBHnw">
            I jämförelse med de flesta andra länder är produktion av el och
            värme i Sverige redan klimatsnål, men ändå står sektorn för mellan
            fem och tio procent av de svenska utsläppen av växthusgaser. I
            kraftvärmesektorn ökade förra året kolanvändningen med 40 procent
            till följd av det låga priset på kol och att regeringen 2013 tog
            bort koldioxidskatten. Miljöpartiet menar att värmeproduktionen
            bör vara helt fossilfri redan de närmaste fem till tio åren. Dessutom
            behöver kärnkraften fasas ut och ersättas med förnybar energi.
          </p>
          <p xml:id="i-PkDSe3Gqn1zsHnXhKKSJ4B">
            Miljöpartiet anser att ett helt förnybart el- och värmesystem
            är möjligt att genomföra till år 2030. Ett helt förnybart energisystem
            förutsätter två förändringar: för det första måste energi användas
            på ett klokt och effektivt sätt och för det andra behöver de förnybara
            energikällorna byggas ut snabbare än vad som nu sker. Som statligt
            bolag har Vattenfall en viktig roll i energiomställningen. Bolaget
            bör ges ett tydligt uppdrag om att ställa om sin verksamhet till
            100 procent förnybar energi. Vattenfall ska sluta planera för
            och investera i kol- och kärnkraft.
          </p>
          <head type="h3" xml:id="i-6SM5Ye14Fvm3DBG8CZeYB3">
            4.4.1 Minskad energianvändning och effektivisering
          </head>
          <p xml:id="i-mrKbghhgQeqCGMwvD8Kzj">
            Miljöpartiet är starkt kritiska till regeringens passivitet i
            frågan om att använda energi mer effektivt. Det behövs en politik
            som ger hushåll och företag verktyg för att använda energin smartare.
          </p>
          <p xml:id="i-M8tyrK97pTujGtzZmgza3o">
            Vi vill genomföra en rad nya åtgärder för att minska energislöseriet.
            Koldioxidskatter är bärande delar av denna strategi, liksom stöd
            till energieffektivisering i industrin, bostäder och fastigheter.
            Miljöpartiet föreslår en stor satsning på stöd till effektiviseringsåtgärder,
            bland annat genom en fördubbling av de insatser som görs genom
            lokala energirådgivare
          </p>
          <head type="h3" xml:id="i-VpjT975XWUnsRCQNzjbojW">
            4.4.2 Ökade satsningar på förnybar energi
          </head>
          <p xml:id="i-HaaTXJqd3Asy3NXqeK1RUn">
            Sedan år 2010 har stödet till förnybara energikällor minskats
            med 70 procent, vilket även syns i regeringens handlingsplaner
            på energiområdet. Miljöpartiet vill stimulera till satsningar
            på förnybar energi som underlättar för människor och företag att
            göra klimatsmarta val, samtidigt som det skapar många nya jobb.
            För att öka takten i utbyggnaden av förnybar energi vill vi införa
            ett rikstäckande stöd till gårdar som producerar biogas, ett så
            kallat metanreduceringsstöd, och till att främja utbyggnaden av
            biogasmackar. Vi föreslår även ett stöd för klimatinvesteringar
            i kommuner och regioner (KLOKT-stöd) enligt norsk modell och som
            efterliknar det tidigare KLIMP-stödet.
          </p>
          <head type="h3" xml:id="i-FViqf3WMGVVHArQixJxsaV">
            4.4.3 Egen el för folkligt deltagande i energiomställningen
          </head>
          <p xml:id="i-6taEu7KaK9wVctCTEwFkR5">
            Miljöpartiet vill att alla ska kunna bli elproducenter. Vi är
            övertygade om att människor och företag som ges större makt över
            sin energisituation vill minska sin energianvändning och utvinna
            egen energi från till exempel solpaneler och små vindsnurror.
            Därför föreslår vi ett paket med åtgärder som syftar till att
            öka det folkliga deltagandet i utbyggnaden av förnybar energi.
            Vårt mål är att 500 000 hushåll ska delta i produktionen av el
            år 2020 och att solceller får ett storskaligt genombrott i Sverige.
          </p>
          <head type="h2" xml:id="i-BYLHxi8A2mD51T5YWKHoYQ">
            4.5 Moderna transporter
          </head>
          <p xml:id="i-FhC4RqRLqKVjAdW8MQogti">
            Transporterna står i dag för en tredjedel av Sveriges klimatpåverkan.
            Om inget görs kommer utsläppen av växthusgaser från inrikes transporter
            att vara fyra gånger högre år 2030 än vad klimatmålet för transporterna
            kräver, enligt Trafikverket. 11 En klimatomställning av transportsystemet
            är helt avgörande för att vi ska kunna nå ett hållbart samhälle.
          </p>
          <p xml:id="i-B7BQxvgBc66Vw6sjH2SZZr">
            Tyvärr saknar regeringen en politik som tar itu med problemen.
            I stället gör regeringen mångmiljardinvesteringar som går åt motsatt
            håll – i nya motorvägar som leder till mer biltrafik, ökad trängsel
            på vägarna och större klimatpåverkan. Miljöpartiets totala ram
            för infrastruktur är 56 miljarder kronor större än den som regeringen
            föreslagit för perioden 2015-2025. Inom ramen vill vi dessutom
            göra omprioriteringar genom att väginvesteringarna minskar medan
            investeringar i spår ökar.
          </p>
          <head type="h3" xml:id="i-27EU3bsdQEhUaGv5qRsSfc">
            4.5.1 Järnvägssatsningar
          </head>
          <p xml:id="i-C8PqTUqr8jNXTKYWe2KM8G">
            Tågresenärer och företag som transporterar gods på järnväg gör
            en viktig insats för klimatet. Vi måste kunna lita på att tågen
            kommer i tid. Eftersom järnvägen är eftersatt sedan länge krävs
            omfattande investeringar för att rusta upp den till en standard
            som uppfyller dagens och framtidens behov. Det behövs större satsningar
            på underhåll, utbyggnad och bättre samordning av hela järnvägssystemet.
            Miljöpartiet vill se en utveckling där mer gods transporteras
            med tåg och via sjöfart i stället för med lastbilar.
          </p>
          <head type="h3" xml:id="i-ATKEga3Q7WEZ68UsF4957x">
            4.5.2 Transportsnålt samhälle och hållbar bilism
          </head>
          <p xml:id="i-AeqFMM1QgALwK1oB4cyeS1">
            Parallellt med investeringar i klimatsmart transportinfrastruktur
            krävs planering för ett transportsnålt samhälle. Det vi behöver
            i vardagen ska finnas nära där vi bor och varor ska inte transporteras
            längre än nödvändigt.
          </p>
          <p xml:id="i-TZM8KuWXAsWu7BABh8tiZt">
            Den största potentialen att minska biltrafiken finns i städer
            och tätorter. Därför fokuserar Miljöpartiets politik på att minska
            bilanvändningen i dessa områden. På landsbygden kommer bilen fortsatt
            att ha en betydande roll i människors vardag. Där behöver fokus
            vara på att få fram energisnåla fordon och tillgång till förnybara
            drivmedel. Här föreslår Miljöpartiet bland annat en prisförsäkring
            för produktion av förnybara drivmedel och ett statligt stöd för
            biogasmackar och elladdstolpar. För detta ändamål avsätts 200
            miljoner kronor årligen.
          </p>
          <p xml:id="i-JBexYfGe1i31tpBkE5ABo7">
            Även på landsbygden ska det vara lätt för fler att pendla utan
            bil, till exempel genom utbyggd kollektivtrafik, distansarbete,
            samordnade system av samåkning och tillgång till grundläggande
            samhällsservice i närområdet. När bilen behövs ska förnybara bränslen
            finnas tillgängliga.
          </p>
          <head type="h3" xml:id="i-P2SkmWP1X3nJ9ouFvTC1Pj">
            4.5.3 Minska flygtrafikens klimatpåverkan
          </head>
          <p xml:id="i-FTz8DP87Wmp1xmieeKRu84">
            Trots att flygtrafiken står för en tiondel av svenskarnas totala
            klimatutsläpp fortsätter Alliansen att subventionera flyget genom
            att det inte behöver betala för de miljöproblem det orsakar. Eftersom
            flyget bland annat är befriat från koldioxidskatt är flygresan
            ofta ett billigare alternativ för resenären än tågresan. Vi anser
            att flyget ska bära sina miljökostnader. Därför föreslår Miljöpartiet
            en klimatskatt för flyget, som syftar till att inkludera flygets
            klimatpåverkan.
          </p>
          <head type="h3" xml:id="i-6y8gRp5h3qVKomm8UQ4b9E">
            4.5.4 Bredbandssatsning
          </head>
          <p xml:id="i-K5Jwx17rAkU1FjUK3nmLKV">
            De fyra transportslagen järnväg, väg, sjöfart och flyg fungerar
            inte utan det femte – data och telekommunikation. Stora klimatvinster
            kan göras med hjälp av IT. Miljöpartiet prioriterar bredbandsutbyggnaden
            på den svenska landsbygden. Vårt mål är att alla hushåll och fasta
            verksamhetsställen ska ha tillgång till bredband med snabb överföring
            av stora mängder information senast år 2020. I vår satsning ingår
            även ett ekonomiskt stöd till regionala bredbandskoordinatorer.
            Dessa koordinatorer ska ge stöd till byalag och kommuner gällande
            medfinansiering, utbyggnad och underhåll.
          </p>
          <p xml:id="i-Vhxc6jBEePJXPUAXzvF41T">
            I vår höstbudgetmotion föreslog vi en satsning på bredband på
            landsbygden på 200 miljoner kronor per år under utgiftsområde
            19. Vi välkomnar regeringens förslag att nu föreslå samma belopp.
            Vi beklagar dock att regeringen har valt att även fortsatt lägga
            in satsningen i landsbygdsprogrammet. Det försvårar jämförelser.
            Räknat på jämförbart sätt satsar vi fortfarande mer än regeringen
            på landsbygdsprogrammet. Genom att frigöra bredbandssatsningen
            från EU:s landsbygdsprogram minskar vi dessutom krånglet för de
            ansökande.
          </p>
          <head type="h3" xml:id="i-LDLHSaKkSKGW4izC7gcHJ9">
            4.5.5 Stadsmiljöprogram
          </head>
          <p xml:id="i-FRRKeN91mcw1hVnKA2JRmS">
            För att minska klimatutsläppen från transportsektorn måste fler
            åka kollektivt, cykla eller promenera. Inte minst i städerna finns
            mycket goda förutsättningar för klimatsmarta resor och ett transportsnålt
            samhälle. Ändå väljer Alliansen att prioritera stora motorvägsprojekt
            framför nya järnvägsspår, bättre kollektivtrafik eller fler cykelvägar.
            I den nationella transportplanen planeras mindre än en procent
            av budgeten att gå till cykling, trots att få andra infrastrukturinvesteringar
            ger så stor samhällsnytta som just cykelsatsningar. 12 Samtidigt
            har Alliansen höjt banavgifterna och tagit bort stödet för inköp
            av kollektivtrafikfordon, vilket har bidragit till de kraftigt
            ökade biljettpriserna.
          </p>
          <p xml:id="i-8WQcUYsrd9xx4kd1enGk8Y">
            Miljöpartiet vill ändra på detta. Därför föreslår vi ett stadsmiljöprogram
            med satsningar på kollektivtrafik, cykel och järnväg. Totalt avsätter
            vi 30 miljarder kronor fram till 2025 för satsningar och medfinansiering
            till projekt och åtgärder som bidrar till ökad andel kollektivtrafik,
            gång och cykel och minskad andel bil- och lastbilstrafik i städerna.
            I programmet ingår ett särskilt stöd till utbyggnad av spårvägar
            och tunnelbana, och cykelsatsningar . Även särskilda satsningar
            på regionaltåg finns med, vilket underlättar för klimatsmart resande
            kring och mellan städer. Förslaget får stöd av motsvarar den statliga
            FFF-utredningen, som föreslår att medel i storleksordningen 30
            miljarder kronor tas från väginvesteringar till medfinansiering
            av satsningar som minskar städernas klimatutsläpp. 13
          </p>
          <p xml:id="i-E36RxFuke2t4CmxCSABxqY">
            Genom vårt program blir det enklare och billigare att välja det
            klimatsmarta alternativet. Med fler resor i kollektivtrafiken,
            på cykel och till fots får vi renare luft, bättre hälsa och mer
            yta att bygga bostäder på. En trevligare, sundare och mänskligare
            stadsmiljö.
          </p>
          <head type="h1" xml:id="i-9Gr95LGhveCUeHDoij6VYh">
            5 Nya jobb
          </head>
          <p xml:id="i-SZhTn6DnLuLFVukuKZfM1U">
            Arbetslösheten i Sverige är hög och långtidsarbetslösheten bland
            unga har nästan fördubblats de senaste åren. Trots detta, och
            trots att jobben är en av väljarnas viktigaste frågor i EU-valet
            och riksdagsvalet, så har debatten om jobben svalnat. Det är oroväckande.
            För Moderaterna är skattesänkningar och jobbpolitik samma sak.
            Under våren har Moderaterna lovat att pausa ytterligare skattesänkningarna
            i två år. Frågan som då uppkommer är: Var är Reinfeldts jobbpolitik?
          </p>
          <p xml:id="i-UtMqaz3VbDN229bX3Ym888">
            Med en arbetslöshet på över 8 procent behövs en aktiv politik
            för nya jobb i närtid. Miljöpartiet gör investeringar i välfärd
            och gröna sektorer vilket skapar nya jobb i hela landet på kort
            och lång sikt inom både privat och offentlig sektor. På kort sikt
            skapar våra investeringar 30 000 nya jobb och genom att satsa
            på utbildning och kompetens blir dessutom jobben tillgängliga
            för fler.
          </p>
          <head type="h2" xml:id="i-88niK2zuLq3kDTABBLVTW1">
            5.1 Fler unga i arbete
          </head>
          <p xml:id="i-5zBzj2QZB7F732avbarnBV">
            Ungdomsarbetslösheten i Sverige är högre än i andra jämförbara
            europeiska länder. Det beror dels på att den ekonomiska krisen
            drabbar de unga i högre utsträckning och dels på att många unga
            lämnar gymnasiet utan fullständiga betyg. Alliansregeringens åtgärder
            mot ungdomsarbetslösheten har inte fungerat och arbetslösheten
            bland unga biter sig fast (se diagram 16). Att andelen unga som
            varken studerar eller arbetar inte har minskat är ett av regeringens
            största misslyckanden på arbetsmarknadsområdet.
          </p>
          <head type="h1" xml:id="i-SxPWuKUPBR5tYucCz25uJ7">
            Diagram 16. Arbetslöshet bland unga, 15-24 år
          </head>
          <p xml:id="i-KquSFoVWDvu72KWPm7sdqB">
            Miljöpartiet har en kraftfull politik för att bryta ungdomsarbetslösheten,
            som grundar sig på en politik för fler jobb, bättre matchning
            och fler utbildningsplatser.
          </p>
          <p xml:id="i-Ai3SPV3Ec2qU7Pb9rmm8pq">
            Nyckeln till fler jobb finns i småföretagen – men svensk politik
            fungerar fortfarande som under industrisamhället. Inställningen
            att alla ska bli anställningsbara räcker inte. Många unga kan
            och vill driva företag men regelkrångel, byråkrati och ekonomisk
            osäkerhet gör att de flesta inte vågar. Sverige behöver en anda
            där egenföretagande är ett positivt och attraktivt yrkesval, inte
            en sista utväg för arbetssökande.
          </p>
          <head type="h3" xml:id="i-7bFKgJTtWuJgg1QxFmx4mE">
            5.1.1 Fler jobb
          </head>
          <p xml:id="i-PAoyLrar5WmSi8pafNJaBb">
            Miljöpartiet vill minska avståndet mellan utbildning och arbetsliv.
            Sommarjobb är många ungas första kontakt med arbetslivet. Sommarjobb
            ger ungdomar möjlighet till egen försörjning och något meningsfullt
            att göra när möjligheterna till fritidsaktiviteter minskar under
            sommaren.
          </p>
          <p xml:id="i-MDs5zhYf7zvjWrZgfY47KF">
            Miljöpartiet vill stötta unga med goda affärsidéer. Vi vill därför
            införa ett statligt företagslån för unga, med villkor som liknar
            CSN:s studielån. Vi vill också slopa egenavgifterna under de första
            två åren för alla nystartade enmansföretag med ägare under 26
            år, samt utveckla starta-eget-bidraget genom att sänka åldersgränsen
            till 20 år och slopa kravet på att vara arbetslös.
          </p>
          <head type="h3" xml:id="i-7gjxtNPSYYsXavzWf95zM5">
            5.1.2 Bättre matchning
          </head>
          <p xml:id="i-UwVJdAcvEW8hRgrmfiAQbp">
            Miljöpartiet vill satsa på lokala arbetsförmedlingar, så kallade
            startcentraler. Det ska vara en en-dörr-in-verksamhet dit ungdomar
            kan gå redan första dagen i arbetslöshet för att få individuellt
            anpassad hjälp. Här ska alla personer som en ung arbetslös person
            kan tänkas behöva samlas – representanter för Arbetsförmedlingen,
            socialtjänsten, Försäkringskassan och det lokala näringslivet
            till exempel. Vi vill också att kommunernas ansvar för de unga
            arbetslösa förstärks. Kommunerna ska erbjuda åtgärder åt arbetslösa
            unga upp till 25 år och aktivt söka upp dessa.
          </p>
          <head type="h3" xml:id="i-22Yj9H894iwnj1w6HfvrSc">
            5.1.3 Fler utbildningsplatser
          </head>
          <p xml:id="i-SZkaDZ93DPq6vqE9QPihM6">
            Utbildningssystemet är ungas viktigaste väg till att hitta ett
            passande yrke och en egen försörjning. Gymnasiekompetens är det
            nya minimikravet för att få jobb. Yrkesprogrammen på gymnasiet
            fyller en viktig funktion, men regeringens reformer har resulterat
            i att ansökningarna till yrkesprogrammen har minskat drastiskt.
          </p>
          <p xml:id="i-2PG98voDaFE2QZbNWo61wy">
            Miljöpartiet vill ha fler individuella, flexibla vägar till gymnasiekompetens.
            Vi föreslår en utbyggnad av folkhögskolorna och den kommunala
            vuxenutbildningen med sammanlagt 15 000 nya platser. Vi vill att
            alla gymnasieutbildningar ska leda till högskolebehörighet och
            att praktik ingår i alla praktiska gymnasieutbildningar. Miljöpartiet
            vill ha fler platser på utbildningar som inriktar sig på branscher
            med arbetskraftsbrist – till exempel undersköterskor och lastbilsmekaniker.
          </p>
          <head type="h2" xml:id="i-VSuAtABZEgdY1BpPPn9y4m">
            5.2 Företagande
          </head>
          <p xml:id="i-UEc3oA3WVkGhJ64xsr5rDc">
            Sveriges småföretagare pekar ut den höga nivån på arbetsgivaravgiften
            och det betungande sjuklöneansvaret som de två största hindren
            för att de ska kunna växa och skapa nya jobb. 14 Miljöpartiet
            vill därför reducera arbetsgivaravgiften för alla företag och
            särskilt för småföretagen. Vi föreslår att avgiften sänkts med
            10 procentenheter på en lönesumma på upp till 760 000 kronor.
            Förslaget ger en skattelättnad på upp till cirka 76 000 kronor
            per år vilket är betydelsefullt för ett litet företag. Egenföretagare
            får motsvarande sänkning av egenavgiften.
          </p>
          <p xml:id="i-GcPAar5ujaQP992vwYECS3">
            Miljöpartiet föreslår också att sjuklöneansvaret för de minsta
            företag slopas helt. Vi menar att det är en bättre modell för
            att minska kostnaderna och riskerna för småföretag än den som
            regeringen presenterat.
          </p>
          <p xml:id="i-YNkz5558v455obc9YK6rLt">
            Miljöpartiet har en robust politik för minskat regelkrångel för
            företagare. Sedan tidigare har vi föreslagit ökat myndighetsfokus
            på minskad regelbörda, permanentat Regelråd, att inrätta ett regelkravsregister
            och att sprida regelförenklingsarbetet till kommuner och landsting.
            Vi avsätter pengar för att utveckla besöksnäringen i Sverige.
            Miljöpartiet förstärker både kommunernas och länsstyrelsernas
            förutsättningar att effektivisera handläggningen och satsar på
            samverkansprojekt med syfte att optimera handläggningstiderna.
          </p>
          <head type="h3" xml:id="i-7sZ2NNFfPb3aeiBSw5bsYw">
            5.2.1 Stimulera växtkraft i besöksnäringen
          </head>
          <p xml:id="i-WSXKhsH58k8PBu5whqNLnJ">
            Det utländska turister främst förknippar Sverige med är svensk
            natur. Naturguidningar syftar till att vägleda turister i naturen
            och att förmedla kunskap om naturen och kulturlandskapet. I dag
            beskattas naturguidningar med den högsta momssatsen på 25 procent.
            Jämförbara turismtjänster så som djurparksbesök, sightseeingturer
            och inträden till privata museer klassificeras som transporter
            eller kultur och har därmed en moms på 6 procent. De flesta företag
            som ägnar sig åt naturguidning är små, ofta enmansföretag. Naturturismföretagare
            är i regel lokaliserade till landsbygden vilket innebär att en
            momsreduktion sannolikt bidrar till fler arbetstillfällen på landsbygden.
          </p>
          <p xml:id="i-LW95rAnkhWomHncUAMYrP7">
            Miljöpartiet vill främja verksamheter så som fiske, fjällvandringar
            och kajakturer genom en momssänkning på naturguidningar till sex
            procent.
          </p>
          <head type="h2" xml:id="i-HxoxEdMxfVo7WXFK5ZRiRb">
            5.3 Industripolitik
          </head>
          <p xml:id="i-GyaoQPBrSyWWvqcDdppZSC">
            Miljöpartiet vill att svenska industriföretag ska fortsätta att
            utvecklas och moderniseras, genom att investera mer i forskning
            och utveckling och skapa bättre förutsättningar för produktutveckling.
          </p>
          <p xml:id="i-2roaHEvjUL3qqXjRKu9THL">
            Vi föreslår en grön innovationsfond med syfte att stimulera forskning
            i svenska företag att utveckla nya miljöanpassade produkter och
            produktionstekniker som ökar Sveriges konkurrenskraft och skapar
            nya jobb. Vi ser stor potential för ökad industriexport och nya
            gröna svenska exportframgångar. Andra industriförslag är en ny
            riskkapitalsatsning och medel för ett demonstrationsprogram för
            svensk miljöteknik. Miljöpartiet föreslår också att en ny grön
            investeringsbank upprättas och finansieras genom att medel flyttas
            från Fourier transform. En liknande institution finns redan i
            dag i Storbritannien. En grön investeringsbank kan ge kapital
            till investeringar i förnybar energi, klimatsmarta renoveringar
            av bostäder och annan verksamhet och infrastruktur som bidrar
            till att minska våra klimatpåverkande utsläpp.
          </p>
          <head type="h1" xml:id="i-C8Cr1SZtLVu3m2kgkabR9p">
            6 Jämställdhet
          </head>
          <p xml:id="i-MpBNFhYjEKkxAZrLKoknv6">
            Miljöpartiet är ett feministiskt parti. Det innebär att vi med
            politiska verktyg vill motverka den rådande könsmaktsordningen,
            där män har mer makt än kvinnor. För Miljöpartiet är jämställdhet
            i grunden en frihetsfråga. Människors möjligheter att leva sina
            liv ska inte begränsas av kön eller könsidentitet. En modern och
            radikal politik för ökad jämställdhet lägger fokus på° mäns och
            kvinnors lika möjligheter på° såväl arbetsmarknaden som i ansvaret
            för hem och familj.
          </p>
          <head type="h2" xml:id="i-VSRZRk1JHMS7zBYgaJfm61">
            6.1 Stoppa näthatet
          </head>
          <p xml:id="i-YNHESftsv82tceWXUSBh2B">
            Sociala medier på internet har inneburit en revolution för människors
            möjligheter att mötas utan att vara på samma fysiska plats. Framför
            allt unga lever en stor del av sitt sociala liv på nätet. Den
            här utvecklingen har gått fort, och en stor del av samhället har
            inte hängt med. Enligt organisationen Friends har var tredje ung
            person blivit kränkt på nätet det senaste året. Hårdast utsatta
            är tonårstjejer som spenderar mycket tid på sociala medier. Miljöpartiet
            vill ge polis och åklagare ett uppdrag att förbättra och effektivisera
            hanteringen av de ökande brotten via internet.
          </p>
          <head type="h2" xml:id="i-Kt7aqUWVDwnmHobJJcgikV">
            6.2 Samtycke är en självklarhet
          </head>
          <p xml:id="i-3pLhBuGhmHpSvMP42MYjX5">
            Den senaste tidens domar i våldtäktsmål, där misstänkta män har
            friats trots att kvinnor tydligt sagt nej till sexuellt umgänge,
            har visat behovet av en samtyckesparagraf i våldtäktslagstiftningen.
            Miljöpartiet har utrett frågan och har ett färdigt förslag för
            hur en sådan paragraf kan införas i våldtäktslagstiftningen.
          </p>
          <p xml:id="i-XiAdHADzyp61jBABEN1qkj">
            De kvinnojourer som verkar på nationell nivå ska också kunna
            finansieras nationellt. Även de jourer som verkar på lokalnivå
            behöver en stabil basfinansiering därför behöver kvinnojourernas
            ekonomiska förutsättningar ses över och stärkas.
          </p>
          <head type="h2" xml:id="i-VVWTT8JekPPgsks43MaeJb">
            6.3 Jämställd arbetsmarknad
          </head>
          <p xml:id="i-8U9S5zEizAMsZeGoxkU9nf">
            Regeringens ekonomiska politik har missgynnat kvinnor. Löneskillnaderna
            mellan män och kvinnor är i dag runt 14 procent och inkomstskillnaderna
            har ökat med 38 procent sedan regeringen tillträdde 2006. Det
            beror på att jobbskatteavdragen i högre utsträckning gynnar män
            som grupp samtidigt som nedskärningar i exempelvis a-kassa, sjukförsäkringen
            missgynnar kvinnor som grupp. Nedskärningar i vård och omsorg
            innebär att kvinnor måste ta ett större ansvar för att vårda anhöriga.
            Antalet sjukskrivningar ökar, och mest ökar de bland unga kvinnor.
            Fortfarande tar kvinnor ett större ansvar för familj och hem;
            män tar bara ut 24 procent av föräldraledigheten.
          </p>
          <p xml:id="i-WJDq7TFFPV5TRzvogctGVQ">
            Miljöpartiet har en offensiv politik för en jämställd arbetsmarknad.
            Vi vill införa en tredelad föräldraförsäkring, som ökar incitamenten
            för män att ta ökat ansvar för hem och familj. Politiskt styrda
            arbetsgivare måste avsätta resurser för jämställda löner. Miljöpartiet
            vill lagstifta om kvotering av kvinnor till bolagsstyrelser i
            både offentliga och privata börsnoterade bolag. Vi vill också
            ta initiativ till ett handslag för jämställda löner mellan fackförbund
            och arbetsgivare. Det är också viktigt att komma till rätta med
            arbetsmiljön i de kvinnodominerade branscherna, framför allt vård
            och omsorg, där många kvinnor sliter ut sig eller arbetar ofrivillig
            deltid. Miljöpartiet vill öka bemanningen och ge möjlighet till
            kompetensutveckling inom äldreomsorgen. Vi vill öka människors
            möjlighet att bestämma över sin arbetstid genom rätt till heltid
            och rätt till deltid samt införa kraftfulla regler för att stävja
            missbruket med visstidsanställningar och delade turer. Därtill
            behövs även aktiva åtgärder för att fler män ska välja kvinnodominerade
            utbildningar och yrken.
          </p>
          <head type="h2" xml:id="i-Dtutc14GertJYMw2w3fW6q">
            6.4 Genuspedagogik
          </head>
          <p xml:id="i-RTSEt26ujVFEG7ChQ32bB7">
            Uppdelningen i tydliga könsroller börjar redan i förskola och
            skola. Miljöpartiet vill satsa på normkritisk pedagogik i skola
            och förskola. Eleverna ska få stöd i att välja utbildning och
            yrke utifrån intresse snarare än kön och traditionella mönster.
            Vi vill inrätta ett resurscentrum för normkritisk och antirasistisk
            pedagogik.
          </p>
          <head type="h1" xml:id="i-89bKEK8RXStXV1qvoLF43M">
            7 Välfärd med hög kvalitet
          </head>
          <p xml:id="i-XVyXUv4R1L1fHwZwcVR4U5">
            Samhället är som starkast när vi gemensamt tar hand om varandra
            när vi är som bräckligast. Välfärd skapar frihet och trygghet.
            Därför vill vi ha goda välfärdsinstitutioner som tillhandahåller
            vård, skola och omsorg när vi behöver det och trygghetssystem
            som stöder den som är sjuk eller utan arbete.
          </p>
          <p xml:id="i-C4jZmTe9uVUwKUU9hLZPdv">
            Alla ska kunna lita på skolan, vården och omsorgen i Sverige,
            oavsett vem som utför den. Eleverna ska få de verktyg de behöver
            för att kunna nå sin fulla potential. Patienterna ska få god vård
            på rätt sätt och i rätt tid och Sveriges äldre ska få en trygg
            och professionell omsorg. Välfärden ska finnas tillgänglig för
            alla på lika villkor, oavsett kön, etnicitet, könsidentitet, sexuell
            läggning, religion, ålder eller funktionsnedsättning.
          </p>
          <p xml:id="i-Kx6KZZsrgyry2QKcDeVajZ">
            Miljöpartiet anser att vinster som välfärdsaktörer gör ska återinvesteras
            i verksamheten. Vi vill främja idéburna verksamheter inom välfärdssektorn.
          </p>
          <p xml:id="i-PAWY42nit5q4xyJAwQMMC2">
            Personalen inom äldreomsorg, samt hälso- och sjukvård vittnar
            om orimlig tidspress, hög arbetsbelastning och dålig organisation
            av arbetstiden. Det är en situation som har lett till att få söker
            arbete inom vård och omsorgsyrken. Äldreomsorgen är hårt drabbad
            av sjukskrivningar och förtidspensioneringar. Dessa utmaningar
            medger även regeringen men insatser för att möta dem saknas. Personalen
            i den kvinnodominerade vård- och omsorgsbranschen ska inte slita
            ut sig på jobbet. Landstingens ekonomiska förutsättningar är varierande
            – så varierande att det inte går att säga att vården i landet
            sker på lika villkor oavsett var den utförs. Alltför ofta drabbas
            patienter av en allvarlig skada eller utsätts för allvarliga risker
            i hälso- och sjukvården. Tillgången till förlossningsvård och
            akutvård varierar beroende på var i landet patienten bor. Inom
            äldreomsorgen ökar personalomsättningen och sjukskrivningarna
            bland personalen. Problemen att rekrytera och behålla ny personal
            är mycket stora. Risken för felbehandlingar ökar, liksom de äldres
            otrygghet. Läkarbrist leder till att många landsting har höga
            kostnader för hyrläkare, vilket drabbar annan vård och det är
            även brist på specialistsjuksköterskor.
          </p>
          <head type="h2" xml:id="i-MHDx6RwF4sb6yjFDoMote7">
            7.1 Så säkras kvaliteten
          </head>
          <p xml:id="i-6tS6DqLP4AQqbPnJ317j4r">
            Välfärdstjänster inom vård, skola och omsorg ska erbjudas alla
            människor på lika villkor och efter behov. Resurserna till välfärden
            ska användas så att tjänsterna har hög kvalitet och utförs med
            höga sociala, ekologiska och ekonomiska krav. Vid fördelning av
            resurser till olika välfärdsområden ska hänsyn tas till att behoven
            kan se olika ut. Det kan till exempel ske genom olika former av
            socioekonomisk viktning. Välfärdens verksamheter får inte hanteras
            som vilken marknad som helst. Vi är inte konsumenter i förhållande
            till välfärden, vi är medborgare.
          </p>
          <p xml:id="i-TsE5Fz4ksARpJuAJfwaf96">
            Vid upphandlingar av tjänster ska kvalitet vara högt värderat.
            I upphandlingar ska krav ställas vad gäller miljö, sociala villkor
            samt arbetsmiljö. Kvaliteten ska också ständigt följas upp. All
            verksamhet ska vara underställd tillsyn av en offentlig myndighet
            som ytterst ska kunna stoppa verksamhet som inte håller måttet.
          </p>
          <p xml:id="i-JZGTeoYuRBjX2kmDZNJ8Kf">
            I offentligt finansierad verksamhet ska samma regelverk gälla,
            oavsett huvudman. För att säkerställa kvalitet och rättssäkerhet
            i välfärdssektorn vill vi stärka elevers, patienters, brukares
            och äldres inflytande över verksamheten. Oegentligheter ska kunna
            påtalas och åtgärdas. Därför vill vi att meddelarfriheten, rätten
            att anonymt lämna ut uppgifter om verksamheten, ska vara en självklarhet
            för all personal.
          </p>
          <p xml:id="i-CCA8TfzihArR22tiN3kktN">
            Istället för det kortsiktiga fokus regeringen haft i sin kömiljard,
            vill Miljöpartiet se en hälsomiljard som syftar till hälsofrämjande
            vård och långsiktiga åtgärder. I vårbudgetpropositionen föreslår
            regeringen en särskild satsning på cancervården. Med tanke på
            att patientorganisationer, RCC, professioner och vårdgivare kommer
            finnas med i processen, anser vi att satsningen är ett steg i
            rätt riktning på ett område där nuvarande olikhet för patienters
            tillgång till vård inte är rimlig.
          </p>
          <head type="h2" xml:id="i-YbepG6FwN2Ub8syHDwdTbL">
            7.2 Personalsatsningar i välfärden
          </head>
          <p xml:id="i-He9mNyWXS7wcw13TM3mD9H">
            Personaltätheten behöver öka för att säkra kvaliteten inom äldreomsorgen.
            Miljöpartiet ser behov av en satsning inom välfärden som berör
            personal, utbildning och struktur. Vi föreslår en satsning för
            att öka personaltätheten i vården, skolan och äldreomsorgen, genom
            att tillföra pengar till kommuner och landsting. På så vis stärks
            kvaliteten i välfärden samtidigt som vi skapar nya jobb. Miljöpartiet
            vill återanställa viktiga kompetenser som skurits bort från svensk
            skola såsom speciallärare, kuratorer, fritidspedagoger, studievägledare
            och skolbibliotekarier. Genom en statlig medfinansiering vill
            vi anställa 10 000 nya medarbetare till förskola och skola.
          </p>
          <head type="h3" xml:id="i-Fttoe3i5o23td8CGzs5mH3">
            7.2.1 Utbildningssatsningar för vårdpersonal
          </head>
          <p xml:id="i-YSgmrHpxMVqL71DL4cMBLq">
            Miljöpartiet vill förstärka läkarutbildningen med totalt 1 000
            nybörjarplatser under de kommande fyra åren. Vi vill se utbildningsanställningar
            med lön för sjuksköterskor som utbildar sig till specialistsjuksköterskor
            och avsätter medel till ett särskilt pilotprojekt inom äldreomsorg,
            psykiatri och glesbygdsmedicin Att regeringen skapar fler utbildningsplatser
            till specialistsjuksköterskor är bra, men otillräckligt för att
            motivera fler att utbilda sig. Den legitimerade personalens administrativa
            börda måste minska.
          </p>
          <head type="h3" xml:id="i-TWrEjw4kU9RCGHq1AmgEEk">
            7.2.2 Arbetsmiljösatsning i äldreomsorgen
          </head>
          <p xml:id="i-AyoFFQbzLsSUhEGzEJ3FsZ">
            Miljöpartiet föreslår en satsning på personalens arbetsmiljö
            i form av arbetstidsförkortning med bibehållen lön genom en pott
            som kommunerna kan ansöka från för att förkorta arbetstiden för
            personal i äldreomsorgen. Kombinationen av de här satsningarna
            kommer att ge en mer rimlig arbetssituation för personalen och
            därmed bättre vård och omsorg för de äldre.
          </p>
          <head type="h2" xml:id="i-ATBuvhoJR3Qo5NtvJAzEZv">
            7.3 Satsning på folkhälsa
          </head>
          <p xml:id="i-XvpnJRqsB1NBRrbmRojods">
            Ekonomisk politik och förslag inom de flesta politik områden
            inverkar på ett samhälles sociala hållbarhet. Samhällen med social
            hållbarhet har också bättre hälsa och ekonomisk utveckling. I
            dagsläget skiljer sig till exempel den förväntade livslängden
            beroende på var man bor och vilken utbildning man har. Ojämlika
            levnadsvillkor orsakar detta och är möjliga att påverka med politiska
            beslut. Regeringen duckar för den ökade ojämlikhet som deras politik
            skapar och tenderar att se folkhälsa som individens val av levnadsvanor.
          </p>
          <p xml:id="i-3ZTSujh6KTQdPXFzLXnY4Y">
            Miljöpartiet vill se en nationell folkhälsokommission för att
            utjämna ojämlikheterna i hälsa, enligt de rekommendationer som
            World Health Organization (WHO) tagit fram. 15 Vi anser också
            att det behövs en folkhälsolag för krav på åtgärder på olika nivåer.
          </p>
          <p xml:id="i-SnfLXPFcwRn6tutsfXP5uF">
            Regeringen har lagt förslag om bristande tillgänglighet som diskrimineringsgrund.
            Miljöpartiet välkomnar detta, men anser att lagen bör göras mer
            omfattande för förbättrad tillgänglighet i praktiken.
          </p>
          <p xml:id="i-6R2mMxNz1zubnSaars3JyQ">
            Situationen för personer med funktionsnedsättning behöver förbättras.
            Det gäller tillgången till arbetsmarknaden på samma villkor som
            andra, ett tillgängligt samhälle i brett perspektiv och att enskilda
            verkligen får de insatser de har rätt till. Miljöpartiet föreslår
            flexjobb som en ny reform på arbetsmarknadsområdet. Vi välkomnar
            att regeringen har lagt förslag om bristande tillgänglighet som
            diskrimineringsgrund, men anser att lagen bör göras mer omfattande
            för förbättrad tillgänglighet i praktiken och skifte i synsätt.
          </p>
          <head type="h1" xml:id="i-J6qh16RdMasZNGtpVaJ6S">
            8 Ett samhälle för alla
          </head>
          <p xml:id="i-VTw2rm1WjJse2SysumAHeL">
            För Miljöpartiet hänger all politik samman. Hur bostadssituationen
            och den upplevda tryggheten är påverkar den enskildes livsval.
            Här pekar vi ut några områden där vi ser särskilda behov av utveckling,
            för att på riktigt bygga ett samhälle för alla.
          </p>
          <head type="h2" xml:id="i-KVZBGE5MfAa1iCt6ukpNkW">
            8.1 Förortens framtid
          </head>
          <p xml:id="i-8PQkvjwesgD46ganByuKkc">
            Många miljonprogramsområden har ett skriande behov av renovering
            men regeringen gör inget åt saken. Upprustningen av miljonprogrammen
            kan bli en av Sveriges bästa investeringar för framtiden. I regeringens
            vårbudget finns dock inga initiativ för att satsa på förorterna
            och miljonprogrammen. Redan i dag sprudlar dessa områden av idéer.
            Vi ser ungdomar som drar igång folkbildningsprojekt och stadsodlingar.
            Nya företag föds och konstnärliga talanger utvecklas. Miljöpartiet
            vill att den sortens initiativ fortsätter att växa och spridas.
          </p>
          <head type="h3" xml:id="i-Ly6GBgrRKcB4bDrtJbxQuw">
            8.1.1 Stöd till upprustning av miljonprogrammets bostäder
          </head>
          <p xml:id="i-9sNYD48sZNpjEzgjr1KkzM">
            Genom att satsa på upprustning skapas energieffektiva och fräscha
            bostäder. Ett sådant arbete skulle också kunna innebära många
            nya jobb för arbetslösa i områdena. För att ge en ordentlig skjuts
            i upprustning och energieffektivisering föreslår Miljöpartiet
            att ROT-avdraget utvidgas för att kunna användas vid upprustning
            av flerbostadshus.
          </p>
          <head type="h3" xml:id="i-PZL1U44yFWV6h88JSXRPFd">
            8.1.2 Kollektivtrafik
          </head>
          <p xml:id="i-VaVXD78rHrBfNHAtrSbkVq">
            Miljöpartiet vill också göra det enklare för människor att röra
            sig till, från och mellan miljonprogramsområden. Ett sätt att
            öppna upp är flera mötesplatser, nya gångstråk och cykelbanor.
          </p>
          <head type="h3" xml:id="i-J7w4gZB2AYY2YjzioGB1rc">
            8.1.3 Matchning och nya jobb när områden lyfts
          </head>
          <p xml:id="i-LFTogRcj9NgoYVqraY5f3m">
            Miljöpartiet föreslår att Arbetsförmedlingen ska samverka med
            kommunerna om så kallade startcentraler. På startcentralerna ska
            all kompetens finnas samlad under ett tak – alltifrån arbetsförmedlare
            till socionomer. Där ska även finnas företagslotsar som hjälper
            företag att hitta rätt i den byråkratiska djungeln. Vi vill att
            startcentralerna placeras i områden med hög arbetslöshet, exempelvis
            förorternas miljonprogram. Miljöpartiet vill även se en branschinriktad
            jobbutbildning med fokus på just upprustning.
          </p>
          <head type="h3" xml:id="i-7bH5GagcEKjUuxbwbsTMQn">
            8.1.4 Bra utbildning oavsett bostadsområde
          </head>
          <p xml:id="i-4cwTUVfT37e3obo4vREsns">
            Folkhögskolornas speciella studiemiljö och pedagogik fyller en
            viktig funktion för att fånga upp personer som står utan varken
            jobb eller utbildning. Miljöpartiet vill därför göra folkhögskolan
            tillgänglig för fler genom att bland annat stödja inrättandet
            av nya folkhögskolor, eller filialer till befintliga folkhögskolor,
            i miljonprogramområden. Miljöpartiet vill underlätta för skolor
            i olika miljonprogramförorter att utveckla profilutbildningar.
          </p>
          <head type="h3" xml:id="i-FkykzNxohq6o7ueQrkT4Wc">
            8.1.5 Sociala investeringar
          </head>
          <p xml:id="i-WD9yFmcPXu3qf3tg12nd14">
            Genom att satsa på förebyggande åtgärder i tidigt skede kan samhället
            använda resurserna på ett effektivt sätt. I grunden handlar det
            om specifika och riktade insatser mot särskilt utsatta individer
            eller grupper. Miljöpartiet investerar därför i sociala investeringsfonder
            som kommunerna kan söka pengar ifrån.
          </p>
          <head type="h3" xml:id="i-WrovPB7hqka7uYBuXtSNyk">
            8.1.6 Idrotts- och kultursatsning
          </head>
          <p xml:id="i-3QyZ8dUEBNDwKJh6nC6Qzg">
            I vissa stadsdelar och kommuner tillåts träningsanläggningar
            att förfalla och fritidsgårdar läggs ner. Många ungdomar saknar
            därmed möjlighet till sysselsättning när skolan är slut för dagen.
            Miljöpartiet anslår medel till en idrottssatsning särskilt riktad
            mot miljonprogramsområden. Pengarna ska gå till att skapa bra
            anläggningar och träningsmiljöer, och att utveckla träningsformerna
            så att fler kan lockas till idrotten. Vi investerar även i en
            särskild kultursatsning i miljonprogramsområden, för att utveckla
            teater, slöjd, konst eller kultur- och musikskolor.
          </p>
          <head type="h2" xml:id="i-KFeuih6TyK3DfrdXyMuAWX">
            8.2 Ett samhälle för alla barn och familjer
          </head>
          <p xml:id="i-XfKkNvSdSbFErMDpDm6qKn">
            Barn i ekonomiskt utsatta familjer lever ofta under otrygga förhållanden
            och risken att utsättas för våld är betydligt högre. De har oftare
            sämre hälsa och sämre tillgång till fritidsaktiviteter. Ekonomisk
            utsatthet är också en riskfaktor för att gå ut grundskolan utan
            fullständiga betyg.
          </p>
          <p xml:id="i-9cRVE62WUMNcj9W66mSbQG">
            År 2012 levde 52 600 barn i familjer med långvarigt ekonomiskt
            bistånd, vilket motsvarar 2,79 procent av alla barnfamiljer. Det
            är en stor andel för ett land med så goda ekonomiska förutsättningar.
            Här har regeringen inte gjort tillräckligt. Den fritidspeng som
            regeringen lagt förslag om är i sammanhanget en kosmetisk insats.
          </p>
          <head type="h3" xml:id="i-HfQTMMsC4Bg9fyvMg8Fe1x">
            8.2.1 Insatser för att minska den ekonomiska utsattheten
          </head>
          <p xml:id="i-LEaQEa4ZPqTPCZ7bDUKBiQ">
            Sverige bör, i enlighet med kritik från FN:s barnrättskommitté,
            ta fram en nationell handlingsplan som tar ett helhetsgrepp för
            att minska den ekonomiska utsattheten. Det är också viktigt att
            se över normen för försörjningsstöd och att arbetsmarknads- och
            socialförsäkringen ska omfatta fler i stället för färre. Miljöpartiet
            vill även höja taket i bostadsbidraget så att fler omfattas. I
            ett långsiktigt perspektiv är skolan och dess kompensatoriska
            funktion mycket viktig för att ge alla barn lika möjligheter oavsett
            föräldrars socioekonomiska bakgrund. Miljöpartiet har ett stort
            antal åtgärder på skolområdet som syftar till detta (se avsnitt
            4 om utbildningspolitik).
          </p>
          <p xml:id="i-BRfDeWiD8MUh75igjG6iWD">
            För att nå ensamståendeföräldrarna som har de svåraste ekonomiska
            villkoren, vill Miljöpartiet höja underhållsstödet. Vi vill också
            underlätta den ekonomiska situationen för ensamstående med försörjningsansvar
            och som har barnen boende hos sig under hela eller delar av året.
            Därför föreslår vi att en skattereduktion, lika för båda föräldrarna,
            utreds. En sådan skattereduktion skulle vara omfördelande på så
            sätt att låginkomsttagare får mer i förhållande till sin inkomst
            än höginkomsttagare. Förslaget kan på så sätt utjämna den ekonomiska
            skillnaden mellan kvinnor och män något eftersom fler kvinnor
            lever ensamstående med barn.
          </p>
          <head type="h3" xml:id="i-QHAy7Pmqw7PXXEMcMVmQLG">
            8.2.2 Familjecentraler
          </head>
          <p xml:id="i-Uk43RytmUNmr9oAvUpqdEe">
            Familjecentraler samlar förebyggande och stödjande insatser för
            barn och familjer. En familjecentral innehåller mödrahälsovård,
            barnhälsovård, öppen förskola och förebyggande socialtjänst men
            även andra yrkeskategorier kan komma till familjecentralerna.
            De fyller på så sätt en viktig funktion, både för att lätt få
            tillgång till resurser, kunskap och träffa andra personer. Centralerna
            ger möjlighet att i ett tidigt skede uppmärksamma särskilda behov
            och stöd. Miljöpartiet avsätter medel för nystart eller vidareutveckling
            av familjecentraler inom ramen för vår satsning på miljonprogram.
            Insatsen samfinansieras med kommun och landsting.
          </p>
          <head type="h2" xml:id="i-NypL6tMQHVFp742ghWUQqb">
            8.3 Riktig trygghet
          </head>
          <p xml:id="i-XaHRiqP5xQFyZLBEFhLNtt">
            Alla som vistas i Sverige har rätt att känna sig trygga och säkra.
            Samhället måste arbeta med underliggande olösta samhällsproblem
            som fattigdom, arbetslöshet och missbruk för att minska med brottsligheten.
            Men trygghet handlar inte bara om att slippa utsättas för brottslighet.
            Trygghet handlar också om att få sina behov av bostad, mat för
            dagen, omtanke och omvårdnad tillgodosedda.
          </p>
          <p xml:id="i-BDbneumgG6YcoR8Z1j2N7q">
            Samhällelig trygghet byggs underifrån med bra skolor, fler mötesplatser,
            minskade klyftor och låg arbetslöshet. Miljöpartiets politik för
            att alla som finns i vårt land ska känna riktig trygghet utgår
            både från förslag för att polisen mer effektivt ska kunna arbeta
            för att minska brottsligheten och förslag som förbättrar det brottsförebyggande
            arbetet i syfte att skapa långsiktig social hållbarhet.
          </p>
          <head type="h3" xml:id="i-RTzU6A1LJS7ej9Dt4yUC1N">
            8.3.1 Effektivt polisväsende
          </head>
          <p xml:id="i-2vwooDpHWsDaADGks2D3GG">
            Polisen måste bli mer effektiv. Trots att polisväsendet i dag
            har 4 000 fler anställda poliser än år 2002 och trots att polis
            och åklagare aldrig förr haft så många hemliga tvångsmedel till
            sitt förfogande som nu, klaras inte fler brott upp. Sverige behöver
            en samlad strategi för att förebygga, hindra och lösa brott. Då
            en person dömts och hamnar i kriminalvård ska fokus vara på att
            minska återfall i brott. Framtidens poliser behöver ha högskoleutbildning,
            moderna IT-stöd och den administrativa bördan för operativ personal
            måste minskas. Från regeringens håll hörs ingenting. Det är djupt
            beklagligt.
          </p>
          <head type="h3" xml:id="i-6WpyW2526fb4JJjZcrBWUf">
            8.3.2 Bemötande av brottsoffer
          </head>
          <p xml:id="i-LcaXHwLbG1xyifTb6Az7Fr">
            Trygghet handlar också om hur den som utsatts för brott blir
            bemött och vilken hjälp hen får. Miljöpartiet vill att kommunernas
            ansvar för brottsutsatta ska förtydligas. Rättsväsendet ska finnas
            tillgängligt för alla på lika villkor. Därför ska rättsväsendets
            aktörer ha en hög kunskap om otillåten diskriminering, rasism,
            mäns våld mot kvinnor och ojämlika strukturer i samhället. Särskilda
            åtgärder ska vidtas för att polisen ska stärka sitt förtroende
            hos personer i miljonprogramsområden. Barns ställning i rättsprocessen
            ska stärkas genom egna ombud, som säkerställer att barnens intressen
            tillvaratas.
          </p>
          <p xml:id="i-RCxJJbknttJrRDtm4ecwnf">
            I vårbudgeten visar regeringen att kampen mot hatbrott, rasism
            och diskriminering inte är prioriterat och vi saknar helt åtgärder
            från regeringen mot detta.
          </p>
          <head type="h1" xml:id="i-BbDAGQx2DHtTnq4s9JA9CQ">
            9 Ett öppet land som värnar mänskliga rättigheter
          </head>
          <p xml:id="i-KhoGYBtgASehwQSgghWDwL">
            I skuggan av den ekonomiska krisen har främlingsfientliga partier
            och rasistiska rörelser kunnat växa i Europa. Nu är det viktigare
            än någonsin att stå upp för mänskliga rättigheter och en human
            migrationspolitik.
          </p>
          <p xml:id="i-A2DJG9WezD2G6xMbJVGREK">
            För att motverka att främlingsfientliga krafter skulle få sätta
            agendan ingick Miljöpartiet våren 2011 en ramöverenskommelse med
            regeringen på det migrationspolitiska området. Ramöverenskommelsen
            har inneburit att Sverige har tagit viktiga steg mot en mer öppen
            och human migrationspolitik. Människor som lever gömda i Sverige
            har nu rätt till vård och skolgång. Det blir lättare för utsatta
            barn och deras familjer att stanna genom att bestämmelsen om synnerligen
            ömmande omständigheter breddas. Åtgärder för att stävja missbruk
            av reglerna för arbetskraftsinvandring införs.
          </p>
          <head type="h3" xml:id="i-FEJMZGDFHiX7881sUZpgZQ">
            9.1.1 Stärk asylrätten och underlätta återförening
          </head>
          <p xml:id="i-NRnmcLGoKK2f6cKB2B9oUm">
            Nästa mandatperiod kommer Miljöpartiet att fortsätta arbeta för
            en mer human migrationspolitik genom att stärka asylrätten och
            göra det lättare för familjer att återförenas. Anknytning och
            hälsa ska väga tyngre som skäl till att få stanna. Vi vill att
            den vars avvisning inte kunnat verkställas inom tre år, ska få
            permanent uppehållstillstånd.
          </p>
          <head type="h3" xml:id="i-AJj3NNZqWhTzKXQhCzfkDn">
            9.1.2 Öppna lagliga vägar till EU
          </head>
          <p xml:id="i-MAjudEUe7xxapyJmvNgovY">
            Människor flyr undan krig, svält och naturkatastrofer. Samtidigt
            lägger EU ökad energi på att stänga människor ute. När människor
            flyr för sina liv från krigets Syrien svarar EU inte med att erbjuda
            skydd utan med att öka gränskontrollerna för att stoppa människor
            från att komma hit. Sverige ska inom EU verka för att skapa lagliga
            vägar in i EU för att söka asyl samt för att öka mottagandet av
            kvotflyktingar.
          </p>
          <head type="h1" xml:id="i-eFUgn2M9jf2uwMzWpN9U8">
            10 Ett hållbart arbetsliv
          </head>
          <p xml:id="i-BrS5dfdrV811cbHjFoBdEY">
            Under sin tid vid makten har regeringen försämrat villkoren i
            trygghetsförsäkringarna kraftigt. Mellan åren 2010 och 2013 har
            cirka 70 000 personer tvingats lämna sjukförsäkringen. Inte för
            att de blivit friska, utan för att de uppnått maximal tid. 16
          </p>
          <p xml:id="i-NS7XiFnwwuTBNMQcjmTG2n">
            Regeringen har också drastiskt försämrat arbetslöshetsförsäkringen.
            Detta har lett till att allt färre har ett skydd om de skulle
            bli arbetslösa. Särskilt hårt drabbas unga och utrikes födda.
            Miljöpartiet vill förhindra att människor kastas ut ur trygghetssystemen
            utan varken rehabilitering eller jobb.
          </p>
          <head type="h2" xml:id="i-JfZmEjYrfkijut1mVau5XS">
            10.1 Arbetslivstrygghet
          </head>
          <p xml:id="i-VXT76bwsQm96DVXJwv9M8Q">
            Miljöpartiet har ett eget förslag till lösning. Vi vill kombinera
            en inkomstförsäkring med en gemensam grundtrygghet åt alla som
            inte kan arbeta på grund av sjukdom eller arbetslöshet. Vi kallar
            vårt förslag Arbetslivstrygghet. Förslaget innebär ett höjt tak
            i arbetslöshetsförsäkringen. I ett första steg handlar det om
            100 kronors höjning av högsta dagpenning de första 100 dagarna.
            På sikt när det ekonomiska utrymmet medger vill vi genomföra en
            höjning av dagpenningen till samma nivå som i sjukförsäkringen.
            Miljöpartiet föreslår också att en allmän grundförsäkring vid
            sjukdom och arbetslöshet för alla medborgare över 20 år utreds.
          </p>
          <head type="h2" xml:id="i-92fUX4mVDy6jfsk8UbW8fd">
            9.2Trygghet för egenföretagare
          </head>
          <p xml:id="i-ArzBNLJGBhgwdH1PEzC9hX">
            Det är viktigt att satsa på ökad trygghet även för företagare.
            Inte minst för att fler kvinnor ska välja att starta eget företag.
            Under företagets uppbyggnadsskede ska egenföretagarna kunna välja
            sin senaste anställningsinkomst som grund för beräkningen av den
            sjukpenninggrundande inkomsten (SGI) som Försäkringskassan använder
            när ersättning vid sjukfrånvaro beräknas. Dessutom vill vi förlänga
            uppbyggnadsskedet från 24 till 36 månader.
          </p>
          <p xml:id="i-6V7yPPnar4nDz7VAEUEdNE">
            Möjligheten att välja sin senaste anställningsinkomst som grund
            för SGI-beräkningen under verksamhetens första 36 månader bör
            även gälla fåmansbolag. 17 Många småföretagare väljer att redan
            från start lägga sin verksamhet i ett aktiebolag och denna grupp
            bör inte missgynnas. Egenföretagare som driver fåmansbolag och
            väljer att använda sin senaste anställningsinkomst som grund för
            SGI-beräkningen. Enligt principen om likabehandling av företagare
            vill vi utreda möjligheten för företagare att välja någon av flera
            olika karenstider, mellan 1-90 dagar.
          </p>
          <head type="h1" xml:id="i-Xwywg9ZQkSrv2Tgrs8LSp4">
            11 Politik för fler bostäder
          </head>
          <p xml:id="i-Eb1fwCvuu1gb5xqJ21Gjbe">
            Bostadsbristen har utvecklats till en riktig bostadskris som
            drabbar kommuner i hela landet. Bostadskrisen har många ansikten.
            25-åringen som inte kan flytta hemifrån och påbörja sitt självständiga
            liv. Familjen som måste trängas i en alltför liten lägenhet. Ingenjören
            som tvingas tacka nej till ett jobb på annan ort. Studenten som
            tältar utanför högskolan. Personen i hemlöshet som bor på härbärge.
            I Boverkets bostadsmarknadsenkät 2013 bedömer 85 procent av Sveriges
            kommuner att de har brist på hyresrätter och att flera grupper
            konkurrerar om främst små hyresrätter 18 . Så har situationen
            sett ut länge och ändå ligger byggande på mycket låga nivåer.
          </p>
          <p xml:id="i-C4GmF7sPZ5yTrEh24eaz2M">
            Sverige behöver en ambitiös bostadspolitik som ökar byggandet
            av nya bostäder. Efter nästan två hela mandatperioder kan vi dra
            slutsatsen att regeringens åtgärder varit kraftlösa. När det gäller
            att få fart på byggandet av hyresrätter som unga och studenter
            har råd med, tycks intresset från den borgerliga regeringen vara
            nästintill obefintligt. Tvärtom har regeringen gjort det tuffare
            för denna grupp, bland annat genom att i praktiken släppa hyrorna
            fria på andrahandsmarknaden. Som om det inte var nog tillåts de
            bostäder som faktiskt redan finns att förfalla. Sveriges så kallade
            miljonprograms­områden är i akut behov av upprustning, men regeringen
            gör ingenting för att hjälpa.
          </p>
          <p xml:id="i-7iCvv6cYAJ9DoMVXVhPwSg">
            I vårbudgeten möter vi en regering som fastnat i mantrat om att
            regelförenkling och minskade krav på byggherrar löser alla problem.
            Under tiden finns färdiga detaljplaner för 71 800 bostäder men
            har det bara påbörjats 16 000 bostäder. Problemen ligger varken
            hos kommuner eller hyresgäster utan mer hos byggherrar och en
            handlingsförlamad regering.
          </p>
          <head type="h3" xml:id="i-N1QfjMfTsoyK1AdDrgUKti">
            11.1.1 Krispaket för fler studentbostäder
          </head>
          <p xml:id="i-L26QVfGC4Kx1VDZYnW3uMD">
            Flera olika insatser behövs för att bekämpa bostadsbristen. Här
            vill vi lyfta fram en särskilt angelägen satsning på studentbostäder.
            Just nu sitter hundratusentals unga människor i Sverige och funderar
            på höstterminens utbildningsval. Samtidigt fortsätter larmen om
            bostadsbristen i landets stor- och studentstäder. En student kan
            i dag ställa sig i kö till studentbostad och få en kötid som är
            fem år längre än studietiden.
          </p>
          <p xml:id="i-WduYrRpyCp36K4wQoP8RcW">
            Bostadsbristen för studenter är extrem. Främst gäller det de
            stora städerna men även på mindre högskoleorter drabbas många
            studenter av bristen på bostäder. SFS har kartlagt bostadssituationen
            på 30 studieorter och det är en dyster bild som framträder. 2013
            års bostadsrapport visar att enbart 4 av 32 orter kan garantera
            alla studenter en bostad inom 30 dagar. 19 Enligt Studentbostadsföretagen
            skulle det sammanlagt behövas 20 000 nya studentbostäder för att
            få bukt med bostadsbristen bland studenter. 20
          </p>
          <p xml:id="i-2rvvtdNp15w64Kqzi6Fqye">
            Därför föreslår Miljöpartiet ett särskilt krispaket för studentbostäder.
            Genom att öka utbudet av studentbostäder avlastas också trycket
            på den ordinarie bostadsmarknaden och då främst efterfrågan på
            mindre lägenheter.
          </p>
          <p xml:id="i-FLPcLMN9uPnsCJ6XBeetTw">
            En del i krispaketet innefattar en villkorad medfinansiering
            vid nyproduktion av studentbostäder. Stödet ges för projekt som
            skapar studentbostäder genom nybyggnad eller ombyggnad och utbetalas
            till den som äger fastigheten. Vårt investeringsstöd möjliggör
            10 000 nya studentbostäder. Stödet ska även villkoras krav på
            energi och tillgänglighet. I dag finns ett liknande investeringsstöd
            för nybyggnation av äldrebostäder.
          </p>
          <p xml:id="i-c4gnTjPfTyv8xMaDe1Fr3">
            I krispaketet ingår även sänkt fastighetsskatt på studentkorridorer
            samt att fler ska få ökade möjligheter att delta aktivt i bostadsförsörjningen,
            inklusive Akademiska Hus och lärosätena.
          </p>
          <head type="h3" xml:id="i-FFjSZ7HqMpg5GgsgkbEqFY">
            11.1.2 Ha råd att bo
          </head>
          <p xml:id="i-R2kumX43zoGe9BQjSQrAPY">
            Ett viktigt komplement för att ha råd att bo är bostadsbidraget.
            Miljöpartiet vill höja taket för vilken bostadskostnad bidrag
            kan erhållas, så att fler omfattas. Det gäller både unga och barnfamiljer
            .
          </p>
          <head type="h3" xml:id="i-TEhYYg74xCEQBn4F1JR2Co">
            11.1.3 Tak över huvudet-garanti
          </head>
          <p xml:id="i-CsM9HVnnHgbpULtL7vLAbf">
            Att ha tak över huvudet är en mänsklig rättighet. Att fattiga
            EU-medborgare tvingas tigga för sin överlevnad och försörjning
            är en konsekvens av den brutala fattigdom som existerar i stora
            delar av Europa, och också av den rasism som gör att vissa drabbas
            mycket hårdare än andra
          </p>
          <p xml:id="i-NewrxQ18xCWdTbveccf7iJ">
            I detta Europa måste Sverige stå upp för allas mänskliga rättigheter.
            Miljöpartiet vill att staten ska ta ett större ansvar för att
            EU-medborgare i behov tak över huvudet också ska få det, så som
            en tak-över-huvudet-garanti. Staten kan och bör fungera som samordnare
            mellan kommuner, och för att se till att ingen tvingas leva på
            gatan eller bo i tält i Sverige. Hur en sådan garanti närmare
            ska utformas bör ses över. Vi vill att regelverken och Socialtjänstens
            ansvar gällande EU-migranter tydliggörs.
          </p>
          <head type="h1" xml:id="i-Tn64En8vrXTBwQbiZYMeW4">
            12 Miljö
          </head>
          <p xml:id="i-Ftm2GmnisXKPy3RyVonJXU">
            Sverige klarar inte 14 av de 16 miljömålen. Vi kommer därmed
            inte att uppnå det av riksdagen beslutade målet att till nästa
            generation lämna över ett samhälle där de stora miljöproblemen
            är lösta, utan att orsaka ökade miljö- och hälsoproblem utanför
            Sveriges gränser. I stället blir det barnen som får betala. Detta
            är alliansregeringens största svek.
          </p>
          <p xml:id="i-2VovkotB9hrzRwGKZxWqeR">
            Svensk miljöpolitik reduceras alltmer till att genomföra det
            som har beslutats på EU-nivå – om ens det. EU-kommissionen har
            kritiserat regeringen om luften i Stockholm och andra städer,
            om föråldrade miljötillstånd för stora industrier, om vattendirektivet
            och för att jakt bedrivs på varg trots att beståndet inte är livskraftigt.
            Inom kemikaliepolitiken vill regeringen fokusera på att förändra
            EU, utan att ta tillvara möjligheterna till arbete på hemmaplan.
          </p>
          <p xml:id="i-FDLFJaqPZ7YZvNLrdPERDk">
            Alliansregeringen har i praktiken gett jordbruket ett fribrev
            både vad gäller krav på kemikalieanvändning och slopat åtgärderna
            mot övergödning. Man har minskat anslagen till Konsumentverkets
            arbete med miljö med cirka 90 procent och är samtidigt på väg
            att slå undan benen för stödet till att i samband med offentlig
            upphandling ställa krav på miljöhänsyn och djurhänsyn. Regeringen
            har också dragit ned stödet till både konsumtion och produktion
            av ekologiska livsmedel.
          </p>
          <head type="h2" xml:id="i-XpN2eWUdQ3rMn4t8BwEUNA">
            12.1 Kemikalier – skärp reglerna och se till att de följs
          </head>
          <p xml:id="i-P1sSENsMy3Stm9nRsaXofo">
            Miljöpartiet vill genomföra nationella förbud mot vissa ämnen,
            som ett sätt att förbättra vår egen miljö och driva på EU-arbetet,
            som förespråkades av en enig Miljömålsberedning. Kemikalieinspektionen
            behöver mer medel för att förbereda dessa nationella förbud och
            tillsynen behöver skärpas. Staten behöver förbättra informationen
            genom ett nationellt register om farliga ämnen i vissa varugrupper.
            Där förbud inte är lämpliga eller möjliga bör skatter och avgifter
            användas i ökad utsträckning för att minska spridningen av farliga
            ämnen.
          </p>
          <head type="h2" xml:id="i-FrhvN7KcfTrkWoaqXmABq6">
            12.2 Bättre mat, gladare djur
          </head>
          <p xml:id="i-CxjQTVN6CLTcXMcr5TngwJ">
            Sverige behöver en långsiktig och övergripande strategi för hur
            vi ska producera och försörja oss med livsmedel. Vår konsumtion
            och produktion av livsmedel måste ses i ljuset av den globala
            livsmedelsförsörjningen. Köttkonsumtionen behöver minska. En ny
            regering behöver ta fram en svensk livsmedelsstrategi som sätter
            upp tydliga mål för hur vi kan öka den svenska matproduktionen,
            och samtidigt ställa om en större andel till ekologiskt. Miljöpartiet
            vill stärka landsbygdsprogrammet. Vi vill ändra inriktningen i
            programmet så att träffsäkerheten förbättras och ekologisk produktion
            främjas. Stödet till kommunernas upphandling och informationen
            till konsumenter måste förbättras, exempelvis genom högre krav
            på ursprungsmärkning. Vi satsar också på att öka kontrollerna
            av antibiotika och resistenta bakterier i köttet.
          </p>
          <p xml:id="i-GG9MwMEBUqksq6Q4caLRgd">
            Skatten på kväve och kadmium i konstgödsel måste återinföras
            och vårt förslag är att dessa pengar återförs till jordbruket
            i syfte att betala för miljöåtgärder. För att värna vår åkermark
            och av folkhälsoskäl, vill vi återinföra en skatt på kadmiuminnehållet
            i konstgödseln. Ska jordbruket kunna leva upp till de av riksdagen
            fastställda miljökvalitetsmålen, måste användningen av kemiska
            bekämpningsmedel minska och på sikt fasas ut. Därför föreslår
            vi skattehöjningar på dessa. Skatteintäkterna ska återföras till
            näringen för förbättrade miljöåtgärder. På så sätt gör skatterna
            dubbel miljönytta.
          </p>
          <p xml:id="i-im9weWMfFaeLrsk1JcKE7">
            Vi ser stora behov av att förbättra villkoren för djur. Vi satsar
            på Jordbruksverkets arbete med föreskrifter, tillsyn och forskning,
            på Nationellt centrum för djurvälfärd, kompetenscentrum för alternativ
            till djurförsök samt inrättande av en djuretisk ombudsman.
          </p>
          <p xml:id="i-WJNUu7hKvYA9s2HnFyyDhY">
            Miljöpartiet vill förebygga konflikter kring rovdjur genom att
            satsa mer på att förebygga rovdjursskador och förbättra ersättningar
            när skador sker. Vi vill återinföra stöd för natur- och kulturmiljöer
            i renskötselområdet.
          </p>
          <head type="h2" xml:id="i-PTYpNHoDBKfRQmAuur7SM">
            12.3 Skydda fiskens barnkammare
          </head>
          <p xml:id="i-FF5vQeRd7TtAvX3tj3g19W">
            Miljöpartiet skjuter till mer pengar för åtgärder för havet.
            Folk ska kunna äta fisk som man vet är hållbart fångad och som
            inte innehåller miljögifter. Det kräver ett starkare kemikaliearbete.
            Vi vill öka den skyddade vattenarealen, men också se till att
            fisket regleras i skyddade arealer.
          </p>
          <p xml:id="i-DhuQmPFR1N3eZhzgNaJFn4">
            Genomförandet av EU:s nya fiskeripolitik kommer att fordra resurser
            för uppgifter som exempelvis kontroll av utkastförbudet och datainsamling
            samt hållbarhetsrelaterade kriterier för fördelning av fiskemöjligheter.
          </p>
          <head type="h2" xml:id="i-XMHpFcSXyvB71xMFuQ435k">
            12.4 Miljöstyrningsrådet
          </head>
          <p xml:id="i-UtBzmwS1mjJAAAtYrJ5VPq">
            Miljöstyrningsrådet har på ett framgångsrikt sätt gett stöd till
            bland andra kommuner och landsting som vill ställa krav på miljö,
            god djurvälfärd eller liknande i sin upphandling. I sin vårbudget
            aviserar regeringen att man kommer att avveckla rådet och överföra
            delar av dess uppgifter till Konkurrensverket. Den tredje ägaren,
            Sveriges kommuner och landsting SKL, har erbjudit staten att hitta
            en annan lösning så att rådet kan fortsätta som en oberoende organisation.
          </p>
          <p xml:id="i-WhLUv7gNXJFHpEp2mnjeg6">
            Miljöpartiet anser att staten borde anta SKL:s erbjudande att
            utveckla en annan konstruktion för verksamheten och att bolagets
            verksamhet bör fortsätta till dess att den nya konstruktionen
            kan ta över, vilket av SKL bedömts kunna ta två år.
          </p>
          <head type="h1" xml:id="i-DVqpp8WhzB9nMmYssKR5QC">
            13 Grön politik för global utveckling
          </head>
          <p xml:id="i-KsqW8PjRnU9fGnHkHzVDbF">
            Sverige är ett litet land med stora möjligheter. Vi har ett förtroendekapital
            som utvecklats under decennier av internationellt samarbete. Inom
            ramen för FN formuleras nu en ny global utvecklingsagenda som
            kan ta vid då milleniemålen går ut år 2015 och ska ligga till
            grund för den värld vi vill ha i framtiden. Sverige har alla förutsättningar
            att vara en drivkraft i en utvecklingsagenda som kan utrota fattigdom
            och hejda klimatförändringarna. Vi kan bryta den misstro som präglar
            och låser de internationella klimatförhandlingarna. Det gör vi
            bäst genom att leva upp till de två åtaganden vi gjort i klimatkonventionen:
            att minska våra egna utsläpp till en hållbar nivå och finansiera
            klimatarbete i fattiga länder. Miljöpartiet står fast vid ett
            nytt anslag i statsbudgeten med pengar till internationella klimatinsatser.
          </p>
          <head type="h2" xml:id="i-5WzumGPMNioPzNP5D5CRg1">
            13.1 Klimatfinansiering
          </head>
          <p xml:id="i-DdwZGBjy6oQe37KkJecUfm">
            Sverige kan vara en del av lösningen, men är det inte i dag.
            Enligt Klimatkonventionen och Kyotoprotokollet ska finansiering
            av klimatarbete i fattiga länder, ske utöver biståndet. Den rika
            delen av världen har ett ansvar att bidra till utsläppsminskningar
            i fattiga länder. Men den svenska regeringen tillför inga nya
            pengar, utan räknar om befintligt bistånd. För att nå upp till
            de summor som utlovats, 100 miljarder US-dollar årligen från 2020,
            måste finansieringskällor utanför statsbudgeten utvecklas. I Tyskland,
            Frankrike och Storbritannien diskuteras alternativ som globala
            skatter på flyg- och fartygsbränslen för internationella transporter
            och öronmärkning av intäkterna från auktioneringen av EU:s utsläppsrätter.
            Tyskland och Frankrike går nu fram med ett förslag om internationell
            skatt på finansiella transaktioner. Det vill Miljöpartiet också
            se. Den FN-ledda Gröna Fonden är snart redo att börja sitt arbete
            med klimatomställning och anpassning i Syd. Det är hög tid att
            även den svenska regeringen tittar på en finansieringsplan för
            Sveriges internationella åtaganden. Miljöpartiet vill avsätta
            två miljarder årligen för klimatfinansieringsåtgärder.
          </p>
          <head type="h2" xml:id="i-5L51wgcSsi95amohoZzo1N">
            13.2 Siffertricksandet med biståndet måste upphöra
          </head>
          <p xml:id="i-5P9eojy8bd93LoTgHoPyK2">
            Svenskt bistånd åtnjuter stor respekt internationellt. Sverige
            har en ambitiös målsättning, men tricksar med pengarna. Inget
            annat givarland gör, procentuellt sett, lika stora avräkningar
            som Sverige. I regeringens vårbudget ökar avräkningarna för flyktingmottagande
            ytterligare med närmre en miljard. Miljöpartiet vill ha ett generöst
            flyktingmottagande men kan inte acceptera de omfattande och ökande
            avräkningar som görs av regeringen. I vår budget återför vi medel
            till biståndsbudgeten.
          </p>
          <head type="h1" xml:id="i-MKDXFbZbGkarQbLgFGn8nm">
            14 Ny riktning i försvarspolitiken
          </head>
          <p xml:id="i-NaZAtA5AWDKxPGHj7mRQTs">
            Händelseutvecklingen i Ukraina visar att Europa inte är förskonad
            från militär aggression. Sverige måste agera internationellt för
            att minska den politiska konflikten och risken för upptrappat
            våld. Den ryska interventionen måste analyseras noggrant för att
            se hur och om konflikten har en militär inverkan på vårt närområde.
            Innan riksdagen fattar beslut i försvarsfrågan måste en gedigen
            analys av säkerhetsläget göras med Sveriges försvarsförmåga i
            fokus, såsom Försvarsberedningen nu fått i uppdrag att göra. Situationen
            understryker behovet av en bred säkerhetspolitik. Åtgärder för
            mer förnybar energi, ökat energioberoende och arbete med mänskliga
            rättigheter och civilsamhället i Ryssland, är några exempel på
            strategier för ökad säkerhet i Europa.
          </p>
          <head type="h2" xml:id="i-NqtJWqdGBeUQng5u82a9Gq">
            14.1 Försvarets personalförsörjning
          </head>
          <p xml:id="i-DMG96k9Y6u1xqnhwZm7usw">
            Försvarets personalförsörjning har visat sig vara försvarsmaktens
            akilleshäl och dess mest akuta problem. Försvarsmakten får in
            tillräckligt många tjejer och killar till grundutbildningen men
            problemet består i att rekryterna, av olika skäl, väljer att lämna
            försvaret i förtid. Försvarsmakten måste se över möjligheterna
            att behålla sina soldater i större utsträckning än vad som sker
            i dag innan problemen blir ohållbara.
          </p>
          <head type="h2" xml:id="i-FXqbc3qifsmffyry6DMvFJ">
            14.2 Nationella säkerhetsintressen
          </head>
          <p xml:id="i-T8gfc3SR9ConZSDhXsdG97">
            Det finns en diskussion om huruvida stridsflygplanet JAS och
            det svenska ubåtsvapnet samt krypto/signalspaning ska klassas
            som nationella säkerhetsintressen. Miljöpartiet vill bredda diskussionen
            och föra in andra frågor som nationella säkerhetsintressen, som
            el-och livsmedelsförsörjning. Detta är viktigt för att riksdagen
            ska kunna uppnå sina mål för vår säkerhet som att värna befolkningens
            liv och hälsa samt att värna samhällets funktionalitet.
          </p>
          <head type="h2" xml:id="i-HLqTCvVg5HC9GdvpFtVvHW">
            14.3 Fredskår
          </head>
          <p xml:id="i-AVkj1QUXP7SNjUtov25VXf">
            Miljöpartiet menar att Sverige och EU behöver mer förebyggande
            och fredsbyggande kompetenser och lösningen är inrättandet av
            en civil fredskår. Det skulle innebära en tyngdpunktsförskjutning
            inom den gemensamma säkerhetspolitiken som står i bjärt kontrast
            till en prioritering av den militära aspekten av säkerhet.
          </p>
          <p xml:id="i-3byn5zjWHH4Q4cSG4u119h">
            Fredskårens främsta uppgift är att förhindra att konflikter eskalerar
            samt att bidra till avspänning av konflikter. Det praktiska arbetet
            sker dels genom kortsiktig verkande åtgärder, som medling, förtroendeskapande
            arbete, avväpning och demobilisering av tidigare stridande, och
            dels genom att långsiktigt stärka det breda säkerhetsarbetet.
          </p>
          <head type="h2" xml:id="i-BZBYPeNf5Jv6SMpsYNEhJ2">
            14.4 Inriktning mot ett civilt försvar och krisberedskap
          </head>
          <p xml:id="i-D5qYYuyy9JSC2JozBGhpCc">
            Det civila försvaret måste utvecklas så att det får en reell
            betydelse och funktion. Då krävs också ett tydligt nationellt
            ansvarstagande för detta. Det måste finnas ett beredskapsområde
            för civil ledning. Lämpligt är att MSB är ansvarig myndighet och
            att detta regleras i ett särskilt regleringsbrev från regeringen.
            Till detta bör styras särskilda resurser. De frivilliga organisationerna
            är också en viktig resurs för samhället och kommer att spela en
            viktig roll om krisen slår till.
          </p>
          <p xml:id="i-UGKo9S27mY6NZTCmn42Zg5">
            Regeringen bör omgående tillsätta en utredning som ser över hur
            det civila försvaret tillsammans med frivilligorganisationerna
            ska kunna bli en viktig del i samhällets säkerhetstänkande.
          </p>
          <p xml:id="i-VHoNsmfg9QRrJWbTSVEz3a">
            Miljöpartiet har de senaste två åren lagt förslag på stora satsningar
            på krisberedskap och klimatanpassning, då det under de kommande
            20 åren finns behov av omfattande investeringar i klimatanpassningsåtgärder.
            Regeringen negligerar helt detta stora problem och skjuter över
            besluten till kommande regeringar och generationer. Istället för
            satsningar sparar regeringen 600 000 kronor på krisberedskap.
          </p>
          <head type="h2" xml:id="i-BJ5AzyCxCL1f1t5VHiAssL">
            14.5 Kustbevakningen
          </head>
          <p xml:id="i-UoN6rynr8hYyEBVXfExknj">
            Regeringens uteblivna höjning av kustbevakningens anslag kommer
            att gå ut över bland annat fiskeövervakningen, förmågan att hantera
            oljeutsläpp samt möjlighet att delta i sjöräddningsinsatser. Kustbevakningen
            har varnat för minskad bemanning med omkring 20 procent samt minskat
            antal plattformar. Miljöpartiet vill istället skjuta till erforderliga
            medel så att Kustbevakningen kan klara verksamheten. Medel fördelas
            om inom utgiftsområdet och tas från anslaget 1:8 Försvarets radioanstalt.
          </p>
          <head type="h1" xml:id="i-WLDDUhP7xv56p83SU1n1jb">
            15 Skatter
          </head>
          <p xml:id="i-EFc8cpK6FwvP67rVRypA9D">
            Miljöpartiets mål för skattepolitiken är att de skatter som behövs
            för att finansiera välfärden ska tas in på ett rättvist och rättssäkert
            sätt. Skatten ska vara omfördelande och beräknas utifrån bärkraft
            på ett sätt som så långt som möjligt undviker oönskade snedvridningar
            av ekonomin. Samtidigt är det viktigt att systemet bidrar till
            incitament för egen försörjning. Genom skatter på miljö- och hälsoskadliga
            varor och beteenden ska samhällskostnader som annars inte syns
            i priset synliggöras, för att styra konsumtion och investeringar
            i en mer hållbar riktning.
          </p>
          <p xml:id="i-XV6oqHcKhDotZMdd2A2sKp">
            Grön skatteväxling, det vill säga ökad beskattning av miljöresurser
            och utsläpp i kombination med stimulanser som sänker kostnader
            för att anställa, gynnar både klimatet, jobben och ekonomin. Detta
            är ett viktigt långsiktigt mål för Miljöpartiets skattepolitik.
          </p>
          <p xml:id="i-Ntic7vXmNfwUKsKSXmf1ra">
            För 2015 föreslår vi skattehöjningar på 27,4 miljarder kronor.
            Utöver de miljöskatter som föreslogs i budgetmotionen hösten 2013
            som ligger kvar föreslår vi också en höjning av den statliga skatten
            med tre procent från med inkomster över 40 000 kronor. De medel
            som därigenom tas in finansierar satsningar på skolan. Samtidigt
            slopar vi den tidigare avtrappningen av jobbskatteavdraget som
            Miljöpartiet föreslog ut.
          </p>
          <p xml:id="i-UAVT3h7izUktw453G3h26m">
            Av de skattehöjningar och andra inkomstförstärkningar som regeringen
            föreslagit ställer vi oss bakom dem till nivån med ett undantag
            vilket är höjningen av förseningsavgiften på CSN-lånen. Höjningen
            är för kraftigt och kan inte motiveras på andra sätt än att regeringen
            behövde få sin tabell att gå ihop när man inte kunde sänka bidragsdelen
            i studiemedlet. Vad det gäller inriktning av de skattehöjningar
            som regeringen föreslår har vi dock följande förslag på förändringar:
          </p>
          <head type="h2" xml:id="i-QoPDoit4JSoFN83NE6MWja">
            15.1 Tobaksskatt
          </head>
          <p xml:id="i-J73hjhcKyGmg37WiuyDW7L">
            I vårbudgeten presenterades Alliansen förslag på höjd tobaksskatt,
            vilket vi i Miljöpartiet välkomnar. Vi vill dock omfördela skatterna
            så att höjningen på cigarretter blir högre och den på snus lägre
            än i regeringens förslag. Miljöpartiet föreslår en generell skattehöjning
            på alla tobaksvaror med åtta procent.
          </p>
          <head type="h2" xml:id="i-LxxoRMBGigjN7T6bAtZiBq">
            15.2 Gruppregistrering av moms
          </head>
          <p xml:id="i-KZs2iGYtkXAVmGX1kGNeen">
            Miljöpartiet ser ett behov av att utöka beskattningen i den finansiella
            sektorn. Däremot motsätter vi oss regeringens utformning av slopad
            rätt till gruppregistrering av moms. I dess nuvarande utformning
            riskerar förslaget att drabba framför allt de regionala och lokalt
            förankrade försäkringsbolagen och bankerna.
          </p>
          <head type="h2" xml:id="i-GSC6tP3ppcapjBuopEFLM3">
            15.3 Höjd fordonsskatt
          </head>
          <p xml:id="i-Y5kdVhVnQ4qiD8LjfEXJ3q">
            Regeringen aviserar en höjning av fordonsskatten i sin vårbudgetmotion.
            Vi ser ett behov av att öka miljöskatterna på transporter. Vi
            motsätter oss inte den höjda fordonsskatten men ser att det är
            betydligt mer effektivt att höja koldioxidskatten som lägger kostnadshöjningen
            på körsträckor istället för bilinnehav.
          </p>
          <head type="h2" xml:id="i-QTNEkwPL6YvAwjGDdM8yFs">
            15.4 Besparingskrav på myndigheter
          </head>
          <p xml:id="i-XkvGcDN8eA1hje9PGhrh84">
            I sin vårbudgetproposition presenterar regeringen ett besparingskrav
            på myndigheter. Vi i Miljöpartiet motsätter oss den här typen
            av generella besparingskrav på myndigheter och vårt förslag är
            att istället göra en närmare genomgång av myndigheterna för att
            rikta mer precisa besparingskrav mot verksamhetsdelar som tillåter
            effektivisering.
          </p>
          <head type="h1" xml:id="i-YB1fCtvh5Ycs3JjRNXtF2Y">
            16 Tabell 2015
          </head>
          <p xml:id="i-8KvLoEB4cvdy2va65ijPoa">
            Efter åtta år av ensidig fokusering på skattesänkningar, har
            Alliansen gjort ett stort nummer av att de i vårbudgeten satsar
            på skolan. Men dessvärre är Alliansens nya löften mycket retorik
            och lite innehåll. En stor del av deras satsning ligger i nya
            lärar­utbildningsplatser, samtidigt som vi vet att många platser
            redan i dag står tomma. Regeringens sammantagna budgetförstärkning
            på skolan uppgår år 2015 till 3,8 miljarder kronor, vilket är
            två miljarder kronor mindre än vad Miljöpartiet redan i vår höstbudgetmotion
            2013 anslog till skolan. För de kommande fyra åren har vi budgeterat
            mer än 11,7 miljarder kronor mer till utbildning än vad Alliansen
            nu presenterat. Hur pengarna fördelas på våra satsningar beskrivs
            i tabell 1 och 2 nedan. Tabellerna är angivna i miljoner kronor.
          </p>
          <table>
            <row xml:id="i-Eq77hSL5kL7nDz6Qq7kWiZ">
              <cell>
                Tabell 1. Inkomster
              </cell>
              <cell>
                2015
              </cell>
            </row>
            <row xml:id="i-2rziKwSXD5Q73fMWs6TrXn">
              <cell>
                Ny skatt på höga inkomster, finansierar skolsatsningar
              </cell>
              <cell>
                5 000
              </cell>
            </row>
            <row xml:id="i-9WJQw34qegU92n5U9MhwpJ">
              <cell>
                Höjda miljöskatter
              </cell>
              <cell>
                12 300
              </cell>
            </row>
            <row xml:id="i-26UTVSWeUnJ6VyyhU1D46k">
              <cell>
                Slopad nedsättning unga
              </cell>
              <cell>
                7 300
              </cell>
            </row>
            <row xml:id="i-XCzdRh9ikh8YxeadqR4gjP">
              <cell>
                Sänktskatt för småföretag
              </cell>
              <cell>
                -5 400
              </cell>
            </row>
            <row xml:id="i-BHaHVf9XKMdS5MUXv4WxSu">
              <cell>
                Inkomstförstärkningar VÅP2014
              </cell>
              <cell>
                7 100
              </cell>
            </row>
            <row xml:id="i-4waNF1aT3jqnNtryTMBxmq">
              <cell>
                Övrigt
              </cell>
              <cell>
                1 200
              </cell>
            </row>
            <row xml:id="i-W4K2YRTW9ZmcT3h5zMASuU">
              <cell>
                Summa
              </cell>
              <cell>
                27 400
              </cell>
            </row>
            <row xml:id="i-7p4xHyUxuEfyc28159NGGD"/>
            <row xml:id="i-Moq2ZcV8Ju54eZPXQu37Fo">
              <cell>
                Tabell 2. Utgifter
              </cell>
              <cell>
                2015
              </cell>
            </row>
            <row xml:id="i-FYFTQ9eLMSdYh2pTSrbsiq">
              <cell>
                Skolan
              </cell>
              <cell>
                5 900
              </cell>
            </row>
            <row xml:id="i-BFqUoSg8mpTcPZNnr71Yjz">
              <cell>
                Jobben
              </cell>
              <cell>
                5 500
              </cell>
            </row>
            <row xml:id="i-9LY4sVFfgRexWTxZ39L5tk">
              <cell>
                Klimatet och miljön
              </cell>
              <cell>
                5 600
              </cell>
            </row>
            <row xml:id="i-G8sExzdK5cxhanad5xzmWb">
              <cell>
                Infrastruktur
              </cell>
              <cell>
                2 600
              </cell>
            </row>
            <row xml:id="i-JWcB31tWxkhVVxbWyD3C9o">
              <cell>
                Trygghet
              </cell>
              <cell>
                1 200
              </cell>
            </row>
            <row xml:id="i-XqeB8gmLU86v3gv64RZJPN">
              <cell>
                Hälso- o sjukvård
              </cell>
              <cell>
                1 100
              </cell>
            </row>
            <row xml:id="i-G1AZRaqn5F6ogojZnJfvNv">
              <cell>
                Bistånd
              </cell>
              <cell>
                1 600
              </cell>
            </row>
            <row xml:id="i-JKhwv7ThsVEg5anhQAMdi6">
              <cell>
                Övrigt
              </cell>
              <cell>
                4 100
              </cell>
            </row>
            <row xml:id="i-XfHfX8Z9aW9XATsWECL5BZ">
              <cell>
                Summa
              </cell>
              <cell>
                27 400
              </cell>
            </row>
          </table>
          <head type="h2" xml:id="i-8Vb8uS9WK1ao51cQFedwkV">
            16.1 Vårbudgeten i förhållande till höstbudgeten 2013
          </head>
          <p xml:id="i-SwoRhXaypNwvAV9ZqBWWv7">
            Miljöpartiet redovisade hösten 2013 en budgetmotion för de kommande
            fyra åren. De förslag som beskrivs där på såväl inkomst- som utgiftssidan
            visar de reformer som Miljöpartiet vill prioritera inom olika
            politikområden. Några saker har dock hänt sedan hösten 2013 vilket
            medför mindre justeringar av Miljöpartiets budgetförslag.
          </p>
          <p xml:id="i-HrSr2kJh9pTJJd45gefqrC">
            Miljöpartiets höstbudgetförslag avslogs av riksdagen och istället
            genomfördes skattesänkningar på tolv miljarder kronor. Det här
            tvingade i sin tur fram ett behov från kommunerna och landstingen
            att höja skatterna på grund av uteblivna höjningar av statsbidragen.
            21
          </p>
          <p xml:id="i-FeNXpLzcEsPxZtPHzbVFPM">
            Sedan hösten 2013 har vi därför justerat vårt inkomstskatteförslag.
            Vi föreslår inte några breda skattehöjningar för vanliga löntagare.
            Vi föreslår inte heller längre en avtrappning av jobbskatteavdraget
            utan stället en höjd statlig inkomstskatt. Förändringen stärker
            inkomstsidan med ungefär fem miljarder kronor samtidigt som fördelningsprofilen
            i budgeten skärps.
          </p>
          <p xml:id="i-8kJCZJZLCvSTt68TL55CTv">
            Regeringen har aviserat skattehöjningar och inkomstförstärkningar
            på 6,9 miljarder kronor för år 2015 22 som Miljöpartiet accepterar.
            Sammantaget innebär det här ytterligare höjda skatter med cirka
            nio miljarder kronor för år 2015 jämfört med de skattehöjningar
            som MP föreslog hösten 2014.
          </p>
          <p xml:id="i-HrW4bnmo9hAGC4fCJMPm3s">
            På grund av underskottet i de offentliga finanserna och den något
            stärka konjunkturen bedömer vi inte att det är lämpligt med ofinansierade
            utgiftsförslag eller skattesänkningar 2015. För att balansera
            budgeten föreslår vi därför, fortfarande i jämförelse med höstbudget
            2013, att vissa mindre förslag får vänta tills det ekonomiska
            läget förstärks. De förändringar vi föreslår jämfört med höstbudgeten
            är följande:
          </p>
          <list style="ul">
            <item xml:id="i-5g81Ypi5V8aZvYiv3YTnpK">
              höjningen av arbetslöshetsförsäkringen sker i två steg där ett
              första steg med 100 kronor tas redan 2015,
            </item>
            <item xml:id="i-A2hX7XAXyvPTe9pvFMULvL">
              förslaget om sänktskatt för ensamförsörjare skjuts framåt i tiden,
            </item>
            <item xml:id="i-Qkcdt8WRHixTgDXvt1CWeY">
              förslag kring satsningar på forskning och innovation skalas ner
              till en miljard kronor 2015 och
            </item>
            <item xml:id="i-MA21mtZRFqGJPL65LNzaBm">
              förslaget om sänkt skatt för småföretag förskjuts en månad i
              tiden.
            </item>
          </list>
          <p xml:id="i-CATksYBJbKmorriwN1Mgy">
            Dessa förändringar tillsammans med några små andra justeringar
            i tid medför sammantaget att Miljöpartiets budgetförslag är balanserat
            (enligt tabell ovan).
          </p>
        </div>
        <div type="motSignatures">
          <list>
            <item xml:id="i-ETqpSp4YM5ofbSz4nxA51z">
              Åsa Romson (MP)
            </item>
            <item xml:id="i-Qg3BnVXD7C8bVJCquRDcBe">
              Gustav Fridolin (MP)
            </item>
            <item xml:id="i-MVuaxcd1YrDziLkjfvDp83">
              Per Bolund (MP)
            </item>
            <item xml:id="i-SU15dZAPTKzddYJajaesEB">
              Jabar Amin (MP)
            </item>
            <item xml:id="i-BtZ9GQMtLCUUV84HScjsqB">
              Stina Bergström (MP)
            </item>
            <item xml:id="i-TqETutBKayD8JDw4VRRkxL">
              Agneta Börjesson (MP)
            </item>
            <item xml:id="i-NMCmuFt3edfc8BiCMC58GL">
              Bodil Ceballos (MP)
            </item>
            <item xml:id="i-5CiGnAzcnu69JfrhnsSbPn">
              Esabelle Dingizian (MP)
            </item>
            <item xml:id="i-2ubY4KCX3UMhraEXzTWcxu">
              Tina Ehn (MP)
            </item>
            <item xml:id="i-TAUMEVSWudmRGpeTNWB6yi">
              Magnus Ehrencrona (MP)
            </item>
            <item xml:id="i-PjJMMJ7pBumGbhM1RZsy9n">
              Gunvor G Ericson (MP)
            </item>
            <item xml:id="i-EzsdNQYEPKEicyscZ9oTLS">
              Jonas Eriksson (MP)
            </item>
            <item xml:id="i-34RMLGZ4rXKwhTpVtVbhqm">
              Peter Eriksson (MP)
            </item>
            <item xml:id="i-EoCEHLwbpw1JpFhzcBCTbx">
              Maria Ferm (MP)
            </item>
            <item xml:id="i-Y2JHH1RAphKbTKRujULjcT">
              Ulf Holm (MP)
            </item>
            <item xml:id="i-7Y3kDSMD8oZNsB8fvi8fsy">
              Mehmet Kaplan (MP)
            </item>
            <item xml:id="i-ToLacFneVpvNLUmr7nKi3h">
              Helena Leander (MP)
            </item>
            <item xml:id="i-VWNXUZaUH24XmnFpBRNk5C">
              Annika Lillemets (MP)
            </item>
            <item xml:id="i-Qr17RnTQuP8qy4fqWGQ45G">
              Jan Lindholm (MP)
            </item>
            <item xml:id="i-Y3qBeZZRu7RMQkmMxCVjxz">
              Agneta Luttropp (MP)
            </item>
            <item xml:id="i-ESSG36wZBrpgEXUSfw8BQr">
              Valter Mutt (MP)
            </item>
            <item xml:id="i-FSvGWNDNDiQZ3pjdRh5dQ5">
              Lise Nordin (MP)
            </item>
            <item xml:id="i-2ph5RtGPPnkJWW9JThBJfc">
              Kew Nordqvist (MP)
            </item>
            <item xml:id="i-QomZPgmyKfiryiB4Ma7pPq">
              Mats Pertoft (MP)
            </item>
            <item xml:id="i-CHHniuW335UgV5jDFN9wH6">
              Peter Rådberg (MP)
            </item>
          </list>
        </div>
      </div>
    </body>
  </text>
</TEI>
