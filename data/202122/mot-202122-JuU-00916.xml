<?xml version='1.0' encoding='utf-8'?>
<TEI xmlns="http://www.tei-c.org/ns/1.0" xmlns:xi="http://www.w3.org/2001/XInclude" xml:id="mot-202122-JuU-00916">
  <teiHeader>
    <fileDesc>
      <titleStmt>
        <title>En kriminalvårdspolitik för framtiden</title>
        <author corresp="i-PAfMpaW8KP2UfRTBpXARTc">av Linda Westerlund Snecker m.fl. (V)</author>
      </titleStmt>
      <publicationStmt>
        <authority>SWERIK PROJECT</authority>
      </publicationStmt>
      <sourceDesc>
        <bibl>
          <title>Motion 2021/22:916 av Linda Westerlund Snecker m.fl. (V)</title>
          <idno type="rdwebb">H902916</idno>
          <rs type="number">916</rs>
          <orgName type="comitteeAbbreviation">JuU</orgName>
          <ref type="dokument_url_text">http://data.riksdagen.se/dokument/H902916/text</ref>
          <ref type="dokument_url_html">http://data.riksdagen.se/dokument/H902916</ref>
          <ref type="dokumentstatus_url_xml">http://data.riksdagen.se/dokumentstatus/H902916</ref>
          <ref type="docx">http://data.riksdagen.se/fil/7268BC3D-349F-4DBA-BF6F-7D5B15ADD161</ref>
          <ref type="pdf">http://data.riksdagen.se/fil/D40D8D20-7A7D-401A-AAE8-0835B2140E53</ref>
        </bibl>
      </sourceDesc>
    </fileDesc>
    <profileDesc>
      <particDesc>
        <listPerson>
          <person gender="woman">
            <idno>i-PAfMpaW8KP2UfRTBpXARTc</idno>
            <name>Linda Westerlund Snecker</name>
            <state type="partyAffiliation" ref="Q110837">
              <desc>V</desc>
            </state>
          </person>
          <person gender="woman">
            <idno>i-AcrNjdftfgEDKtVYDbE4tQ</idno>
            <name>Gudrun Nordborg</name>
            <state type="partyAffiliation" ref="Q110837">
              <desc>V</desc>
            </state>
          </person>
          <person gender="woman">
            <idno>i-B4hV7rgBZqLtXzSvZhQHbo</idno>
            <name>Mia Sydow Mölleby</name>
            <state type="partyAffiliation" ref="Q110837">
              <desc>V</desc>
            </state>
          </person>
          <person gender="man">
            <idno>i-FqirGpgVadzcvH1i4Q2RHU</idno>
            <name>Jon Thorbjörnson</name>
            <state type="partyAffiliation" ref="Q110837">
              <desc>V</desc>
            </state>
          </person>
          <person gender="woman">
            <idno>i-3YXCipudYA4N8ZNFk2PrxQ</idno>
            <name>Jessica Wetterling</name>
            <state type="partyAffiliation" ref="Q110837">
              <desc>V</desc>
            </state>
          </person>
        </listPerson>
      </particDesc>
      <correspDesc>
        <correspAction type="status" subtype="closed"/>
        <correspAction xml:id="i-26thWiKdQnhVPMCVbeFKb7" type="signed"/>
        <correspContext corresp="i-26thWiKdQnhVPMCVbeFKb7">
          <note type="signatory" corresp="i-PAfMpaW8KP2UfRTBpXARTc"/>
          <note type="signatory" corresp="i-AcrNjdftfgEDKtVYDbE4tQ"/>
          <note type="signatory" corresp="i-B4hV7rgBZqLtXzSvZhQHbo"/>
          <note type="signatory" corresp="i-FqirGpgVadzcvH1i4Q2RHU"/>
          <note type="signatory" corresp="i-3YXCipudYA4N8ZNFk2PrxQ"/>
        </correspContext>
        <correspAction type="submitted" xml:id="i-kNc3E2ucwftS4qK3k1jAk">
          <date when="2021-09-29"/>
          <time when="11:18:38"/>
        </correspAction>
        <correspAction type="reviewed" xml:id="i-NCcLTY8GS8N39vYjPyjuaZ">
          <date when="2021-09-29"/>
          <time when="12:30:43"/>
        </correspAction>
        <correspAction type="referred" xml:id="i-RQTUeaVoHkinDZaU4FWXRK">
          <date when="2021-10-14"/>
        </correspAction>
        <correspAction type="assigned" xml:id="i-XNGwPb28tSXSqX6KcYs1Mz">
          <date when="2022-10-05"/>
          <time when="09:37:13"/>
        </correspAction>
        <correspContext corresp="i-XNGwPb28tSXSqX6KcYs1Mz">
          <ref type="assignedTo">Justitieutskottet</ref>
        </correspContext>
        <correspAction type="behandlas_i" xml:id="i-NtdJkePgTeYLaLgP3Vfc9X"/>
        <correspContext corresp="i-NtdJkePgTeYLaLgP3Vfc9X">
          <ref type="uppgift">2021/22:JuU25</ref>
          <ref type="ref_dok_id">H901JuU25</ref>
          <ref type="ref_dok_typ">bet</ref>
          <ref type="ref_dok_rm">2021/22</ref>
          <ref type="ref_dok_bet">JuU25</ref>
          <ref type="ref_dok_titel">Kriminalvårdsfrågor</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction type="behandlas_i" xml:id="i-Uh9FumQN99Nyitzx2PkknB"/>
        <correspContext corresp="i-Uh9FumQN99Nyitzx2PkknB">
          <ref type="uppgift">2021/22:JuU27</ref>
          <ref type="ref_dok_id">H901JuU27</ref>
          <ref type="ref_dok_typ">bet</ref>
          <ref type="ref_dok_rm">2021/22</ref>
          <ref type="ref_dok_bet">JuU27</ref>
          <ref type="ref_dok_titel">Unga lagöverträdare</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
      </correspDesc>
      <textClass>
        <catRef scheme="#docType" target="#mot"/>
        <catRef scheme="#motionType" target="#kommitte"/>
        <catRef scheme="#motionType" target="#fristående"/>
      </textClass>
    </profileDesc>
  </teiHeader>
  <text>
    <body>
      <div type="motHeader">
        <div type="motTitle">Motion till riksdagen 2021/22:916 av Linda Westerlund Snecker m.fl. (V) En kriminalvårdspolitik för framtiden</div>
      </div>
      <div type="motBody">
        <div type="TOC" xml:id="i-AUguQ4hcaeCGqogp5N1Zaw">
          <head xml:id="i-4Lz2zfFsPLHfvW6ZX23GL6">
            1Innehållsförteckning
          </head>
          <list>
            <item style="indent-level: 1">
              2Förslag till riksdagsbeslut
            </item>
            <item style="indent-level: 1">
              3Inledning
            </item>
            <item style="indent-level: 1">
              4En frivårdsreform
            </item>
            <item style="indent-level: 1">
              5Villkorlig frigivning för att frigöra platser
            </item>
            <item style="indent-level: 1">
              6Anpassa avdelningarna efter klienterna
            </item>
            <item style="indent-level: 1">
              7Bättre inslussning i samhället
            </item>
            <item style="indent-level: 1">
              8Nationellt avhopparprogram
            </item>
            <item style="indent-level: 1">
              9Brottsoffersluss
            </item>
            <item style="indent-level: 1">
              10Behandlingsprogram
            </item>
            <item style="indent-level: 2">
              10.112-stegsprogrammet för intagna med missbruksproblem
            </item>
            <item style="indent-level: 2">
              10.2Behandlingsprogram med fokus på hedersrelaterad brottslighet
            </item>
            <item style="indent-level: 2">
              10.3Behandlingsprogram på olika språk
            </item>
            <item style="indent-level: 1">
              11Förbättra möjligheterna till utbildning
            </item>
            <item style="indent-level: 1">
              12Inga barn i häkten eller arrester
            </item>
            <item style="indent-level: 2">
              12.1Tidsgränser för häktning av barn
            </item>
            <item style="indent-level: 2">
              12.2Särskilda ungdomshem i stället för häkte
            </item>
            <item style="indent-level: 2">
              12.3Placering av barn i polisarrest
            </item>
          </list>
        </div>
        <div type="motProposal" subtype="förslag">
          <head xml:id="i-JWkkeimoPihmqvgz74XZvH">
            2 Förslag till riksdagsbeslut
          </head>
          <list style="ol">
            <item xml:id="i-DjJws8R4PBFR6onJVC2CDz">
              Riksdagen ställer sig bakom det som anförs i motionen om att
              regeringen bör tillsätta en utredning i syfte att bygga ut intensivövervakning
              med elektronisk kontroll för gruppen nyintagna med en strafftid
              på mellan sex månader och ett år och tillkännager detta för regeringen.
            </item>
            <item xml:id="i-W4ZckyZ6ynzh9gvJvDA1oh">
              Riksdagen ställer sig bakom det som anförs i motionen om att
              regeringen bör ta initiativ till att personer som inte är dömda
              för sexual- eller våldsbrott, som har genomgått relevanta behandlingsprogram
              och som har upp till sex månader kvar på sin strafftid ska kunna
              börja avtjäna den villkorliga frigivningen i förtid, och detta
              tillkännager riksdagen för regeringen.
            </item>
            <item xml:id="i-HmDoQ86Twa6fKFYmf99yst">
              Riksdagen ställer sig bakom det som anförs i motionen om att
              regeringen bör ge Kriminalvården i uppdrag att inrätta avdelningar
              med färre antal klienter i syfte att anpassa avdelningarna efter
              klienternas behov och tillkännager detta för regeringen.
            </item>
            <item xml:id="i-7cYi5XEWvYrSoR1yY9M2Lj">
              Riksdagen ställer sig bakom det som anförs i motionen om att
              regeringen bör tillsätta en utredning i syfte att se över möjligheten
              för staten att ta över ansvaret för inslussning och återanpassning
              av personer som avtjänat straff för grova brott, och detta tillkännager
              riksdagen för regeringen.
            </item>
            <item xml:id="i-2ZPGdSKu6zQPJ9soWoe8dw">
              Riksdagen ställer sig bakom det som anförs i motionen om att
              regeringen bör ge Kriminalvården i uppdrag att utveckla arbetet
              med brottsoffersluss samt att införa en nationell standard för
              arbetet och tillkännager detta för regeringen.
            </item>
            <item xml:id="i-3H6X5r1YErN1osr5xvidtr">
              Riksdagen ställer sig bakom det som anförs i motionen om att
              regeringen bör ge Kriminalvården i uppdrag att återinföra tolvstegsprogrammet
              mot missbruk på anstalterna och tillkännager detta för regeringen.
            </item>
            <item xml:id="i-Tqqt94KS8TLW9YZLQZahF4">
              Riksdagen ställer sig bakom det som anförs i motionen om att
              regeringen bör ge Kriminalvården i uppdrag att ta fram ett särskilt
              behandlingsprogram för personer som begått hedersrelaterade brott,
              och detta tillkännager riksdagen för regeringen.
            </item>
            <item xml:id="i-4aMQXYwNoaZF1ViT5z7e8e">
              Riksdagen ställer sig bakom det som anförs i motionen om att
              regeringen bör vidta åtgärder för att Kriminalvården ska få ökade
              förutsättningar att genomföra behandlingsprogram på andra språk
              än svenska, och detta tillkännager riksdagen för regeringen.
            </item>
            <item xml:id="i-SUMfxFsL6NBRPan899Jiou">
              Riksdagen ställer sig bakom det som anförs i motionen om att
              regeringen bör återkomma med ett förslag som innebär att alla
              intagna på anstalt ges rätt att fullgöra grundskole- och gymnasieutbildning,
              och detta tillkännager riksdagen för regeringen.
            </item>
            <item xml:id="i-9HFVLeFZ8mCE9UHypTy4rp">
              Riksdagen ställer sig bakom det som anförs i motionen om att
              regeringen bör ta initiativ till en översyn av vilka utbildningar
              som erbjuds på vilka anstalter i syfte dels att tillse att grund-
              och gymnasieutbildning erbjuds vid samtliga anstalter, dels att
              öka möjligheterna för de intagna att delta i utbildningar på distans,
              t.ex. folkhögskoleutbildningar eller utbildningar på högskolenivå,
              och detta tillkännager riksdagen för regeringen.
            </item>
            <item xml:id="i-XgpsAH8NwGbvwZbJoZCZUB">
              Riksdagen ställer sig bakom det som anförs i motionen om att
              regeringen bör ta initiativ till åtgärder i syfte att förstärka
              Kriminalvårdens studie- och yrkesvägledning och tillkännager detta
              för regeringen.
            </item>
            <item xml:id="i-FM4ok7bCX6ZBLKRHvZQ1rA">
              Riksdagen ställer sig bakom det som anförs i motionen om att
              regeringen bör ta initiativ till att utveckla teknikstödet såväl
              för undervisningen som för administrationen av Kriminalvårdens
              utbildningar och tillkännager detta för regeringen.
            </item>
            <item xml:id="i-KNfFKCKR3x5AzQSAzyZCsa">
              Riksdagen ställer sig bakom det som anförs i motionen om att
              regeringen bör återkomma med förslag till lagstiftning som innebär
              att den längsta sammanhängande tiden för häktning av barn under
              18 år ska vara 30 dagar och tillkännager detta för regeringen.
            </item>
            <item xml:id="i-QSbKZ7RPH57Aexf4SMtj44">
              Riksdagen ställer sig bakom det som anförs i motionen om att
              regeringen bör återkomma med förslag som innebär att barn under
              18 år ska placeras på särskilda ungdomshem i stället för i häkten,
              och detta tillkännager riksdagen för regeringen.
            </item>
            <item xml:id="i-LxF1YNv5PbBWmiKkHFtEeL">
              Riksdagen ställer sig bakom det som anförs i motionen om att
              regeringen bör återkomma med förslag till lagändring som innebär
              att barn under 18 år aldrig får placeras i polisarrest och tillkännager
              detta för regeringen.
            </item>
          </list>
        </div>
        <div type="motContent">
          <head type="h1" xml:id="i-BtH9MXGPx2rCxDae2REYq4">
            3 Inledning
          </head>
          <p xml:id="i-7mMQC17ESqsWsfaGJ2cxQY">
            För Vänsterpartiet är det grundläggande att vi har en god och
            välfungerande kriminal­vård som inte handlar om ren inlåsning
            av människor. Den moderna kriminalvården bygger på den s.k. normaliseringsprincipen.
            Kriminalvårdens vision ”Bättre ut” bygger på en värdegrund som
            Kriminalvårdens anställda har arbetat fram. Klienterna ska ha
            en bättre chans till ett lagligt liv efter att de har avtjänat
            sitt straff. Deras tid i kriminal­vården ska innebära en positiv
            skillnad. För att utföra uppdraget på ett bra sätt behöver arbetet
            vara klientnära, professionellt, rättssäkert och pålitligt. På
            så sätt ökar Kriminal­vården förtroendet hos klienter och allmänhet.
            Kriminalvårdens arbete ska vara brotts­förebyggande, öka människors
            trygghet och bidra till ett tryggare samhälle. Det innebär att
            verkställigheten i både teori och praktik ska organiseras så att
            en anpassning till livet utanför anstalten blir så enkel som möjligt.
            För att detta ska fungera krävs det bl.a. att Kriminalvården och
            övriga relevanta instanser i samhället utanför samverkar.
          </p>
          <p xml:id="i-XyxF47cCha711J4E91z8ip">
            Vänsterpartiet är inte för generella straffskärpningar. I vissa
            fall kan strängare straff vara positivt om det medför en starkare
            prioritering inom rättsväsendet samt ökade resurser för att utreda
            brotten. Det finns dock inget egenvärde i att höja straffen för
            höjningens skull. Förslag som innebär nykriminalisering eller
            straffskärpningar ska alltid vara väl underbyggda och ha analyserats
            utifrån nödvändighet, effektivitet och proportionalitet. Ett påföljdssystem
            ska fylla flera funktioner. Det ska bestraffa dem som begår brott,
            hjälpa dömda tillbaka in i samhället, fungera preventivt genom
            att avhålla människor från att begå brott samt genom väl avvägda
            straffsatser och påföljds­val upprätthålla förtroendet för rättssystemet.
            Straffet ska också verkställas på ett sätt som minskar risken
            för ny kriminalitet. Eftersom en liten andel av befolkningen står
            för en majoritet av brottsligheten är det återfallsförebyggande
            arbetet av stor betydelse för tryggheten i samhället.
          </p>
          <p xml:id="i-LNEVpGTVMDGZpYmLr1JHXv">
            Det är en förhållandevis liten grupp unga män som begår den största
            delen av de grövsta brotten.
            <ref target="i-Kx3XPAo56Q7m6uiZoeBAE1">
              [1]
            </ref>
            Det är inte särskilt sannolikt att ”hårdare tag” med längre straff
            kommer att avhålla denna grupp män och andra unga män som befinner
            sig i riskzonen för liknande kriminalitet från att begå brott.
            Vårt resonemang bekräftas och styrks av forskning som visar att
            längre straff inte är effektiva i den meningen att de får människor
            att begå färre brott. En person som sitter i fängelse är visserligen
            delvis förhindrad från att begå nya brott. Men för att få effekt
            på brottsnivån i samhället krävs att människor sitter inspärrade
            under väldigt långa perioder.
            <ref target="i-jgy9S8kmEiteW3tB1QeX6">
              [2]
            </ref>
            Vi vänder oss bestämt emot en utveckling där människor sitter
            inlåsta på lång obestämd tid utan möjlighet till rehabilitering
            och återanpassning till samhället.
          </p>
          <p xml:id="i-EWveQRLM82LMQjuodLTt4u">
            Dagens kriminalpolitiska debatt och politiska beslut och ställningstaganden
            förespråkar dessvärre längre och hårdare straff, samtidigt som
            forskningsresultat både i Sverige och i utlandet visar att frihetsberövande
            påföljder är ineffektiva. Inte heller Kriminalvården efterfrågar
            längre straff, utan menar att myndigheten kan göra mer och bättre
            arbete inom frivårdens ramar med behandlingsprogram och kontroll
            i frihet. Med långa straff som leder till en ökad anstaltsanpassning
            är det också viktigt att åtgärderna för att slussas in i samhället
            och till ett liv i frihet är välorganiserade, effektiva och transparenta
            samt att det finns en bra kommunikation och samverkan mellan myndig­heter
            och kommuner. När inslussningen inte fungerar drabbar det både
            samhället och individen hårt. Återfall i brott leder till fler
            brottsoffer och mänskligt lidande men också till stora kostnader
            för samhället. Självmordsstatistiken för nyligen frigivna är ovanligt
            hög och allra högst är självmordsrisken de första månaderna efter
            frigivningen.
          </p>
          <p xml:id="i-RBUzFru341Jwk5484APnAU">
            Socialt utanförskap med bristande möjligheter att skaffa sig
            inkomster på legal väg i kombination med ett pågående missbruk
            är, enligt Brottsförebyggande rådet (Brå)
            <ref target="i-UCkKCr3uiddocHVYV4ejUV">
              [3]
            </ref>
            , de vanligaste orsakerna till återfall i brott. Brå har identifierat
            följande tre aspekter som centrala för att nå framgång i det återfallsförebyggande
            arbetet: insatserna ska riktas mot orsaker som bidrar till kriminaliteten,
            de behöver anpassas så att personer med hög risk för återfall
            får mer intensiva insatser än de med låg risk och de behöver vara
            anpassade till mottagarens förmåga att ta till sig dem. För att
            kunna ta sig ur en kriminell livsstil är det bl.a. nödvändigt
            att få stöd för att ändra inställning till den egna kriminella
            identiteten och förändra värderingar angående brott, ta sig ur
            ett pågående missbruk, ha någonstans att bo och få anknytning
            till arbetslivet efter institutionstiden. En viktig förutsättning
            för att lyckas med det återfallsförebyggande arbetet är att samhällets
            olika aktörer samverkar för att erbjuda ett effektivt återfallsförebyggande
            stöd med individanpassade åtgärder i rätt tid. Tyvärr fungerar
            inslussningen i samhället inte alltid så bra. Samverkan mellan
            den statliga nivån och den regionala och kommunala varierar beroende
            på region och kommun.
          </p>
          <p xml:id="i-8VjToTSJgmCVkxaz71xTUk">
            Allt färre av de klienter som lämnar kriminalvården återfaller
            dock i brott som ger fängelse eller frivård. Under 1990-talet
            återföll ungefär 40 procent av Kriminalvårdens klienter i brott.
            Andelen återfall har därefter minskat under 2000-talet och legat
            på runt 30 procent sedan 2011 (Kriminalvårdens statistik, KOS
            2020). Sedan en tid tillbaka är dock läget för kriminalvården
            mycket ansträngt med överbelagda anstalter och häkten. Detta får
            bl.a. till följd att miljön för de intagna blir stökigare med
            större risk för konflikter och våld. Detta drabbar även personalen,
            som får en försämrad arbetsmiljö. Vad överbeläggningen får för
            effekter på återfallsstatistiken är fortfarande för tidigt att
            säga, men risken är att den positiva trenden bryts om inte problemet
            med överbelagda anstalter och häkten löses.
          </p>
          <p xml:id="i-ChbJTPj6oGZYjc3BULhdU2">
            Antalet intagna i häkten och på anstalter har ökat sedan 2016.
            Av Kriminalvårdens årsredovisning för 2020 framgår att det rådde
            svår platsbrist på både häkten och anstalter redan vid årets början.
            Beläggningen har sedan dess fortsatt att öka. Covid-19-pandemin
            har inneburit ytterligare utmaningar för personalen och de intagna.
            Den höga beläggningen innebar svårigheter att kunna placera intagna
            efter behov. Fler s.k. beredskapsplatser har skapats under året,
            främst genom dubbelbeläggning där intagna delar rum. Samtidigt
            har myndigheten intensifierat arbetet med den långsiktiga kapacitetsutökningen.
            Antalet fasta platser utökades med ett hundratal, bl.a. invigdes
            Kriminalvårdens första typhus i anstalten Skenäs och i Östersund
            öppnades ett nybyggt häkte. Under året meddelade myndigheten också
            att två nya, större anstalter ska uppföras i Trelleborg respektive
            Kalmar. Inom frivården fortsatte trenden från 2019 med en fortsatt
            ökning av antalet villkorligt frigivna klienter med övervakning
            samtidigt som antalet klienter i skyddstillsyn och samhällstjänst
            fortsatte att minska.
          </p>
          <p xml:id="i-Ve57grtrhu9Q9nKf3qgSSk">
            En stor anledning till ökningen av antalet intagna är genomförda
            förändringar i kriminalpolitiken, främst genom ett stort antal
            höjda minimistraff för grova brott. Vidare påverkas situationen
            av en mer effektiv polisverksamhet och den expansion av Polismyndigheten
            som ska ske för att nå målet 10 000 fler anställda till år 2024.
            Vänsterpartiet har stått bakom de budgetsatsningar som regeringen
            gjort på bl.a. Kriminalvården i de senaste budgetarna. Satsningarna
            gör att nybyggen och renove­ringar av befintliga byggnader äntligen
            kommit igång. Men detta arbete tar tid och överbeläggningen på
            anstalter och häkten är fortsatt bekymmersam. I denna motion presenterar
            vi våra förslag för att modernisera och utveckla framtidens kriminalvård.
            I motion 2021/22:470 skriver vi mer om våra förslag för att minska
            den grova krimina­liteten. I motion 2021/22:454 skriver vi bl.a.
            om polisens arbete i socialt utsatta områden.
          </p>
          <head type="h1" xml:id="i-RbXKqKP8zo2LPrkRoXExpb">
            4 En frivårdsreform
          </head>
          <p xml:id="i-5e1DZMSNjvFBySTaRp13Dm">
            De flesta fängelsestraff som utdöms är kortare än ett år. Tre
            fjärdedelar av de nyintagna klienterna på anstalt under 2011–2019
            hade en strafftid upp t.o.m. ett år (Kriminal­vårdens statistik,
            KOS 2019). År 2020 hade 69 procent av de som påbörjade verkställig­het
            i fängelse en strafftid upp t.o.m. ett år. 33 procent hade en
            strafftid upp t.o.m. 2 månader (KOS 2020). För att Kriminalvården
            ska kunna fylla straffverkställigheten med konstruktiva insatser
            som behandling, stöd, påverkan och kontroll krävs inte bara resurser
            och kompetens utan även tid. Några veckors inlåsning gör varken
            från eller till för en persons vilja och förmåga att lämna ett
            kriminellt liv och ger små incitament för den dömde att aktivt
            ta ansvar för sin kriminalitet och genomföra den verkställighets­plan
            som Kriminalvården upprättar. Fängelsestraff på högst sex månader
            kan redan i dag, om den dömde vill och det bedöms lämpligt, avtjänas
            i hemmet med intensi­vövervakning med elektronisk kontroll, s.k.
            fotboja.
          </p>
          <p xml:id="i-JjKFXrDQEAfTrTGtpW5P8z">
            Det finns mycket goda vetenskapliga belägg för att insatser i
            frihet gör större skillnad, och svenskt frivårdssystem räknas
            till ett av världens mest utvecklade. Straff som verkställs i
            frivård kan göras längre, vara mer ingripande och utformas mer
            innehållsrikt och individanpassat. På en anstalt begränsas möjligheterna
            till eget ansvar; ute i samhället måste klienten själv klara av
            sin tillvaro och hantera de risksituationer som tidigare har lett
            till kriminalitet. Den dömde får genom verkställighet inom frivården
            ta ett större ansvar för att följa de regler som följer av påföljden,
            som bl.a. innebär att det krävs av den dömde att hen ska vara
            drogfri i den miljö som hen sedan också ska leva i. I många fall
            innebär detta att drogfriheten håller i sig även sedan intensivövervakningen
            har upphört. Även de skadliga effekter som ett fängelsestraff
            ofta kan innebära för den enskilde undviks därmed.
          </p>
          <p xml:id="i-HwrVgDN5SFwDbLwjwG93Pv">
            Det finns även goda argument för att bygga ut frivården för att
            hålla kostnaderna för kriminalvården nere på sikt. Sedan en tid
            tillbaka är såväl landets anstalter som häkten överbelagda. Vidare
            finns det stora renoveringsbehov. En klient som avtjänar sitt
            straff på anstalt kostar cirka 1 miljon kronor per år. En klient
            som i stället avtjänar sitt straff inom frivården kostar i dag
            som jämförelse cirka 100 000 kronor per år. Även om klienterna
            med vårt förslag sannolikt behöver mer och dyrare behandlings-
            och övervakningsinsatser än den grupp som är aktuell för intensivövervakning
            med elektronisk kontroll (IÖV) i dag, så kommer verkställda straff
            inom frivården att vara väsentligt billigare än på anstalt.
            <ref target="i-4dJxkNXXNkGbnYSc75i46C">
              [4]
            </ref>
          </p>
          <p xml:id="i-DhnJx4YxCe9N4XDsfZnz15">
            Den repressiva politiska trenden med förslag på skärpta straff,
            t.ex. genom slopad straffrabatt för unga, visar inga tecken på
            att avta. Överbeläggningen på anstalter och häkten kommer därför
            sannolikt att fortsätta så länge någon ändring av lagstiftningen
            inte görs. Vänsterpartiet anser att antalet korta straff som verkställs
            i fängelse bör minska och att användningen av intensivövervakning
            med elektronisk kontroll (IÖV) bör byggas ut. Fängelsestraff på
            upp till ett år bör som huvudregel verkställas genom IÖV. För
            att verkställighet med IÖV ska vara ett alternativ måste dock
            vissa grund­läggande förutsättningar vara uppfyllda, som att klienten
            har en fast bostad och ett ordnat liv med sysselsättning, försörjning
            och i den mån det behövs behandling för eventuellt missbruk och
            annan personlig problematik. Därför är det av yttersta vikt att
            arbetet med att utveckla ett fungerande inslussningsprogram bedrivs
            parallellt med denna frivårdsreform. Vidare behöver hänsyn tas
            till eventuella brottsoffer. Det är t.ex. inte möjligt för en
            man att verkställa sitt straff med IÖV om han är dömd för våld
            mot en kvinna som han fortfarande bor tillsammans med.
          </p>
          <p xml:id="i-V6QCAF4eCiB9eLcNge1Chp">
            Enligt ett underlag från riksdagens utredningstjänst
            <ref target="i-4eDNctfL6oGZqafS1JPfzs">
              [5]
            </ref>
            verkställde 26 procent med IÖV av dem som dömdes till fängelse
            i upp till sex månader under 2017. Andelen påbörjade verkställigheter
            med IÖV var 27 procent 2020 (Kriminalvårdens statistik, KOS 2020).
            Vår ambition är att till en början bygga ut IÖV för gruppen nyintagna
            med en strafftid på mellan 6 månader och 1 år som i dag inte har
            tillgång till verkställighet med IÖV. På sikt är vår ambition
            att fler klienter än i dag ska verkställa sin strafftid med IÖV.
            Men då måste förutsättningarna för det finnas. Bland annat behöver
            frivårdens insatser för klientgruppen stärkas med hänvisning till
            att en större andel av dem har en komplex levnadssituation och
            större behov av sociala insatser än de som verkställer med IÖV
            i dag.
          </p>
          <p xml:id="i-eqU63hngfUuN5ZNJNuMJX">
            En analys av IÖV-processen genomfördes av Kriminalvården under
            2019 i syfte att hitta åtgärder för att öka antalet fängelsedömda
            som verkställer med IÖV. Analysen visade att klienter som fått
            avslag på sin ansökan om IÖV hade en mer komplex livssituation
            än de som fått sin ansökan beviljad. Det styrks av att de klienter
            som verkställer en fängelsedom på upp till sex månader på anstalt
            har fler identifierade behovsområden än de som verkställer med
            IÖV, när det gäller prokriminella attityder och värderingar, antisocialt
            personlighetsmönster, prokriminellt umgänge, narkotikamissbruk
            samt sysselsättning och boende.
          </p>
          <p xml:id="i-4aqoFEsT9EjkhBj85zTutk">
            Enligt Kriminalvården kan ett ökat antal som verkställer med
            IÖV motverka frihetsberövandets negativa effekter och därmed ge
            bättre förutsättningar för ett framgångsrikt återfallsförebyggande
            arbete. Ett ökat antal klienter som verkställer med IÖV skulle
            även underlätta den ansträngda beläggningssituationen på anstalt.
            Kriminalvården lämnade därför under 2019 en framställan till regeringen
            om att utöka målgruppen för IÖV till att omfatta fängelsedomar
            på upp till ett år. Kriminalvården föreslog även att ansökningskravet
            tas bort och att gps-övervakning ska kunna användas även i samband
            med IÖV. Förslagen syftar främst till att utöka användningen av
            IÖV för att få bättre effekt i det återfallsförebyggande arbetet.
          </p>
          <p xml:id="i-UVvDyyV71WvY43YmFfeL8R">
            Regeringen presenterade i november 2020 en promemoria som föreslår
            förändringar i syfte att effektivisera förfarandet och utvidga
            möjligheterna till verkställighet av fängelsestraff med fotboja.
            Kriminalvården konstaterar dock i sitt remissvar att frågan om
            en utökad målgrupp för intensivövervakning med elektronisk kontroll
            inte berörs i promemorian. Det framgår inte heller om regeringen
            avser att återkomma i denna fråga i annan form. Enligt myndighetens
            mening bör tillämpningsområdet kunna utökas till att avse verkställighet
            av fängelsestraff med en strafftid om under ett år. Vänsterpartiet
            håller med om att gruppen dömda som kan få IÖV bör utvidgas.
          </p>
          <p xml:id="i-XRuaTsCTNSE51KmQ9DLirw">
            Regeringen bör tillsätta en utredning i syfte att bygga ut intensivövervakning
            med elektronisk kontroll för gruppen nyintagna med en strafftid
            på mellan 6 månader och 1 år. Detta bör riksdagen ställa sig bakom
            och ge regeringen till känna.
          </p>
          <head type="h1" xml:id="i-PreJaE819oYwU2TL5zZ6ze">
            5 Villkorlig frigivning för att frigöra platser
          </head>
          <p xml:id="i-BerVhCyoKyhG2jAXr1koeR">
            Villkorlig frigivning är den utslussning till samhället och den
            del av ett fängelsestraff som sker i frihet under övervakning
            av frivården. Om den dömde begår ett brott eller missköter sig
            inom en prövotid av ett år ska personen tas in i fängelse igen.
            Huvud­regeln om villkorlig frigivning finns i 26 kap. 6 § brottsbalken.
            Den som har avtjänat två tredjedelar av ett tidsbestämt fängelsestraff,
            dock minst trettio dagar, friges villkorligt. Den villkorliga
            frigivningen kan skjutas upp om den dömde missköter sig under
            verkställigheten.
          </p>
          <p xml:id="i-Bbx2dRWogSi3jyjFzHbcPj">
            Riksdagen röstade under våren 2019 igenom ett förslag från regeringen
            i syfte att stärka möjligheterna för Kriminalvården att vidta
            kontroll- och stödåtgärder avseende dömda som friges villkorligt
            från ett fängelsestraff (prop. 2018/19:77). Vänsterpartiet stod
            bakom regeringens förslag. I ett särskilt yttrande betonade vi
            dock att det är grundläggande att inslussningen i samhället av
            villkorligt frigivna ger möjlighet till bostad, sysselsättning
            och eventuell missbruksvård för att en ökad övervakning under
            prövotiden ska ha avsedd effekt (bet. 2018/19:JuU25).
          </p>
          <p xml:id="i-FDa5ZAHXhTzMdkjPyqyKmN">
            För att lösa det allvarliga problemet med överbeläggning i Kriminalvården
            föreslår vi att personer som inte är dömda för sexual- eller våldsbrott,
            som har genomgått relevanta behandlingsprogram och som har upp
            till 6 månader kvar på sitt straff ska få börja avtjäna den villkorliga
            frigivningen i förtid. Det skulle innebära att 30 procent av de
            intagna skulle påbörja den villkorliga frigivningen i förtid vilket
            skulle frigöra ca 1 500 platser inom Kriminalvården.
            <ref target="i-A1huwkesTtJDh28pBcbktj">
              [6]
            </ref>
          </p>
          <p xml:id="i-5YWUDqqu532nX2tzKGQaPK">
            Regeringen bör ta initiativ till att personer som inte är dömda
            för sexual- eller våldsbrott, som har genomgått relevanta behandlingsprogram
            och som har upp till 6 månader kvar på sin strafftid ska kunna
            börja avtjäna den villkorliga frigivningen i förtid. Detta bör
            riksdagen ställa sig bakom och ge regeringen till känna.
          </p>
          <head type="h1" xml:id="i-H61kit6W5uCZpNeXgvZ7mq">
            6 Anpassa avdelningarna efter klienterna
          </head>
          <p xml:id="i-VcK1ErWrBH9MpkRP2vLQ7R">
            Dagens s.k. normalavdelningar på klass 1‑anstalterna har ett
            trettiotal intagna. Namnet på avdelningarna är missvisande såtillvida
            att även intagna med stor beteende­problematik, våldsbenägenhet
            och olika former av diagnoser placeras där. Det säger sig självt
            att situationen lätt kan urarta med konflikter och våld då så
            pass många människor som ofta mår dåligt ska samsas på en liten
            yta i princip dygnet runt. Avdelningarna måste bli mindre för
            att miljön såväl för de intagna som för de anställda ska bli bättre.
            Vänsterpartiet anser att befintliga anstalter bör byggas om och
            nya anstalter bör planeras för en modern kriminalvård med högst
            15 intagna på en s.k. normalavdelning.
          </p>
          <p xml:id="i-WPwMCvH755p4USXxiyQiMT">
            För särskilt krävande grupper av intagna behöver avdelningarna
            vara ännu mindre. Det handlar om sexualbrottslingar med beteendeproblematik,
            sexualbrottslingar som begått brott mot barn, intagna med psykiatriska
            diagnoser, personlighetsstörningar eller andra diagnoser, exempelvis
            autismspektrumstörningar m.fl., och intagna som är våldsbenägna.
            Det är i dagsläget svårt för personalen att skydda extra sårbara
            intagna, t.ex. personer med intellektuell funktionsnedsättning,
            som ofta riskerar att bli utsatta för både psykiskt och fysiskt
            våld av andra intagna. Vidare uppstår oftare våldsamma situationer
            där både intagna och anställda riskerar att skadas om för många
            personer med olika typer av svår beteendeproblematik blandas på
            en avdelning. För vissa intagna, exempelvis klienter som begått
            sexuella övergrepp mot barn, behöver särskilda avdelningar inrättas.
            I dag finns det vid vissa klass 1‑anstalter avdelningar för särskilt
            resurskrävande intagna, SRI. Dessvärre är det bara klienter med
            extremt svår beteende­problematik som placeras där p.g.a. platsbristen.
            Enligt Vänsterpartiets mening skulle sannolikt flera av dessa
            klienter behöva vårdas inom rättspsykiatrin i stället för att
            sitta på anstalt där vården är obefintlig. Vänsterpartiet har
            tidigare motionerat om avslag på regeringens förslag om förändringar
            av förutsättningarna för att bli dömd till rätts­psykiatrisk vård.
            <ref target="i-9jhnhcftHhUxbWGjj5vS1H">
              [7]
            </ref>
            Vi står fast vid att endast den som kan ta ansvar för sina handlingar
            ska kunna dömas till straffansvar för brott. De som begått brott
            och lider av allvarliga psykiska störningar ska i stället för
            att sitta i fängelse vårdas inom rättspsykiatrin. Vi befarade
            redan tidigt att förslagen skulle leda till en försämrad vård
            av psykiskt störda lagöverträdare, vilket i förlängningen kan
            drabba framtida brottsoffer. Men så länge lagstiftningen kring
            förutsättningarna för fängelsevistelse och rättspsykiatrisk vård
            inte ändras så måste även denna särskilt resurskrävande klientgrupp
            behandlas på ett sätt som är rimligt ur både deras, andra intagnas
            och de anställdas perspektiv. Våra förslag för rättspsykiatrin,
            psykiatrisk tvångs- och öppenvård återkommer vi med i andra sammanhang.
          </p>
          <p xml:id="i-KPLKoJqTTmkL3VRLoVzpeA">
            Regeringen bör ge Kriminalvården i uppdrag att inrätta avdelningar
            med färre klienter i syfte att anpassa avdelningarna efter klienternas
            behov. Detta bör riksdagen ställa sig bakom och ge regeringen
            till känna.
          </p>
          <head type="h1" xml:id="i-zLM19266iXxDLfUnb23bG">
            7 Bättre inslussning i samhället
          </head>
          <p xml:id="i-FFkPVCiC7TsafFJ8B2SsTL">
            En mycket viktig del av det brottsförebyggande arbetet är att
            se till att inte kriminella personer återfaller i brott efter
            avtjänat straff. Det gäller i synnerhet vid grov brottslighet
            som är gängrelaterad. För att öka klienternas förutsättningar
            att inte återfalla i brott arbetar Kriminalvården med olika former
            av frigivningsförberedelser. En åtgärd är utslussning, vilket
            innebär att den intagne under en period före frigivning får större
            frihet på ett individanpassat och strukturerat sätt med stöd och
            kontroll utifrån aktuella risker och behov. Frigivningsförberedelserna
            handlar även om att ha en god planering för tiden efter att övervakningen
            har upphört. Dessvärre har återanpassningen av intagna i samhället,
            s.k. inslussning, länge varit bristfällig. Det beror till stor
            del på att relevanta myndigheter, exempelvis socialtjänst och
            kriminalvård, har svårt att samarbeta. Det beror även på den generella
            bristen på hyresrätter i många kommuner. Inte sällan börjar en
            frigiven klient sitt liv i frihet med enbart en plastpåse med
            sina tillhörigheter i handen och ingenstans att ta vägen. Det
            är en situation som inte på något sätt underlättar återgången
            till ett liv utan kriminalitet och eventuellt missbruk, tvärtom.
            En rapport från Brå
            <ref target="i-VrRYd9fmCRgbjKcLu2MBp7">
              [8]
            </ref>
            visar att en stor del av dem som inte får någon särskild utslussning
            från anstalt har bedömts ha för hög risk att missköta sig och
            återfalla i brott. Det är kontraproduktivt att de klienter som
            kanske har mest behov av stöd och hjälp för att återanpassas och
            slussas in i samhället blir utan den hjälpen. Som Brå konstaterar
            bör insatser vidtas för att reducera risken för att dessa klienter
            återfaller i brott i samband med inslussning och efter frigivning.
            En möjlighet för klienter som bedöms ha en högre risk för återfall
            i brottslighet att få tillgång till inslussningsåtgärder är gps-övervakning
            i kombination med fotboja. Tekniken har testats av Kriminalvården
            inom ramen för en försöks­verksamhet och innebär en möjlighet
            till ökad kontroll.
          </p>
          <p xml:id="i-GsfewqrKfq1ZLCCWNh4yjM">
            Regeringen har tillsammans med Vänsterpartiet under tidigare
            mandatperiod avsatt medel i budgetpropositionerna till Kriminalvården
            för att bl.a. stärka det återfalls­förebyggande arbetet. Regeringen
            gav Kriminalvården i uppdrag att genomföra en försöksverksamhet
            med inslussningsprogram. Programmet syftade till att höja effektiviteten
            i det återfallsförebyggande arbetet och pågick t.o.m. juni 2020.
            Syftet med försöksverksamheten var att ta fram fungerande strukturer
            och principer för samverkan, främst med kommuner, landsting, Arbetsförmedlingen
            och civilsamhället. Inslussnings­arbetet prövades i en försöksverksamhet.
            Frivilliga kommuner, varav ett antal med socialt utsatta områden,
            skulle delta i försöksverksamheten. Intagna i fängelse som vill
            sluta begå brott erbjöds att delta i ett inslussningsprogram under
            tiden som de stod under övervakning efter villkorlig frigivning.
            Programmet skulle samordnas mellan Kriminalvården och lokala samhällsaktörer
            på den intagnes hemort via en inslussnings­grupp. Frigivningen
            skulle planeras gemensamt, noga och i god tid, insatser från anstaltstiden
            skulle fullföljas och följas upp, någon form av sysselsättning
            skulle garanteras och skuldrådgivning och tillgång till en stödperson
            från det civila samhället skulle erbjudas.
          </p>
          <p xml:id="i-Y3ZUsKkh8CutSCKzzdfM3y">
            Dessvärre visar Brottsförebyggande rådets utvärdering att försöksverksamheten
            misslyckats helt beroende på dålig planering och förberedelse,
            lågt antal deltagande klienter och bristande nationell styrning.
            <ref target="i-FETraxGbMzMxVCRkDgcfWQ">
              [9]
            </ref>
            Vänsterpartiet anser att detta är mycket beklagligt. Den bristande
            inslussningen och återanpassningen av personer som avtjänat fängelsestraff
            drabbar både dem och allmänheten som riskerar att utsättas för
            nya brott. Det är både kontraproduktivt och orimligt att staten
            inte tar ett större ansvar för inslussning och återanpassning
            av människor som begått grova brott. Vänsterpartiet anser att
            regeringen behöver ta ett helhetsgrepp på frågan om inslussning
            och åter­anpassning till samhället. Försöksverksamheten med inslussning
            hade kunnat vara ett första steg på vägen. Nu brast det nödvändiga
            förberedelsearbetet och därigenom förutsättningarna för att verksamheten
            skulle lyckas.
          </p>
          <p xml:id="i-7eXxm5Hd3NV812TW8Bwu5s">
            I vårändringsbudgeten för 2021 har regeringen höjt anslaget till
            Kriminalvården i syfte att myndigheten ska fortsätta att utveckla
            arbetet med inslussning inför en bredare spridning av modellen.
            Enligt regeringen bör ett särskilt fokus riktas mot insatser för
            unga dömda. Vidare ska minst ett av de av Polismyndigheten utpekade
            särskilt utsatta områdena ingå (prop. 2020/21:99). Detta är lovvärt
            men långt ifrån tillräckligt. Frågan om inslussning och återanpassning
            av grovt kriminella människor måste omfatta hela landet, och samtliga
            involverade aktörer, som kommuner och olika myndigheter, måste
            ta sitt ansvar. Riksdagen har tidigare riktat ett tillkännagivande
            till regeringen om att Kriminalvårdens arbete med att förebygga
            återfall bör förstärkas (bet. 2018/19:JuU13). Vänsterpartiet anser
            att regeringen bör tillsätta en utredning som ser över hur staten
            skulle kunna ta ett större ansvar för inslussning och återanpassning
            av grovt kriminella personer efter avtjänat straff. Det är högst
            rimligt att staten under en tillräckligt lång period efter frigivning
            tar ansvar för personernas försörjning, sysselsättning och boende,
            allt för att minska återfall i brott och underlätta återetableringen
            i samhället.
          </p>
          <p xml:id="i-JnC1UbpsZB71KuhEDvTRZ9">
            Regeringen bör tillsätta en utredning i syfte att se över möjligheten
            för staten att ta över ansvaret för inslussning och återanpassning
            av personer som avtjänat straff för grova brott. Detta bör riksdagen
            ställa sig bakom och ge regeringen till känna.
          </p>
          <head type="h1" xml:id="i-6i3cu783y8AyosMtwWYxaf">
            8 Nationellt avhopparprogram
          </head>
          <p xml:id="i-7poC623fthnVJQwaNx8fUB">
            Av tidigare studier framgår att det finns flera brister i samhällets
            förmåga att stödja den person som vill lämna en kriminell eller
            extremistisk miljö. Fler insatser behövs för att motivera människor
            att hoppa av, myndigheternas kunskap om målgruppen behöver förbättras
            och möjligheterna att få stöd behöver bli mer likvärdiga över
            landet. På såväl nationell som regional och lokal nivå behöver
            insatserna från samhället samordnas bättre mellan berörda aktörer
            och bli mer strukturerade och långsiktiga.
          </p>
          <p xml:id="i-F9jriKSctBpuFwBNTHo7eY">
            Regeringen gav i december 2019 ett uppdrag till Kriminalvården,
            Polismyndigheten, Statens institutionsstyrelse och Socialstyrelsen
            att gemensamt ta fram ett nationellt avhopparprogram.
            <ref target="i-9yrgQuHbRj8PPtZBnNmTiM">
              [10]
            </ref>
            Syftet var bl.a. att förstärka samhällets stöd till individer
            som vill lämna kriminella eller våldsbejakande extremistiska miljöer
            och grupperingar. Av utredningen Kommuner mot brott (SOU 2021:49)
            framgår att ett förslag till nationell samordningsstrategi för
            avhopparverksamhet som Kriminalvården, Polismyndigheten, Socialstyrelsen
            och Statens institutionsstyrelse tagit fram för närvarande är
            under beredning i Regeringskansliet. Myndigheterna har i sin slutredovisning
            föreslagit en samordningsstruktur för avhopparverksamhet där Brottsförebyggande
            rådet (Brå) föreslås få en samordnande roll på nationell nivå
            och länsstyrelserna, genom de brottsförebyggande samordnarna,
            på regional nivå samt kommunerna på lokal nivå. Kommunerna föreslås
            därtill få ansvar för det operativa arbetet tillsammans med Polismyndigheten
            och Kriminalvården. Förslaget anger dock inte vilka insatser som
            avhoppare ska erbjudas. Utredningen Kommuner mot brott (SOU 2021:49)
            gör därför bedömningen att det kan finnas anledning att överväga
            införandet av ett särskilt, nationellt avhopparprogram för att
            säkerställa att individer som vill upphöra med kriminalitet ges
            möjlighet att göra det på ett snabbt och effektivt sätt.
          </p>
          <p xml:id="i-QbnQAdzfVe5EVMM1kSo2Pq">
            Såvitt vi förstår motsvarar inte myndigheternas förslag om en
            samordningsstruktur för avhopparverksamhet ett nytt avhopparprogram.
            Vi har uppfattat att regeringens uppdrag till myndigheterna var
            att ta fram ett sådant program. Med anledning av regeringens pågående
            beredning av ovan nämnda förslag avstår dock Vänsterpartiet från
            att lämna något konkret förslag i detta sammanhang. Vi kommer
            dock noga att bevaka frågan och vid behov återkomma med förslag
            till åtgärder. Regeringens utgångspunkt att det nationella avhopparprogrammet
            ska rymmas inom myndigheternas befintliga förvaltningsanslag är
            t.ex. en fråga som vi får anledning att återkomma till.
          </p>
          <p xml:id="i-VdiFjghDRm6yWJuViRae67">
            En ytterligare aspekt som kommer att få betydelse för avhopparprogrammet
            är det generella behovet av ett modernt vittnesskydd. Ett väl
            fungerande vittnesskyddsprogram är avgörande för att få människor
            att vittna i syfte att beivra grov brottslighet. Personer som
            har betydelse för utfallet i en rättslig process kan få skydd
            genom polisens särskilda personsäkerhetsprogram. Det kan t.ex.
            gälla någon som vittnar under en rättegång och kan påverka om
            en misstänkt person fälls för ett visst brott. Det kan också gälla
            tidigare kriminella som genom att lämna avgörande uppgifter till
            polisen utsätter sig för risken att bli hotade. Dessvärre finns
            det en rad problem och brister i dagens vittnesskydd. Detta kan
            inverka på möjligheten för personer i kriminella miljöer att delta
            i ett avhopparprogram. Till exempel är myndighetens beslut inte
            skriftligt och går inte att överklaga för den enskilde bevispersonen.
            I en situation där en person som fått lämna hela sitt gamla liv
            bakom sig för att ingå i programmet kan det leda till att hen
            blir helt utlämnad till myndigheten, helt utan insyn, rättssäkerhet
            eller möjlighet till prövning av beslut under tiden i programmet.
            Det vore lämpligt om en stödperson med lämplig kompetens har mandat
            att hjälpa bevispersonen i kontakten med myndigheten. Vänsterpartiet
            anser att vittnesskyddet behöver moderniseras och uppdateras.
            Vidare behöver villkoren för de personer som ska ingå i det särskilda
            personsäkerhetsprogrammet bli tydligare. Läs mer om vårt förslag
            i motion 2021/22:455 Upprättelse för brottsoffer.
          </p>
          <head type="h1" xml:id="i-ArFjP7Fe1AX7miwWXdXjNQ">
            9 Brottsoffersluss
          </head>
          <p xml:id="i-LXQYwaxQdMLkzcTGaYsv5W">
            Kriminalvården har sedan drygt tio år tillbaka en åtgärd som
            heter brottsoffersluss (BOS). På de anstalter som har behandlingsuppdrag
            för klienter dömda för relations- och sexualbrott är brottsoffersluss
            obligatoriskt. Alla anstalter har dock i uppdrag att ta hänsyn
            till brottsoffer och andra sårbara personer, bl.a. när det gäller
            telefontillstånd och besök. Med brottsoffersluss avses själva
            processen och arbetet med brottsoffer, förövare och övriga parter
            under förövarens tid på anstalt. Brottsoffersluss syftar till
            att förövare och brottsoffer ska kunna genomföra säkra möten på
            anstalt, men begreppet inkluderar också den utredning som genomförs
            på anstalten inför en eventuell kontakt mellan förövare och brottsoffer.
            Bland män som har varit våldsamma mot kvinnor i nära relationer
            är det vanligt att det kontrollerande beteendet fortsätter även
            inifrån anstalten. Det förekommer även fall där besökaren utgör
            en risk för klienten, t.ex. vid heders­relaterad problematik.
            Om det finns säkerhetsrisk eller risk för skada för annan ska
            besöks- och telefontillstånd nekas, även om båda parter samtycker
            till kontakten. Det finns dock tillfällen när besök kan vara viktigt,
            trots risker. Ett brottsoffer kan ha stort behov av att träffa
            förövaren, t.ex. för att berätta att hen ska avsluta relationen
            och gå vidare, eller för att fråga något om hur de ska göra med
            gemensamma barn. Då kan ett strukturerat brottsofferslussbesök
            planeras. Syftet är att stärka brottsoffret och ge klienten möjlighet
            att ta ansvar för brottet. Ett brottsofferslussbesök följs noggrant
            upp efteråt genom att BOS-handläggaren talar med både brottsoffret
            och klienten.
          </p>
          <p xml:id="i-ERGP5kq6TNahzuX6SefRfL">
            Justitieombudsmannen (JO) har i en tidigare granskning av brottsofferslussarna
            riktat kritik mot Kriminalvården för bl.a. bristande central styrning
            av arbetet. Avsaknaden av en gemensam struktur har enligt JO gett
            upphov till svårigheter för ansvariga tjänstemän att avgöra var
            gränserna går för myndighetens uppdrag. Detta har lett till brister
            i rättssäkerheten. Bristen på struktur har även gjort det svårt
            för de intagna att förstå verksamheten.
            <ref target="i-7BwvGnkUrhw6GgP8Jkf6Pf">
              [11]
            </ref>
          </p>
          <p xml:id="i-S9L2m28GWwRiHo2ttfCESY">
            Vänsterpartiet vill utveckla anstalternas arbete med brottsoffersluss
            samt införa en nationell standard för arbetet så att det blir
            mer likvärdigt i hela landet.
          </p>
          <p xml:id="i-CtCovZvK6FCXLtQtMZwdFo">
            Regeringen bör ge Kriminalvården i uppdrag att utveckla arbetet
            med brottsoffer­sluss samt att införa en nationell standard för
            arbetet. Detta bör riksdagen ställa sig bakom och ge regeringen
            till känna.
          </p>
          <head type="h1" xml:id="i-QbDHNZ5wgBXm5hSKtamJgQ">
            10 Behandlingsprogram
          </head>
          <p xml:id="i-CkXNc8cr2xgTnJL7x3mwzG">
            Kriminalvården bedriver för närvarande 14 behandlingsprogram.
            Behandlings­programmen ackrediteras, vilket betyder att de genomgår
            en vetenskaplig bedömning. Effekterna av programmen utvärderas.
            Om ett program inte har förväntade effekter tas det bort ur Kriminalvårdens
            behandlingsutbud (årsredovisning 2020). Behandlings­program bedrivs
            även inom frivården. Syftet är att förebygga återfall i brott
            genom att förbättra klientens kunskaper, färdigheter och insikter.
            Behandlingsprogrammen är huvudsakligen riktade mot allmän kriminalitet,
            våldsbrott, våld i nära relation och sexualbrott samt missbruk
            av droger eller alkohol. Alla behandlingsprogram, förutom 12-stegsprogrammet,
            är baserade på kognitiv beteendeterapi (kbt). Programmen genomförs
            både i grupp och individuellt mellan programledare och klient.
            De flesta program vänder sig till såväl män som kvinnor, men det
            finns program som riktar sig mot enbart män eller enbart kvinnor.
          </p>
          <p xml:id="i-NYZygu7iqEcjP7wry5KzMm">
            För att få gå ett behandlingsprogram är det viktigt att den dömde
            själv vill ändra sin livsstil. För att erbjuda rätt behandling
            prioriterar Kriminalvården de klienter som har medelhög till hög
            risk för återfall. De ska gå ett program som riktar in sig på
            just deras problem och som har en pedagogik som passar dem. Kriminalvården
            har även samtal för att motivera klienten att inte återfalla i
            brott eller missbruk. 2019 var det 19 procent av de intagna i
            anstalt och 13 procent av klienterna i frivården som fullföljde
            behandlingsprogram. Andelen med fullföljt behandlingsprogram ökade
            för dem i målgruppen som frigavs från anstalt till 21 procent
            under 2020, och låg på samma nivå för dem som avslutade frivårdspåföljd.
            Den förändrade lagstiftningen för villkorligt frigivna gör att
            Kriminalvården i högre utsträckning kan fatta beslut om föreskrifter
            om att fullfölja behandlingsprogram i frivård som har påbörjats
            på anstalt. Det innebär enligt myndigheten att det bör finnas
            potential att öka andelen klienter som genomför program i frivården.
          </p>
          <p xml:id="i-43B2C4tHPmz4abfgBM71rm">
            En sammanställning av Kriminalvårdens egna utvärderingar från
            2014 tyder på att behandlingsprogrammen minskar återfallen. Resultatet
            ligger i linje med internationell forskning på programområdet
            och ser enligt Kriminalvården lovande ut för det fortsatta arbetet.
            Det är komplexa faktorer som ligger bakom kriminalitet och det
            finns inte några enkla lösningar. Men varje procents minskning
            av återfall och brott betyder mycket när det gäller minskat lidande
            för människor och minskade kostnader för samhället. Det är av
            stor vikt att klienter deltar i behandlingsprogram. Samtidigt
            behövs den individuella motivationen för att aktivt delta och
            både vilja och kunna förändra sitt kriminella beteende. Kriminalvården
            bör arbeta för att motivera samtliga klienter att delta i lämpligt
            behandlingsprogram. Dessvärre har riksdagen röstat igenom ett
            förslag från regeringen som numera kopplar deltagande i behandlingsprogram
            till tidpunkten för villkorlig frigivning. Den villkorliga frigivningen
            kan skjutas fram om den intagne inte deltar i behandlingsprogram
            eller andra återfallsförebyggande åtgärder (prop. 2020/21:18).
            Vänsterpartiet anser att det kan finnas motiv till att göra deltagande
            i behandlingsprogram obligatoriskt. Men att koppla den dömdes
            deltagande i program­verksamhet till tidpunkten för villkorlig
            frigivning är ingen bra lösning. Det blir orimligt om människor
            som döms till fängelsestraff inte ska kunna förutse när de kan
            släppas fria i förhållande till vad de ska uppfylla under strafftiden.
            Vidare kan, precis som Brottsförebyggande rådet skrivit i sitt
            remissvar, inte alla intagna delta i program­verksamhet av olika
            skäl. Det kan handla om dömda som sitter isolerade av säkerhets­skäl.
            Ett annat problem är att det inte alltid finns tillgång till behandlingsprogram
            på andra språk än svenska. Läs mer om vårt ställningstagande i
            motion 2020/21:3718.
          </p>
          <head type="h2" xml:id="i-J9gM3jHxU9Z2WUbb3v6hrC">
            10.1 12-stegsprogrammet för intagna med missbruksproblem
          </head>
          <p xml:id="i-MpTtWgiGLcBxh9dzicpCNr">
            12-stegsprogrammet är ett program för personer med alkohol- och
            narkotikamissbruk som ursprungligen togs fram av Anonyma Alkoholister
            (AA) i USA. Programmet har använts i Kriminalvården sedan 1995.
            Missbruksprogrammet 12-steg har hittills bedrivits på anstalterna
            Gävle, Hinseberg, Skänninge och Österåker. Dessvärre har Kriminalvården
            beslutat att avveckla 12-stegsprogrammet, vilket är olyckligt
            då detta program bevisligen fungerar mot drogmissbruk. 2014 gjorde
            Kriminalvården en utvärdering av sina behandlingsprogram. Endast
            ett program, 12-stegsprogrammet, kunde påvisa statistiskt säkerställda
            minskade återfall efter behandling när man tittade på alla klienter
            som påbörjat behandling. I stället för 12-stegsprogrammet ska
            bas­programmet Krimfokus som bl.a. adresserar missbruksproblematik
            men också våld och allmänkriminalitet, erbjudas klienterna. Även
            programmet Våga välja riktar sig till klienter med drog- och/eller
            alkoholmissbruk vars kriminalitet har en tydlig koppling till
            missbruket. Enligt Kriminalvården är syftet med att avveckla 12-stegsprogrammet
            att ge fler klienter möjlighet att genomgå behandlingsprogram
            och andra återfallsföre­byggande insatser. Vi anser att det är
            positivt om fler klienter får möjlighet att genomgå behandlingsprogram
            inriktade mot missbruk men anser att även 12-stegsprogrammet bör
            finnas kvar. 12-stegsbehandling är en väl etablerad behandling
            i samhället. Möjlig­heterna för en intagen att fortsätta i gruppverksamhet,
            t.ex. genom Anonyma Alkoho­lister, är därför goda. Att de behandlingsprogram
            som erbjuds verkligen är effektiva är viktigt, i synnerhet som
            den villkorliga frigivningen nu gjorts beroende av klientens deltagande
            i programverksamhet.
          </p>
          <p xml:id="i-R46fgDoDeB72KdLzM4W68p">
            Regeringen bör ge Kriminalvården i uppdrag att återinföra 12-stegsprogrammet
            mot missbruk på anstalterna. Detta bör riksdagen ställa sig bakom
            och ge regeringen till känna.
          </p>
          <head type="h2" xml:id="i-PuPCVYFjgapAzkBYMDX4p2">
            10.2 Behandlingsprogram med fokus på hedersrelaterad brottslighet
          </head>
          <p xml:id="i-AywBosyhugTVrm8FGsRu7w">
            Det finns i dag inget behandlingsprogram som är särskilt riktat
            till de klienter som har begått hedersrelaterade brott. I en undersökning
            som gjordes 2014 vid Kriminalvårdens samtliga anstalter, frivårdskontor
            och häkten identifierades 73 fall där klienten dömts för brott
            relaterat till hedersvåld. Gruppen förövare av hedersvåld är väldigt
            blandad. Här återfinns olika åldrar, samhällsklasser, religioner
            och etniciteter. Den övervägande majoriteten är män. Att gruppen
            är heterogen komplicerar frågan kring eventuella insatser i kriminalvården.
            Kriminalvårdens rapport Hedersrelaterat våld och förtryck – mot
            förbättrad kunskap om förövarna (2018) visar bl.a. att genomsnittsåldern
            för gruppen hedersvåldsdömda förövare var 41 år – en grupp som,
            utifrån samhällets synvinkel, eventuellt är svår att nå med förebyggande
            insatser som ofta riktas till ungdomar. Resultaten visar att gruppen
            partnervåldsdömda och gruppen ”övrigt våld” var betydligt mer
            psykosocialt belastad (lägre utbildningsnivå, lägre sysselsättningsnivå,
            högre andel med missbruk, oftare tidigare lagförda och i kontakt
            med sjukvård) än gruppen hedersvåldsdömda och gruppen dömda för
            våld mot barn. Hedersvåldsgruppen och gruppen förövare dömda för
            våld mot barn utgör således, generellt sett, en mer ”välanpassad”
            grupp (baserat på variablerna studerade i studien). Dock visar
            studien att hedersvåldsdömda förövare utgör en mer antisocial
            grupp med tidigare och fler misstankar och lagföringar och en
            högre andel har registrerats med psykiatriska och somatiska diagnoser
            jämfört med den matchade normalpopulationen. De hälsorelaterade
            problem som återfinns hos hedersvåldsdömda förövare är i stor
            utsträckning kopplade till stressrelaterade faktorer. Det hedersrelaterade
            brottet kan ha inslag av partnervåld men även, utifrån det kollektivistiska
            inslaget, beröringspunkter med organiserad brottslighet. Detta
            bör beaktas vid framtagande av behandlingsprogram. Enligt rapporten
            krävs en enhetlig definition av, och utbildning om, hedersrelaterade
            brott. Detta gäller genom hela rättssystemet samt andra myndigheter
            som kommer i kontakt med berörda, för att kunna utreda, förebygga
            och rehabilitera.
          </p>
          <p xml:id="i-LdiPYnjK6u3XGqGBtnuvBQ">
            Kriminalvården genomförde en särskild insats med start under
            våren 2019 för att utbilda och handleda programledare i att genomföra
            Relationsvåldsprogrammet (RVP) som behandlingsinsats för klienter
            med hedersrelaterad problematik. Upplevelserna från programledarna
            är enligt Kriminalvården att RVP har varit ett lämpligt program
            för att tillsammans med klienterna benämna och tala om hedersrelaterat
            våld och brottslighet i generella termer. Däremot har det funnits
            en utmaning i att adressera heder som en viktig komponent i individens
            förändringsarbete. Det har visat sig svårt för klienter att se
            riskdrivande faktorer i en hedersrelaterad kontext och att de
            själva utövar våld och förtryck inom ramen för den. Kriminalvården
            kommer att fortsätta att genomföra RVP för klienter med hedersbrottsproblematik
            i syfte att minska risken för återfall i brott (se bet. 2020/21:JuU26
            s. 33–34). Vänsterpartiet anser att detta är en lovvärd start
            men att arbetet med klientgruppen måste utvecklas mer. Det är
            just hedersaspekten och de kollektiva inslagen som skiljer detta
            våld från annat våld som utövas i relationer. Kriminalvårdens
            programverksamhet bör därför utökas till att även omfatta särskilda
            program för personer som begått hedersrelaterad brottslighet.
          </p>
          <p xml:id="i-PCa5ak4ER5u5tmYf2U8VQP">
            Regeringen bör ge Kriminalvården i uppdrag att ta fram ett särskilt
            behandlings­program för personer som begått hedersrelaterad brottslighet.
            Detta bör riksdagen ställa sig bakom och ge regeringen till känna.
          </p>
          <head type="h2" xml:id="i-XLYeKErf8EwHkVfzcXV46Y">
            10.3 Behandlingsprogram på olika språk
          </head>
          <p xml:id="i-7APUGCWNyVSw37W5UjGq7p">
            Redan i dag förekommer det att behandlingsprogram hålls på andra
            språk än svenska inom kriminalvården. Förutsättningen är dock
            att det finns anställda programledare som är flerspråkiga vid
            den aktuella anstalten eller frivårdsenheten. Så är inte alltid
            fallet, vilket innebär att alla klienter som har behov av att
            delta inte kan tillgodogöra sig programmet. Vidare är det svårt
            för anställda att motivera intagna att delta i verksamhet som
            bedrivs på ett språk som de inte behärskar. Det är särskilt problematiskt
            eftersom riksdagen röstat igenom ett förslag från regeringen som
            innebär att den som inte deltar i behandlingsprogram kan få sin
            villkorliga frigivning uppskjuten (se ovan om vår inställning
            till prop. 2020/21:18). Justitieutskottets majoritet hänvisar
            till att Kriminal­vården kunde matcha 98 procent av klienterna
            med identifierade behov med en insats 2020 (bet. 2020/21:JuU26
            s. 38). Dock räknas alla former av insatser under verkställig­heten
            med i Kriminalvårdens statistik, inte enbart behandlingsprogrammen.
            Eftersom Kriminalvården gör bedömningen att behandlingsprogram
            är den form av insats som gör mest nytta är det viktigt att alla
            klienter som har behov kan ta del av dem.
          </p>
          <p xml:id="i-AQ5c4sSXGr4S46Y6H6yVJm">
            Regeringen bör vidta åtgärder för att Kriminalvården ska få ökade
            förutsättningar att genomföra behandlingsprogram på andra språk
            än svenska. Detta bör riksdagen ställa sig bakom och ge regeringen
            till känna.
          </p>
          <head type="h1" xml:id="i-6ycCjDPsjAk8oyJ2ZTocwM">
            11 Förbättra möjligheterna till utbildning
          </head>
          <p xml:id="i-XAsDRKdQ51fdadMy8RLBBh">
            Vänsterpartiet har i tidigare motioner under många år föreslagit
            att alla intagna inom kriminalvården ska ges möjlighet till grundutbildning
            och kompletterande gymnasie­utbildning. Utan en fullgjord grund-
            och gymnasieutbildning är det betydligt svårare att få arbete.
            Utbildning gynnar därför både den enskilde och samhället. Såväl
            statliga utredningar som forskning visar att intagna i anstalt
            ofta har en bristfällig utbildning samt i förhållandevis hög utsträckning
            inlärningssvårigheter (Skolinspektionens rapport 2012:66).
          </p>
          <p xml:id="i-NVsKa4LyQPjfKxDTyCBQ24">
            Av en klientkartläggning från Kriminalvården (2013) framgår att
            andelen intagna som hade grundskoleutbildning var 35 procent.
            Cirka 21 procent hade gymnasie­utbildning. För att säkerställa
            att intagna med behov av kompletterande utbildning får del av
            sådana insatser gav regeringen i regleringsbrevet för 2017 Kriminalvården
            i uppdrag att vidta åtgärder för att öka tillgängligheten och
            genomströmningen i klientutbildningen. Uppdraget syftade till
            att myndigheten i högre utsträckning ska kunna erbjuda kompletterande
            utbildning på gymnasial nivå för intagna på anstalt som saknar
            fullständig gymnasieutbildning. Uppdraget omfattade dock inte
            grundskole­utbildning, vilket är en brist som Vänsterpartiet tidigare
            påtalat (mot. 2017/18:1138, mot. 2018/19:295).
          </p>
          <p xml:id="i-B1pFtGxZeAgtqLq5GeGm6r">
            Av Kriminalvårdens årsredovisning (2018) framgår att myndigheten
            har tagit steg i utvecklingen av vuxenutbildningen men att det
            fortfarande finns behov av fler insatser för att inventera intagnas
            utbildningsbakgrund och behov. Det innebär att studie- och yrkesvägledningen
            behöver förstärkas. Samtidigt behöver teknikstödet utvecklas både
            för undervisningen och för administrationen av utbildningen. Kriminalvården
            har fortsatt arbetet med att öka tillgängligheten och genomströmningen
            i vuxenutbild­ningen, bl.a. genom en utveckling av möjligheten
            till distansstudier för yrkesutbildning på gymnasial nivå och
            genom att prioritera de som ännu inte har fullföljt gymnasie­utbildningen
            när det är fler sökande än det finns platser.
          </p>
          <p xml:id="i-RS3111xxWKF4ywbAqXBLM9">
            Av Kriminalvårdens hemsida och årsredovisningen för 2019 framgår
            att det finns möjlighet att läsa in grundskolan och gymnasiet
            på alla anstalter. Det går också att läsa svenska för invandrare
            (sfi) och klienten kan även få läs- och skrivträning. I vissa
            fall kan det i mån av resurser finnas möjlighet att studera på
            högskola. Utbildning på högskolenivå sker på distans via högskolans
            lärare och kräver vanligen tillgång till internet. Därför gäller
            särskilda förutsättningar för studier på denna nivå. På vissa
            anstalter finns även arbetsmarknadsutbildning som finansieras
            av Arbetsförmedlingen. Dessa utbildningar riktas mot bristyrken.
            Den som deltar i en arbetsmarknadsutbildning ska efter avtjänat
            straff finnas tillgänglig på arbetsmarknaden. Kriminalvården har
            också yrkesutbildning i egen regi vid vissa anstalter. Av Kriminalvårdens
            årsredovisning för 2018 framgår att intagna med kort eller ingen
            utbildning och intagna med behov av utbildning i svenska för invandrare
            prioriteras vid antagning till vuxenutbildningen. Unga intagna
            prioriteras särskilt. Enligt myndighetens årsredovisning (2019)
            har den höga beläggningen på anstalt ökat efterfrågan på studieplatser
            under 2019. Det har även medfört ett högre tryck på studie- och
            yrkesvägledningen. Enligt myndighetens årsredovisning för 2020
            ökade antalet påbörjade kurser och utbildningar under året. Vidare
            framgår att covid-19-pandemin har påverkat sysselsättningen för
            de intagna. Vissa lärcentrum har fått halvera sina studiepass
            och helt stänga ner verksamheten i fall av smittspridning.
          </p>
          <p xml:id="i-3YinkbkV3SrCDsesy3uZWw">
            Dessvärre har det kommit till vår kännedom att det på vissa anstalter
            i praktiken inte alltid är möjligt för klienter att delta i studier
            på högre nivå än grundskolan. Det kan möjligen bero på att resurserna
            är bristfälliga och att de intagna som har bristande grundskolekompetens
            prioriteras i första hand. Vi anser därför att det behövs en generell
            rättighet för intagna att kunna genomföra studier på både grundskole-
            och gymnasie­nivå. Det bör även göras en översyn av vilka utbildningar
            som erbjuds på vilka anstalter. Syftet med denna översyn bör vara
            dels att tillse att grund- och gymnasie­utbildning erbjuds vid
            samtliga anstalter, dels att öka möjligheterna för de intagna
            att delta i utbildningar på distans, t.ex. folkhögskoleutbildningar
            eller utbildningar på högskolenivå. För att anordnandet av utbildningen
            ska fungera rent praktiskt krävs dessutom att såväl studie- och
            yrkesvägledningen som teknikstödet håller en hög kvalitet.
          </p>
          <p xml:id="i-4nyRqnxEHRqo4qvRHPpu9N">
            Regeringen bör återkomma med ett förslag som innebär att alla
            intagna på anstalt ges rätt att fullgöra grundskole- och gymnasieutbildning.
            Detta bör riksdagen ställa sig bakom och ge regeringen till känna.
          </p>
          <p xml:id="i-NYGMWgzd8rfNGDb21mFRMu">
            Regeringen bör ta initiativ till en översyn av vilka utbildningar
            som erbjuds på vilka anstalter i syfte dels att tillse att grund-
            och gymnasieutbildning erbjuds vid samtliga anstalter, dels att
            öka möjligheterna för de intagna att delta i utbildningar på distans,
            t.ex. folkhögskoleutbildningar eller utbildningar på högskolenivå.
            Detta bör riksdagen ställa sig bakom och ge regeringen till känna.
          </p>
          <p xml:id="i-GfbwKApp9cYG1hXbFx4tSs">
            Regeringen bör ta initiativ till åtgärder i syfte att förstärka
            Kriminalvårdens studie- och yrkesvägledning. Detta bör riksdagen
            ställa sig bakom och ge regeringen till känna.
          </p>
          <p xml:id="i-NFBXT5NkBKLt7aYnRAZixf">
            Regeringen bör ta initiativ till att utveckla teknikstödet såväl
            för undervisningen som för administrationen av Kriminalvårdens
            utbildningar. Detta bör riksdagen ställa sig bakom och ge regeringen
            till känna.
          </p>
          <head type="h1" xml:id="i-4NC1CmZk9mzEdFnntqfobm">
            12 Inga barn i häkten eller arrester
          </head>
          <p xml:id="i-Vj6nXS78tyCu6aZbCJBBUt">
            Sverige har sedan 1991 blivit regelbundet kritiserat av FN:s
            och Europarådets tortyrkommittéer för långa häktningstider och
            isolering av misstänkta genom restriktioner. Kritiken mot Sverige
            har inte bara upprepats under många år utan dessutom varit mycket
            omfattande, då de intagnas situation bl.a. har beskrivits som
            inhuman och förnedrande, främst p.g.a. omfattningen av restriktionerna
            som innebär långa tider av isolering.
          </p>
          <p xml:id="i-GaEYzHbQcnqSreHWEhMex2">
            Kritiken från FN:s tortyrkommitté har varit särskilt hård när
            det gäller isolering av unga i polisceller eller andra förvar,
            och kommittén anser att Sverige bör avskaffa det systemet. I dag
            kan unga människor isoleras i 22 timmar om dygnet under långa
            perioder. FN oroas över de självmord och självmordsförsök som
            har skett bland unga som placerats i häkte och som tros vara ett
            resultat av isoleringen. FN-kommittén kräver att Sverige helt
            avskaffar isolering av barn i polisarrest, i häkte och på särskilda
            ungdomshem samt utreder självmordsfallen i häkten.
          </p>
          <p xml:id="i-HC45i31WKXGM77DiiFFk1H">
            Eftersom barn skiljer sig från vuxna när det gäller såväl fysisk
            som psykisk utveckling samt känslomässiga och utbildningsrelaterade
            behov så är det självklart att unga som häktas är extra utsatta
            för den stress och påfrestning som både häktningen i sig och isolering
            innebär. Forskning visar att isolering redan efter några dagar
            är skadlig för en människa och att den orsakar framför allt psykiska,
            men ibland även fysiska, skador. Särskilt skadlig är isolering
            för personer under 18 år. Att som barn vara inlåst i ensamhet
            nästan dygnet runt innebär en stor påfrestning och är skadligt
            även om det endast pågår under kort tid. Barnen drabbas dock inte
            enbart psykiskt av inlåsningen. Även kroppsliga funktioner som
            balans och motorik försämras markant.
          </p>
          <p xml:id="i-LUPweh5qahuuy3motJZqpL">
            Vänsterpartiet har återkommande motionerat om att vi vill att
            det införs ett förbud både mot isolering av unga och mot att placera
            barn och unga i häkten. Vi har under flera års tid krävt att det
            ska genomföras förändringar som innebär att barn som misstänks
            för brott som kräver häktning placeras i en miljö som är särskilt
            anpassad för barn och unga (se t.ex. mot. 2017/18:3605, mot. 2018/19:3044,
            mot. 2019/20:150 och mot. 2019/20:3559).
          </p>
          <p xml:id="i-JceuAnL3u6du6aHWMaLU94">
            Regeringen presenterade under våren 2020 förslag (prop. 2019/20:129)
            som syftar till en effektivare hantering av häktningar. Bland
            annat föreslogs en tidsgräns för hur länge någon får vara häktad
            innan åtal väcks. Vänsterpartiet stod bakom det förslag som riksdagen
            sedan röstade igenom (bet. 2020/21:JuU43). I synnerhet den del
            som gäller vuxna häktade. När det gäller barn och ungdomar har
            vi en del invändningar bl.a. när det gäller tidsgränsen för häktning
            och placeringen av den unge (mot. 2019/20:3559). Dessa förslag
            redogör vi för nedan.
          </p>
          <head type="h2" xml:id="i-8a4MqdiWjkAvQjYfbaem7k">
            12.1 Tidsgränser för häktning av barn
          </head>
          <p xml:id="i-AgwZESeJZvxMGHpoehP4dg">
            Den längsta tiden för att hålla en misstänkt som inte har fyllt
            18 år häktad är tre månader (prop. 2019/20:129). Barnombudsmannen
            invänder dock mot denna tidsgräns i sitt remissvar till den utredning
            (SOU 2016:52) som låg till grund för den nyligen genom­förda ändringen.
            Barnombudsmannen har identifierat allvarliga kränkningar av barns
            grundläggande rättigheter och stora brister i tillämpningen av
            barnkonventionen efter att ha lyssnat bl.a. till barn som varit
            placerade i arrest och häkte. För att Sverige ska leva upp till
            bl.a. barnkonventionen och i ljuset av den skarpa kritik som experter
            på mänskliga rättigheter länge riktat mot Sveriges hantering av
            häktade barn föreslår Barnombudsmannen att tiden som barn kan
            vara häktade begränsas ytterligare. Enligt Barnombudsmannen bör
            den längsta tiden för häktning av barn vara 30 dagar i stället
            för tre månader. Stockholms universitet (juridiska fakulteten)
            föreslår samma tids­begränsning. Vänsterpartiet delar remissinstansernas
            uppfattning av de skäl som anförs ovan.
          </p>
          <p xml:id="i-Tx46Qb8MTXvLge2d685qa2">
            Regeringen bör återkomma med förslag till lagstiftning som innebär
            att den längsta sammanhängande tiden för häktning av barn under
            18 år ska vara 30 dagar. Detta bör riksdagen ställa sig bakom
            och ge regeringen till känna.
          </p>
          <head type="h2" xml:id="i-U8MLb4f3Pk3HJ7F2Xppi3R">
            12.2 Särskilda ungdomshem i stället för häkte
          </head>
          <p xml:id="i-GeX2FCnTiiZ5AX3yGksfST">
            I utredningen SOU 2016:52, som ligger till grund för de nyligen
            genomförda ändringarna (prop. 2019/20:129), lämnas förslag som
            går i linje med vad Vänsterpartiet länge efterfrågat. Dels föreslås
            att häktade som vid tiden för verkställigheten av häktningsbeslutet
            inte har fyllt 18 år ska placeras på särskilda ungdomshem. I de
            fall där det finns mycket starka skäl mot placering på särskilda
            ungdomshem får dock åklagaren besluta att barnet i stället ska
            placeras i häkte. Dels vill utredningen att isolering av unga
            förbjuds. Utredningen föreslår dock att den som inte har fyllt
            18 år och är häktad, alternativt anhållen men placerad i häkte,
            ska ha rätt till minst fyra timmars vistelse tillsammans med någon
            annan varje dag men understryker att det är en absolut miniminivå.
            Mot bakgrund av att utredningen föreslår att häktning av barn
            som huvudregel ska verkställas på särskilda ungdomshem får detta
            förslag framför allt konsekvenser för de häktade barn som, p.g.a.
            att det föreligger mycket starka skäl, har placerats i häkte.
            Utredningen framhåller även att det är viktigt att fyratimmarsregeln
            inte blir normerande i begränsande riktning för de barn som placeras
            på särskilda ungdomshem. På de särskilda ungdomshemmen förutsätts
            att barnen får betydligt mer mänsklig kontakt än så. Utredningen
            hänvisar till forskning som visar att isolering redan efter några
            dagar är skadlig för en människa och att den orsakar framför allt
            psykiska, men ibland även fysiska, skador. Särskilt skadligt är
            isolering för personer under 18 år.
          </p>
          <p xml:id="i-QCCXNRf5qiXzh7T8dJvQXw">
            Vänsterpartiet beklagar att regeringen inte valde att gå vidare
            med utredningens förslag om särskilda ungdomshem i sitt förslag
            (prop. 2019/20:129). Visserligen genomfördes rätt för en misstänkt
            som är under 18 år och intagen i häkte att vistas med personal
            eller någon annan i minst fyra timmar varje dag. Vi anser dock
            att frågan om rätt till personlig kontakt är nära sammanknuten
            med utredningens förslag om särskilda ungdomshem enligt det refererade
            resonemanget ovan. Regeringens förslag är därigenom otillräckligt
            och löser inte grundproblemet med att barn isoleras i häkten.
            Enligt vår mening ska barn under 18 år över huvud taget inte isoleras
            på det sätt som förekommer i dag. Detta synsätt delar vi bl.a.
            med FN:s tortyrkommitté (se ovan). Utredningens förslag om att
            häktning av barn ska verkställas på särskilda ungdomshem tillstyrks
            även av Barnombudsmannen.
          </p>
          <p xml:id="i-ReUXEfBsuAPH95vX2SbnLz">
            Regeringen bör återkomma med förslag som innebär att barn under
            18 år ska placeras på särskilda ungdomshem i stället för i häkten.
            Detta bör riksdagen ställa sig bakom och ge regeringen till känna.
          </p>
          <head type="h2" xml:id="i-CVM8BC68ujDukzuW7FZkPT">
            12.3 Placering av barn i polisarrest
          </head>
          <p xml:id="i-66HRrukENyDAp6TpCTizwQ">
            De ovan nämnda lagändringarna (prop. 2019/20:129) innebär att
            den som inte har fyllt 18 år och som är gripen eller anhållen
            ska få hållas i förvar i polisarrest endast om det är absolut
            nödvändigt. Barnombudsmannen anser dock i sitt remissvar att placering
            av barn i polisarrest aldrig bör vara tillåten. Normalt bör i
            stället den som är under 18 år och anhålls placeras under bevakning
            i ett förhörsrum eller liknande utrymme. Om detta inte är möjligt
            bör hen placeras i häkte (dvs. särskilt ungdomshem) i stället
            för i en arrest. Vänsterpartiet delar Barnombudsmannens uppfattning.
          </p>
          <p xml:id="i-PeGtfdMZRTkZsTNu9AN9L">
            Regeringen bör återkomma med förslag till lagändring som innebär
            att barn under 18 år aldrig får placeras i polisarrest. Detta
            bör riksdagen ställa sig bakom och ge regeringen till känna.
          </p>
        </div>
        <div type="motSignatures">
          <list>
            <item xml:id="i-TxrX8S81qJyNEf2y2EsYNr">
              Linda Westerlund Snecker (V)
            </item>
            <item xml:id="i-Y9dN5BaZJd4MSQEc1huj7d">
              Gudrun Nordborg (V)
            </item>
            <item xml:id="i-VH9cTU6fdUDtrEbAjanau5">
              Mia Sydow Mölleby (V)
            </item>
            <item xml:id="i-Y4KjNC6SZcXcEBQ1W5Bdvy">
              Jon Thorbjörnson (V)
            </item>
            <item xml:id="i-9kKr8NdGinerX7PEZLqCSD">
              Jessica Wetterling (V)
            </item>
          </list>
        </div>
        <div type="motNotes">
          <noteGrp>
            <note xml:id="i-Kx3XPAo56Q7m6uiZoeBAE1">
              [1] Institutet för framtidsstudier, Våldsbejakande extremism
              och organiserad brottslighet i Sverige, Forskningsrapport 2018:4.
            </note>
            <note xml:id="i-jgy9S8kmEiteW3tB1QeX6">
              [2] Se t.ex. Felipe Estrada, professor i kriminologi, Stockholms
              universitet m.fl.
            </note>
            <note xml:id="i-UCkKCr3uiddocHVYV4ejUV">
              [3] Brottsförebyggande rådet, Återfall i brott. Mönster i risken
              för återfall bland lagförda personer (Rapport 2012:15).
            </note>
            <note xml:id="i-4dJxkNXXNkGbnYSc75i46C">
              [4] Kostnad IÖV: 281*365 = 102 565 kr, kostnad anstalt klass
              3: 2 406*365 = 878 190 kr, kostnad snitt samtliga säkerhetsklasser:
              3 500*365 = 1 277 500 kr, se RUT underlag Kostnad för utökad frivård
              (dnr 2019:241).
            </note>
            <note xml:id="i-4eDNctfL6oGZqafS1JPfzs">
              [5] RUT underlag Kostnad för utökad frivård (dnr 2019:241).
            </note>
            <note xml:id="i-A1huwkesTtJDh28pBcbktj">
              [6] Uppgift från Kriminalvårdens HK, statistiska enheten.
            </note>
            <note xml:id="i-9jhnhcftHhUxbWGjj5vS1H">
              [7] Motion 2007/08:Ju31 med anledning av prop. 2007/08:97 Påföljder
              för psykiskt störda lagöverträdare.
            </note>
            <note xml:id="i-VrRYd9fmCRgbjKcLu2MBp7">
              [8] Brottsförebyggande rådet, Utslussning från anstalt. En uppföljning
              av Kriminalvårdens arbete med de särskilda utslussningsåtgärderna,
              rapport 2017:15.
            </note>
            <note xml:id="i-FETraxGbMzMxVCRkDgcfWQ">
              [9] Brottsförebyggande rådet, Samordnade insatser för klienter
              med villkorlig frigivning. Utvärdering av Kriminalvårdens försöksverksamhet
              med inslussningsgrupper, Rapport 2020:15.
            </note>
            <note xml:id="i-9yrgQuHbRj8PPtZBnNmTiM">
              [10] Diarienummer: Ju2019/02027/KRIM, Ju2010/02161/KRIM, Ju2016/03810/KRIM,
              Ju2018/03621/KRIM (delvis), Ju2018/03622/KRIM (delvis).
            </note>
            <note xml:id="i-7BwvGnkUrhw6GgP8Jkf6Pf">
              [11] 2016/17:JO1 Justitieombudsmännens ämbetsberättelse.
            </note>
          </noteGrp>
        </div>
      </div>
    </body>
  </text>
</TEI>
