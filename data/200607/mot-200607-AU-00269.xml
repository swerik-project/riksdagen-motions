<?xml version="1.0" encoding="utf-8"?>
<TEI xmlns="http://www.tei-c.org/ns/1.0" xmlns:xi="http://www.w3.org/2001/XInclude" xml:id="mot-200607-AU-00269">
  <teiHeader>
    <fileDesc>
      <titleStmt>
        <title>Minskad ohälsa i arbetslivet</title>
        <author corresp="i-HpwkrkkrFd1MRPixHrr8q1">av Lars Ohly m.fl. (v)</author>
      </titleStmt>
      <publicationStmt>
        <authority>SWERIK PROJECT</authority>
      </publicationStmt>
      <sourceDesc>
        <bibl>
          <title>Minskad ohälsa i arbetslivet</title>
          <idno type="rdwebb">GU02A269</idno>
          <rs type="number">A269</rs>
          <orgName type="comitteeAbbreviation">AU</orgName>
          <ref type="dokument_url_text">http://data.riksdagen.se/dokument/GU02A269/text</ref>
          <ref type="dokument_url_html">http://data.riksdagen.se/dokument/GU02A269</ref>
          <ref type="dokumentstatus_url_xml">http://data.riksdagen.se/dokumentstatus/GU02A269</ref>
          <ref type="doc">http://data.riksdagen.se/fil/FF0811CC-5472-424E-8075-2688E8DFDFFA</ref>
        </bibl>
      </sourceDesc>
    </fileDesc>
    <profileDesc>
      <particDesc>
        <listPerson>
          <person gender="man">
            <idno>i-HpwkrkkrFd1MRPixHrr8q1</idno>
            <name>Lars Ohly</name>
            <state type="partyAffiliation" ref="Q110837">
              <desc>V</desc>
            </state>
          </person>
          <person gender="woman">
            <idno>i-pSqD9LHdbNUrj3thRcKhS</idno>
            <name>Marie Engström</name>
            <state type="partyAffiliation" ref="Q110837">
              <desc>V</desc>
            </state>
          </person>
          <person gender="woman">
            <idno>i-UhKXyeGqJBzFW5wSyeoGMt</idno>
            <name>Wiwi-Anne Johansson</name>
            <state type="partyAffiliation" ref="Q110837">
              <desc>V</desc>
            </state>
          </person>
          <person gender="man">
            <idno>i-KnfRfemwD98TyCA1A8KCeX</idno>
            <name>Peter Pedersen</name>
            <state type="partyAffiliation" ref="Q110837">
              <desc>V</desc>
            </state>
          </person>
          <person gender="man">
            <idno>i-FAhoYDeAxVXRZmnF5LnHgv</idno>
            <name>Kent Persson</name>
            <state type="partyAffiliation" ref="Q110837">
              <desc>V</desc>
            </state>
          </person>
          <person gender="woman">
            <idno>i-2aZQBvMx8o6ihusfvExbt8</idno>
            <name>Alice Åström</name>
            <state type="partyAffiliation" ref="Q110837">
              <desc>V</desc>
            </state>
          </person>
          <person gender="woman">
            <idno>i-991obiMTz36s9V7z3YpuZk</idno>
            <name>Gunilla Wahlén</name>
            <state type="partyAffiliation" ref="Q110837">
              <desc>V</desc>
            </state>
          </person>
          <person gender="man">
            <idno>i-mN8mVTBvBYjtHLNThWLo4</idno>
            <name>Kalle Larsson</name>
            <state type="partyAffiliation" ref="Q110837">
              <desc>V</desc>
            </state>
          </person>
        </listPerson>
      </particDesc>
      <correspDesc>
        <correspAction xml:id="i-H1GR41UVeiqek9tss1Fepw" type="signed"/>
        <correspContext corresp="i-H1GR41UVeiqek9tss1Fepw">
          <note type="signatory" corresp="i-HpwkrkkrFd1MRPixHrr8q1"/>
          <note type="signatory" corresp="i-pSqD9LHdbNUrj3thRcKhS"/>
          <note type="signatory" corresp="i-UhKXyeGqJBzFW5wSyeoGMt"/>
          <note type="signatory" corresp="i-KnfRfemwD98TyCA1A8KCeX"/>
          <note type="signatory" corresp="i-FAhoYDeAxVXRZmnF5LnHgv"/>
          <note type="signatory" corresp="i-2aZQBvMx8o6ihusfvExbt8"/>
          <note type="signatory" corresp="i-991obiMTz36s9V7z3YpuZk"/>
          <note type="signatory" corresp="i-mN8mVTBvBYjtHLNThWLo4"/>
        </correspContext>
        <correspAction xml:id="i-Jn2XLUzLn8icd29etCfRBk" type="referral">
          <date when="2006-11-07"/>
        </correspAction>
        <correspAction xml:id="i-GgHK9SSNQ53kJPHeyNimaV" type="dismissal">
          <date when="2006-11-07"/>
        </correspAction>
        <correspAction xml:id="i-QMNVFbvtMxjbbWVJQDzw3Z" type="numbering">
          <date when="2006-11-01"/>
        </correspAction>
        <correspAction xml:id="i-DKhxeUd4gxsGbdSjUS4B7m" type="submission">
          <date when="2006-10-31"/>
        </correspAction>
        <correspAction xml:id="i-64mcaRB9QYAXSPW1KaZYsN" type="transfer">
          <date when="2006-10-31"/>
        </correspAction>
        <correspAction xml:id="i-3QyzWyVYkg6EHJRrT46t8r" type="assigned"/>
        <correspContext corresp="i-3QyzWyVYkg6EHJRrT46t8r">
          <ref type="assignedTo">Arbetsmarknadsutskottet</ref>
        </correspContext>
      </correspDesc>
      <textClass>
        <catRef scheme="#docType" target="#mot"/>
        <catRef scheme="#motionType" target="#parti"/>
        <catRef scheme="#motionType" target="#fristående"/>
      </textClass>
    </profileDesc>
  </teiHeader>
  <text>
    <body>
      <div type="motBody">
        <div xml:id="i-LRX44Q9QVGhKCCpBpGqhkX" type="TOC">
          <head xml:id="i-XXK6FDqdFEsyb9gepyiNzt">
            1 Innehållsförteckning
          </head>
          <list>
            <item>
              2 Förslag till riksdagsbeslut 2
            </item>
            <item>
              3 Inledning 4
            </item>
            <item>
              4 Problemens uppkomst 5
            </item>
            <item>
              5 Ett förändrat arbetsliv 6
            </item>
            <item>
              6 En arbetsplatsförankrad strategi för minskad ohälsa 7
            </item>
            <item>
              6.1 En utvecklad arbetsmiljölagstiftning 8
            </item>
            <item>
              6.2 Arbetsmiljöutbildning 9
            </item>
            <item>
              6.3 Tillsyn 10
            </item>
            <item>
              6.4 Arbetslivsfonder för att främja det goda arbetet 12
            </item>
            <item>
              6.5 Arbetslivsinstitutet 12
            </item>
            <item>
              6.6 Rörligheten på arbetsmarknaden 13
            </item>
            <item>
              6.7 Kvalitetssäkrad företagshälsovård 13
            </item>
            <item>
              6.8 Arbetslivsinriktad rehabilitering 14
            </item>
            <item>
              6.8.1 Bekämpa diskrimineringen av kvinnor i samband med rehabilitering
              16
            </item>
            <item>
              7 Socialförsäkringens roll 18
            </item>
            <item>
              7.1 Värna försäkringen och den generella välfärden 18
            </item>
            <item>
              7.2 Hetsjakt på sjuka botar inte ohälsa 18
            </item>
            <item>
              7.3 Samverkan 19
            </item>
            <item>
              7.4 Rättssäker sjukskrivningsprocess 20
            </item>
            <item>
              7.5 Sjukpenning med fler steg 20
            </item>
            <item>
              7.6 Slopad karensdag 21
            </item>
            <item>
              8 Sjukvårdens roll 21
            </item>
            <item>
              8.1 Förbättra kunskapsläget om kvinnors hälsobehov 21
            </item>
            <item>
              8.2 Värna läkares sjukskrivningsrätt 22
            </item>
            <item>
              8.3 Sjukgymnasters sjukskrivningsrätt 22
            </item>
            <item>
              8.4 Kompetensstegen 23
            </item>
            <item>
              8.5 Premiera folkhälsa 23
            </item>
          </list>
        </div>
        <div type="motProposal" subtype="förslag">
          <head xml:id="i-PGeC3Tjc5Ak2Ud1bQR2BkX">
            2 Förslag till riksdagsbeslut
          </head>
          <list style="ol">
            <item xml:id="i-9ZN9TmzHXFL8UShQ5RAFfZ">
              Riksdagen tillkännager för regeringen som sin mening vad i motionen
              anförs om behovet av nya föreskrifter från Arbetsmiljöverket.
            </item>
            <item xml:id="i-6Q765wJjkRt3SoEM91DQyG">
              Riksdagen tillkännager för regeringen som sin mening vad i motionen
              anförs om skyddsombudens stopprätt och hänvändelseordning.
            </item>
            <item xml:id="i-RvZotLNnAURPPA9cYRPEkz">
              Riksdagen tillkännager för regeringen som sin mening vad i motionen
              anförs om översyn av arbetsmiljöutbildningen.
            </item>
            <item xml:id="i-NQx5wsRtpuLwGvZsHS2dQK">
              Riksdagen tillkännager för regeringen som sin mening vad i motionen
              anförs om arbetsmiljökunskap i högskoleutbildningar. 1
            </item>
            <item xml:id="i-XmXT6aHNJcRnkH3yUux4zr">
              Riksdagen tillkännager för regeringen som sin mening vad i motionen
              anförs om en förbättrad arbetsmiljötillsyn som ligger i paritet
              med våra nordiska grannländers.
            </item>
            <item xml:id="i-QG7RKDm57DGcCTicLBFEJ3">
              Riksdagen tillkännager för regeringen som sin mening vad i motionen
              anförs om Arbetsmiljöverkets behov av forskning för att kunna
              sätta gränsvärden.
            </item>
            <item xml:id="i-12rhHSVNwziPVS7fK51Cw">
              Riksdagen tillkännager för regeringen som sin mening vad i motionen
              anförs om redovisning kring anpassning av arbetsmiljön till äldres
              förutsättningar.
            </item>
            <item xml:id="i-8ma7QSf9bePBT2gkxQfLVG">
              Riksdagen tillkännager för regeringen som sin mening vad i motionen
              anförs om arbetslivsfonder.
            </item>
            <item xml:id="i-NnuUBDJcuM9RBuvRGbox9">
              Riksdagen tillkännager för regeringen som sin mening vad i motionen
              anförs om tjänstledighet för att pröva arbete hos annan arbetsgivare.
            </item>
            <item xml:id="i-KCz5HaFa6Q2PPgkJwDMqrB">
              Riksdagen tillkännager för regeringen som sin mening vad i motionen
              anförs om företagshälsovård.
            </item>
            <item xml:id="i-TpL6ZhkbnHRp7A97Rtj1it">
              Riksdagen tillkännager för regeringen som sin mening vad i motionen
              anförs om rehabiliteringsförsäkring. 2
            </item>
            <item xml:id="i-HJ6czUJSUxhiy3aCck6ARL">
              Riksdagen tillkännager för regeringen som sin mening vad i motionen
              anförs om studier för långtidssjuka. 2
            </item>
            <item xml:id="i-6r5gwJBHDZ9o8a6fv76Dod">
              Riksdagen tillkännager för regeringen som sin mening vad i motionen
              anförs om samverkan mellan myndigheter. 2
            </item>
            <item xml:id="i-TfRmWvpyFbFhrWoxSysdiQ">
              Riksdagen tillkännager för regeringen som sin mening vad i motionen
              anförs om sjukskrivnas rätt till tjänstledighet för att pröva
              arbete hos annan arbetsgivare.
            </item>
            <item xml:id="i-RExx5YxwLYboGJMAJq8t9B">
              Riksdagen tillkännager för regeringen som sin mening vad i motionen
              anförs om stärkt genusperspektiv. 2
            </item>
            <item xml:id="i-RsxawGEmtfYbUucge3hDdb">
              Riksdagen tillkännager för regeringen som sin mening vad i motionen
              anförs om genusutbildning på Försäkringskassan. 2
            </item>
            <item xml:id="i-M1aj2fNDRdAZVfqFrgx5pA">
              Riksdagen tillkännager för regeringen som sin mening vad i motionen
              anförs om sanktioner mot arbetsgivare som inte inkommer med rehabiliteringsutredning.
              2
            </item>
            <item xml:id="i-5Uh5PiWBJj8uvJ5Q8rdRaR">
              Riksdagen tillkännager för regeringen som sin mening vad i motionen
              anförs om avstämningsmöten. 2
            </item>
            <item xml:id="i-X9wkFrDvognmayLnpwWbsP">
              Riksdagen tillkännager för regeringen som sin mening vad i motionen
              anförs om Försäkringskassans handläggares hantering av information
              och underlag från försäkringsläkarna och om graden av självständighet
              i bedömningarna. 2
            </item>
            <item xml:id="i-W5KKEo8DBBak9BkZJ8WwBh">
              Riksdagen tillkännager för regeringen som sin mening vad i motionen
              anförs om tillsyn över försäkringsläkare. 2
            </item>
            <item xml:id="i-7gTY1rBUS7RtB7FhmyYn5M">
              Riksdagen tillkännager för regeringen som sin mening vad i motionen
              anförs om steglös sjukpenning. 2
            </item>
            <item xml:id="i-A95VvGVWvoNd6EdMSkRXgC">
              Riksdagen tillkännager för regeringen som sin mening vad i motionen
              anförs om slopad karensdag. 2
            </item>
            <item xml:id="i-XDGKLXnUp6subLSAKQHnzD">
              Riksdagen tillkännager för regeringen som sin mening vad i motionen
              anförs om att se över förslag på hur kunskapsläget vad gäller
              kvinnors ohälsa bör stärkas. 1
            </item>
            <item xml:id="i-5As3MmGF7EkB982C8rRLFu">
              Riksdagen tillkännager för regeringen som sin mening vad i motionen
              anförs om förändringar i högskoleförordningens examensordningar.
              1
            </item>
            <item xml:id="i-Da65tc16EyQ15kqz7AdzhY">
              Riksdagen tillkännager för regeringen som sin mening vad i motionen
              anförs om second opinion. 2
            </item>
            <item xml:id="i-JnFh8G6h1fd5zMqKwwQF5Q">
              Riksdagen tillkännager för regeringen som sin mening vad i motionen
              anförs om kompetensstegen. 3
            </item>
          </list>
          <p xml:id="i-MmVAWwXdCEeq4CxHrV4cgH">
            1 Yrkandena 4, 23 och 24 hänvisade till UbU.
          </p>
          <p xml:id="i-XMXXJkqeWwEtEGx74nkxfd">
            2 Yrkandena 1113, 1522 och 25 hänvisade till SfU.
          </p>
          <p xml:id="i-nu9zUd7DHsNTKSUrj7zDA">
            3 Yrkande 26 hänvisat till SoU.
          </p>
        </div>
        <div type="motContent">
          <head xml:id="i-ByhitXzdXShSkj1VsBkt8b" type="h1">
            Minskad ohälsa i arbetslivet
          </head>
          <head xml:id="i-8et8SWxASsScfUctttT8Dp" type="h1">
            3 Inledning
          </head>
          <p xml:id="i-Vt7NMaUmysWTipqUjhwaNx">
            Vänsterpartiets politik för att öka frisknärvaron i arbetslivet
            utgår från allas rätt att efter sin förmåga delta i arbetslivet.
            Arbete är inte bara en fråga om försörjning utan även om delaktighet
            och inflytande. Detta är också grundläggande för god folkhälsa.
            Det bästa sättet att bekämpa ohälsa är att driva en god utjämnande
            fördelningspolitik.
          </p>
          <p xml:id="i-S13XGLmv4Do1nRGx7Ajn2q">
            Återkommande korttidsfrånvaro på grund av sjukdom kommer alltid
            att finnas. De stora problemen angående sjukskrivningar handlar
            om de långa sjukfallen, och det är här det förebyggande arbetet
            måste koncentreras. Detta arbete sker ute på arbetsplatserna genom
            tillsyn av regionala skyddsombud och Arbetsmiljöverket, det sker
            i folkhälsoarbetet, det sker med jämställdhetsarbete, genom en
            god sjukvård och det sker genom system som tar till vara arbetsförmåga.
          </p>
          <p xml:id="i-CzYHoFrRf5c9WL1Z6DL5Cs">
            Det finns inga enkla lösningar på dessa problem. Det som krävs
            är ett brett program som ger bestående effekter och som inte enbart
            döljer eller flyttar runt problemen.
          </p>
          <p xml:id="i-AAzgZyEZY8dbJPAbo1KiiV">
            I juli 2006 uppgick antalet sjukskrivna till 206 000 personer,
            vilket var en nedgång med 21 000 personer jämfört med maj 2005.
            Andelen kvinnor bland de sjukskrivna är 64 procent. Antalet sjukfall
            längre än ett år uppgår nu till 85 000, vilket är en minskning
            med ca 13 000 personer jämfört med 2005. Antalet ersatta dagar
            under tolvmånadersperioden augusti 2005juli 2006 var 34 procent
            lägre än antalet ersatta dagar helåret 2002. Även om sjukfrånvaron
            nu ser ut att minska går det inte att vara tillfreds med denna
            utveckling, då minskningen alltför många gånger uppnås genom att
            enskilda nekas ersättning från sjukförsäkringen utan att deras
            situation förbättrats.
          </p>
          <p xml:id="i-BbAA2UKUc28qTaFhhKungh">
            Arbetet med ohälsoproblemen måste koncentreras på att förebygga
            att människor far illa i arbetslivet och på att ge drabbade förutsättningar
            för att komma tillbaka till arbetslivet. Det handlar om insatser
            för ett rymligt arbetsliv och för rehabilitering. Människor måste
            ges snabbare hjälp inom vården, genom rehabiliteringsutredningar
            och en förbättrad företagshälsovård.
          </p>
          <p xml:id="i-9FhrPv5XpowgyGNWGxKKEf">
            Vi i Vänsterpartiet är inte nöjda med vad som uppnåtts i kampen
            mot ohälsan. I dag handlar debatten om fusk och missbruk av socialförsäkringarna
            och om hårdare tag mot sjukskrivna. Enskilda faller mellan stolarna
            då Försäkringskassan fokuserar på arbetsförmåga medan Arbetsmarknadsstyrelsen
            (AMS) ser till anställningsbarhet. Flera som får negativa besked
            på sin ansökan om sjukförsäkring lider av utmattning, vilket gör
            att många inte orkar överklaga besluten. Människor bollas fortfarande
            hit och dit mellan olika instanser på grund av brist på rehabiliteringsinsatser
            eller att ingen vill betala för dem. Avstämningsmöten, som skulle
            råda bot på samarbetssvårigheter, hålls i alltför liten utsträckning.
          </p>
          <head xml:id="i-L67215XeLGqq99u5KgLZNa" type="h1">
            4 Problemens uppkomst
          </head>
          <p xml:id="i-8ECXUAsTa88VeEcUrEH1mz">
            Förklaringarna till de ökade sjukskrivningstalen i slutet av
            1997 har varit många. Det är knappast meningsfullt att söka orsaken
            i att något särskilt inträffade just år 1997. Orsakerna hänger
            snarare samman med längre skeenden, förändringar i arbetsvillkor,
            näringsstruktur, människors ålder, normer för problemlösningar
            och individens och kollektivets roll.
          </p>
          <p xml:id="i-EquWRG56r67mFzGhMVHHPs">
            Nittiotalets lågkonjunktur präglades av stora personalminskningar,
            omorganisationer, nedskärningar och arbetsutvidgningar. Enklare
            reträttjobb rationaliserades bort och människor fick slita hårt
            i slimmade och underbemannade organisationer. Konsekvenserna visade
            sig tydligt i ökningen av antalet långtidssjukskrivna, framför
            allt bland kvinnor. I samma takt ökade sjuknärvaron och övertidsarbetet,
            och stressrelaterade sjukdomar slog igenom i statistiken med full
            kraft.
          </p>
          <p xml:id="i-VfrAqdQ6LbsAWU4HrmA2pz">
            Den s.k. AHA-utredningen (Kunskapsläge sjukförsäkringen SOU 2002:62)
            pekade på vikten av att titta på långsiktiga strukturella förändringar
            i arbetslivet och konstaterade att följande faktorer bidragit
            till den ökade sjukfrånvaron:
          </p>
          <list style="ul">
            <item xml:id="i-A8ue6pVnkjPdVvT4n8pgwQ">
              ökad sysselsättning och minskad arbetslöshet,
            </item>
            <item xml:id="i-WZYmYs6Yw9aF8J2W3ojatJ">
              arbetskraftens åldrande,
            </item>
            <item xml:id="i-Xo4ffa97FWS489Zi4PERYU">
              förändrade ekonomiska drivkrafter för individ och arbetsgivare,
            </item>
            <item xml:id="i-7hCSvBGqACKfnLW3HrtPf3">
              sämre psykosocial arbetsmiljö,
            </item>
            <item xml:id="i-XABsnkviDHqZrh2fpnBauS">
              mer restriktiva förtidspensionsbedömningar,
            </item>
            <item xml:id="i-UzpRL5vsPoQTKtggWyUDZk">
              administrativa tillkortakommanden.
            </item>
          </list>
          <p xml:id="i-F2FeFgHGmqP7iM9U7dpo6M">
            Vi känner alla till den kris som Sverige genomgick i början av
            nittiotalet. Först slogs mängder av industrier ut, sedan försvann
            många jobb inom den offentliga sektorn. Samtidigt genomgick världen
            en informationsteknologisk revolution. Nya slimmade arbetsorganisationer,
            att ständigt vara nåbar och ambitionerna på den globala konsumentmarknaden
            ställde nya krav. Ökad press kom att prägla både privat- och arbetslivet.
          </p>
          <p xml:id="i-NsaAeZ3wA2CSyZsECrWkTy">
            Det hör till de mest välbelagda sambanden i arbetslivet att arbeten
            som ger liten kontroll över den egna arbetssituationen generar
            stress- och belastningsskador. Även depressioner är vanligare
            bland personer som arbetar under sådana villkor. De tar dessutom
            mer medicin och är oftare utmattade än andra. De löper mellan
            1,3 och 2,5 gånger högre risk för hjärt- och kärlsjukdomar och
            2,9 gånger större risk för högt blodtryck än de som har ett avspänt
            jobb.
          </p>
          <p xml:id="i-V2JCA1F9viZxTCb8EiE8Ej">
            En politik som tar sikte på att minska sjukfrånvaron och öka
            frisknärvaron måste utgå från de långsiktiga förändringar som
            skett i Sverige och i världen. Det handlar om att förhålla oss
            till nya tekniska förutsättningar, att organisera arbetslivet,
            att anpassa arbetslivet till äldre och arbetshandikappade och
            att ha ett tydligt könsperspektiv på alla områden. Det behövs
            ett systematiskt arbetsmiljöarbete ett samarbete där problem löses
            och där det sker en utveckling av och i arbetet. För att nå alla
            arbetsplatser är det viktigt att Arbetsmiljöverkets organisation
            stärks. Detta är särskilt viktigt för mindre arbetsplatsers arbetsmiljöarbete.
          </p>
          <p xml:id="i-W4Lj3HkKe5pXrXp98zAoeV">
            När arbetslivet förändras på basplanet brukar samhällets överbyggnad
            inte alltid hänga med. Myndigheter och sociala försäkringar måste
            bättre anpassas till dagens villkor på arbetsmarknaden. Individen
            ska sättas i centrum och enskilda ska inte kunna falla mellan
            systemen.
          </p>
          <head xml:id="i-46DQgVCUqDrsv27C2Jhwv4" type="h1">
            5 Ett förändrat arbetsliv
          </head>
          <p xml:id="i-HmGwUsXMRnDr7jYi1SPcp5">
            Under 2000-talet har två statliga utredningar om ohälsoproblemen
            AHA-utredningen, som nämnts ovan, och den s.k. HpH-utredningen
            ledd av Jan Rydh (Handlingsplan för ökad hälsa i arbetslivet SOU
            2002:5) konstaterat att orsakssambanden är komplexa och att ohälsan
            ser olika ut i befolkningen beroende på kön, klass, ålder och
            yrkesområde. Utredningarna slår emellertid också fast att förhållandena
            i arbetslivet är av avgörande betydelse. Även om sjukdomsdiagnoser
            relaterade till ökad stress och psykisk belastning i arbetslivet
            ökat mest under senare år är det fortfarande förslitnings- och
            belastningsskador orsakade av fysiskt tungt och belastande arbete
            och högt arbetstempo som dominerar. Det är i huvudsak LO:s medlemmar,
            kvinnor och män i offentlig och privat sektor, som är drabbade.
            Men det ska understrykas att kvinnor drabbas hårdare än män, och
            då framför allt äldre kvinnor. Ohälsa är alltså en fråga om klass
            och kön.
          </p>
          <p xml:id="i-4DnwoGQjKmpZ1ZhxsrQPnV">
            Flera undersökningar visar att den psykosociala arbetsmiljön
            försämrats under det senaste decenniet och ställer allt högre
            krav på arbetstagarna. Den ökande belastningen har varit mest
            påtaglig för kvinnor. Det beror på att kvinnor är överrepresenterade
            i yrken med stora krav och liten egen kontroll över arbetet. Många
            yrken inom vården är tydliga exempel på detta. Jobbet har blivit
            tyngre samtidigt som friheten och den egna kontrollen har minskat.
          </p>
          <p xml:id="i-R3QUuQKdXHSb9anAq2iT7u">
            Enligt en enkätundersökning från det tidigare Riksförsäkringsverket
            har andelen kvinnor som har svårt att släppa tankarna från arbetet
            ökat från 15 till 30 procent mellan 1984 och 2004. Andelen som
            säger att de hela tiden kan bestämma arbetstakten har minskat
            från 50 procent till drygt 40 procent i privat sektor, från 40
            procent till under 30 procent i offentlig sektor, där nedskärningarna
            drabbat hårt. Andelen med hög anspänning i arbetet har, bland
            kvinnor i åldern 5064, ökat från 34,4 procent till 39,6 procent.
            För männen från 12,7 procent till 18,1 procent mellan 1991 och
            2001. Av alla förvärvsarbetande uppgav 42,8 procent av männen
            och 61,4 procent av kvinnorna att de inte obehindrat kunde ta
            kortare pauser i arbetet för att prata.
          </p>
          <p xml:id="i-P66wK7yCG6jZPhWbgSEn1e">
            Värk i händer, armbågar, ben eller knän har sedan slutet av 1980-talet
            ökat bland kvinnliga arbetare i alla åldersgrupper. Det har skett
            en ökning också bland männen, men ökningen är mest påtaglig bland
            kvinnor, särskilt i åldersgruppen 4564 år, där svår värk i kroppen
            har ökat mest.
          </p>
          <p xml:id="i-TNoGwjYbigmQjf8RELwdYZ">
            Mot bakgrund av detta kan ändrade villkor och förutsättningar
            i arbetslivet antas ligga bakom en del av den uppmätta ohälsan.
            Omvandlingstrycket och förändringstakten har ökat i hela arbetslivet
            som en följd av nya marknadsförutsättningar och ändrade ekonomisk-politiska
            villkor.
          </p>
          <p xml:id="i-Jz7Z7pWPogVCMQe7vaCdtB">
            I näringslivet och industrin driver skärpt konkurrens och lönsamhetskrav
            på effektiviseringar och rationaliseringar i produktionen. Nya
            magra organisationer växer fram, med alltmer individpräglade arbetsvillkor
            där arbetstagarna avkrävs eget ansvar, högre prestationer och
            förväntas vara lojala och flexibla. Ny teknik skärper kraven på
            utbildningsnivå och bredare kompetens. Nya sätt att organisera
            arbetet växer fram, kunskapsinnehållet i arbetsuppgifterna ökar.
            Samtidigt som många lågproduktiva och icke utvecklande arbetsuppgifter
            därmed försvinner tenderar utvecklingen ofta att förskjuta balanspunkten
            mellan krav och resurser på arbetsplatserna. Motsvarande utveckling
            kan iakttas på många håll inom den offentliga verksamheten.
          </p>
          <p xml:id="i-VneePSFWPd2CGLYFqN7t8T">
            Teknikutvecklingen har två sidor. Förutom att den utvecklar arbetsuppgifter
            och organisation, stöder och underlättar produktionens och verksamheternas
            utveckling och effektivisering, leder tekniktillämpningen också
            till att andelen ensamarbete ökar, att vissa yrkeskategorier rationaliseras
            bort och människor stängs ute. Samtidigt tillkommer nya yrkeskategorier
            och nya arbetsskador och arbetssjukdomar.
          </p>
          <p xml:id="i-7EX4ti9D7pb9h9nX46diTZ">
            Även våld och hot ökar härigenom på arbetsplatserna. Särskilt
            drabbade är kvinnor som är anställda inom vård- och omsorgssektorn,
            men även inom handels- och servicenäringar är detta ett växande
            problem. Tryggheten har alltså gått förlorad för många arbetstagare.
            Vänsterpartiet menar att situationen är oacceptabel, och åtgärder
            måste vidtas för att motverka denna utveckling.
          </p>
          <head xml:id="i-WtCeGTivmjh3JnvcTJcTR2" type="h1">
            6 En arbetsplatsförankrad strategi för minskad ohälsa
          </head>
          <p xml:id="i-SUF6oSViTXHXc4G6FsMLa9">
            Under samma period som förändringstakten ökat i hela arbetslivet
            har arbetsmiljöarbetet tagit många och stora kliv tillbaka. Arbetsgivarna
            har inte tagit sitt ansvar för detta. Trots de krav som finns
            i arbetsmiljölagstiftningen saknas på många arbetsplatser ett
            systematiskt arbetsmiljöarbete. Andelen företag som nyttjar företagshälsovårdens
            tjänster har minskat och rehabiliteringsutredningar och åtgärder
            för att hjälpa sjukskrivna tillbaka till arbetslivet genomförs
            inte på det sätt som föreskrivs enligt lag. Det sociala ansvaret
            har brustit. Arbetsmiljöfrågorna har inte prioriterats av de fackliga
            organisationerna i den utsträckning som varit nödvändig. Tiotusentals
            färre skyddsombud, till följd av nittiotalskrisen, har försvårat
            den fackliga bevakningen och engagemanget i arbetsmiljöarbetet.
            Antalet skyddsombud har dock ökat något på senare år. År 2005
            var de102 000 till antalet.
          </p>
          <p xml:id="i-DDebZsNaHD9FdFsCZbR6jY">
            Samtidigt har politiska beslut försämrat möjligheterna till arbetsmiljöutbildning,
            skurit ned inom företagshälsovården, minskat resurserna till arbetsmiljöinspektionen
            och regional skyddsombudsverksamhet under krisåren. Denna negativa
            utveckling riskerar återigen att ta fart genom regeringens förslag
            till kraftiga nedskärningar av Arbetsmiljöverket som anges i budgetpropositionen.
            Förutom sämre förebyggande arbete är detta en signal från regeringen
            till alla arbetsgivare att man inte behöver prioritera arbetsmiljöarbetet.
          </p>
          <p xml:id="i-DqU58S3ys7Ue6cJJ99oBej">
            Arbetslivsinstitutet tydliggör i en forskningsrapport från oktober
            2005 att den ökade sjukfrånvaron vi sett sedan slutet av nittiotalet
            är ett resultat av politiska beslut och av nittiotalets ekonomiska
            nedskärnings- och saneringspolitik. Detta ifrågasätter bilden
            av att Sverige sedan nittiotalet skulle ha drabbats av en sjukskrivningsepidemi
            och att det skulle finnas en ökad tendens hos svenska folket att
            fuska och överutnyttja sjukförsäkringen.
          </p>
          <p xml:id="i-F9XD87hNTt1wCeuN9faURF">
            Enligt Arbetslivsinstitutets rapport bidrog nedskärningspolitikens
            omorganiseringar, personalminskningar och bortrationaliseringar
            till att det kvalificerade rehabiliteringsarbetet kollapsade.
            Bland annat gick viktig verksamhet i de s.k. anpassningsgrupperna
            förlorad och möjligheten till förtidspensionering på deltid inskränktes.
          </p>
          <p xml:id="i-8R96mvPuMDDQuaD1RUDRpf">
            Vänsterpartiet har länge betonat att det hårdnade klimatet på
            arbetsmarknaden varit en avgörande orsak till ökad ohälsa i samhället.
            I stället för att skuldbelägga sjuka måste vi koncentrera oss
            på att undanröja orsakerna till att människor far illa i arbetslivet
            och ge dem som drabbats möjlighet att återgå i arbete.
          </p>
          <p xml:id="i-TpK5FGcJrm5P3rHZsa6Sfv">
            Under förra mandatperioden genomförde Vänsterpartiet, Socialdemokraterna
            och Miljöpartiet stora satsningar i arbetet mot ohälsan. Bland
            annat har olika åtgärder för att öka precisionen i sjukskrivningsprocessen
            genomförts, Arbetsmiljöverket har fått ökade resurser och den
            regionala skyddsombudsverksamheten har byggts ut. Företagshälsovården
            har utretts, liksom det systematiska arbetsmiljöarbetet och ansvars-
            och samordningsfrågorna i den arbetslivsinriktade rehabiliteringen.
            Viktiga diskussioner har förts angående arbetstids- och inflytandefrågor.
            Vänsterpartiets förslag angående dessa frågor utvecklas i motionerna
            .
          </p>
          <p xml:id="i-2KutCUixeQGgDXTHTn9N47">
            Regeringen föreslår i budgetpropositionen att den s.k. medfinansieringen
            i sjukförsäkringen som inneburit att arbetsgivarna står för 15
            procent av sjukpenningen ska slopas. Samtidigt slopas de nedsättningar
            av arbetsgivaravgifterna som följer med denna medfinansiering
            för att kompensera för arbetsgivarens utgifter. Vänsterpartiet
            motsätter sig inte denna avveckling. Vi anser att riskerna för
            utslagning och utestängning av personer med hälsoproblematik är
            större än de vinster som kunnat uppnås genom detta system. I vårt
            budgetalternativ föreslår vi vidare att sjuklöneperioden slopas
            för företag med mindre än tio anställda. Vi utvecklar detta i
            en särskild motion om Sjuklöneansvaret i mindre företag.
          </p>
          <p xml:id="i-GMzsdvWKMj4KvzPtn8cCWZ">
            Insatser måste göras i hela kedjan, från förebyggande åtgärder
            via sjukskrivningsprocessen till rehabilitering. Vänsterpartiet
            menar att en arbetsplatsförankrad strategi för minskad ohälsa
            och ett uthålligt arbetsliv måste vila på ett antal huvudpunkter.
            I det följande preciserar vi denna strategi.
          </p>
          <head xml:id="i-6RP9KeyqRdA9XUBf6SecxP" type="h2">
            6.1 En utvecklad arbetsmiljölagstiftning
          </head>
          <p xml:id="i-ASfpqjdmvXBZQZdUNfjXAB">
            Åtgärder och resurser måste inriktas mot att förbättra och effektivisera
            samverkan lokalt för att utveckla arbetsmiljöarbetet. Arbetsmarknadens
            parter har självklart ett stort ansvar för att minska den arbetsrelaterade
            sjukfrånvaron och ohälsan och för att arbetsmiljölagstiftningens
            intentioner om ett uthålligt arbetsliv fullföljs. Ett bra arbetsmiljöarbete
            förutsätter engagerade parter. Här kan de s.k. partsmedlen, vilka
            disponeras av Arbetslivsinstitutet för utbildning m.m., fylla
            en viktig funktion.
          </p>
          <p xml:id="i-XwWfz3PrvG8WfwMf5wh6wM">
            Arbetsgivarens roll och engagemang är givetvis central. Grunden
            för ett effektivt arbetsmiljöarbete är arbetsmiljölagen och föreskriften
            om systematiskt arbetsmiljöarbete.
          </p>
          <p xml:id="i-5W6KLsDDgnDpsxCVcNQQmA">
            Vänsterpartiet menar att delar av arbetsmiljölagstiftningen behöver
            ses över för att öka parternas, men framför allt arbetsgivarnas,
            incitament för att utveckla arbetsmiljöarbetet. Arbetsmiljölagens
            kapacitet att stå i vägen för långtgående effektiviseringar och
            organisationsförändringar som riskerar att försämra arbetsmiljön
            behöver stärkas. Nya föreskrifter behöver utvecklas i fråga om
            organisation, bemanning, utbildning, företagshälsovård och psykosociala
            frågor. En sådan skärpning av arbetsmiljölagens tillämpning skulle
            ge skyddsombud och fackliga organisationer ökad kraft att driva
            arbetsmiljöfrågorna och ge arbetsgivarna incitament för ökat engagemang.
            Därmed gynnas såväl det lokala arbetsmiljöarbetet som de långsiktiga
            förutsättningarna att förebygga riskfaktorer i hela arbetsmiljön.
            Sådana förändringar skulle också underlätta företagshälsovårdens
            medverkan och minska riskerna för eventuella lojalitetskonflikter
            som framför allt är vanliga när det gäller den inbyggda företagshälsovårdens
            arbetssituation. Det är mot denna bakgrund därför av stor vikt
            att Arbetsmiljöverket utvecklar sina föreskrifter exempelvis när
            det gäller psykosociala frågor och mobbning utifrån kön, etnicitet,
            sexuell läggning och könsidentitet. Detta bör riksdagen som sin
            mening ge regeringen till känna.
          </p>
          <p xml:id="i-MwgobD1mAHVkGycoQpK2U">
            Skyddsombuden är centrala personer i arbetsmiljöarbetet. Inom
            ramen för sitt uppdrag har skyddsombuden bl.a. rätt att stoppa
            ett farligt arbete. Kraven på när sådana stopp får tillämpas är
            höga samtidigt som formerna för stopprättens hantering är otydligt
            formulerade. Vänsterpartiet menar att stopprättens utformning
            behöver utvärderas. En sådan utvärdering finns inte med i uppdraget
            till den utredning som för närvarande ser över arbetsmiljölagen
            i övrigt, vilket arbetsmarknadsutskottet hänvisar till i betänkande
            2005:06:AU2. Därför bör regeringen återkomma med förslag på hur
            stopprätten ska kunna användas mer effektivt i dagens och framtidens
            arbetsliv. Denna utvärdering bör även omfatta skyddsombudens möjlighet
            att vända sig till tillsynsmyndighet, dvs. den s.k. hänvändelseordningen.
            Detta bör riksdagen som sin mening ge regeringen till känna.
          </p>
          <head xml:id="i-UBydAH7HyE7feAT9uhd4PN" type="h2">
            6.2 Arbetsmiljöutbildning
          </head>
          <p xml:id="i-8dNHzmrHFX4q8u357q4ssa">
            Grundläggande i en strategi för bättre arbetsmiljöer, färre skador
            och sjukdomar relaterade till arbetet är en väl fungerande arbetsmiljöutbildning.
            Redan beslutade satsningar på regionala skyddsombud är steg i
            rätt riktning, men ambitionerna måste sättas högre. Trots stödet
            i Arbetsmiljölagen är bristerna på området stora. Det är inte
            ovanligt att såväl skyddsombud som chefer saknar relevant utbildning.
            Enbart inom LO:s avtalsområden saknar ca 18 000 skyddsombud och
            11 500 arbetsledare arbetsmiljöutbildning. En tredjedel av alla
            arbetsledare, alltså fler än 50 000 personer, saknar grundläggande
            arbetsmiljöutbildning. För vanliga anställda är situationen ännu
            värre.
          </p>
          <p xml:id="i-WRn59HewNwVozKKjgpLaHR">
            Vänsterpartiet menar att situationen är helt oacceptabel. Grundläggande
            arbetsmiljöutbildning ska alla anställda ha rätt till, och för
            chefer och skyddsombud ska arbetsmiljöutbildning och kontinuerlig
            vidareutbildning självklart vara en obligatorisk del av uppdraget
            respektive befattningen. Vidare bör, när det gäller chefer, särskilda
            arbetsmiljökörkort övervägas. Vänsterpartiet föreslår att en översyn
            görs av behoven av ett starkare lagstöd till partsgemensamma arbetsmiljöutbildningar
            riktat till alla anställda. Detta bör riksdagen som sin mening
            ge regeringen till känna.
          </p>
          <p xml:id="i-TJD6H5xMNa5voru7iv9Ryk">
            Utbildning i arbetsmiljökunskap är också viktigt i vissa högskoleutbildningar.
            Det kan gälla ingenjörer och konstruktörer, ekonomer osv. Detta
            är också en fråga om att skapa reella förutsättningar för att
            rekrytera personer av underrepresenterat kön till olika yrken.
            Ett exempel på detta handlar om att anpassa arbetsredskap. Under
            de senaste årtiondena har inslaget av arbetsmiljökunskap i utbildningen
            försämrats. I högskoleförordningen, gällande bl.a. ingenjörsutbildningar,
            finns krav på att teknologerna ska ha förvärvat kunskaper om och
            färdigheter i att handha produkter, processer och arbetsmiljö
            med hänsyn till människors förutsättningar. I Högskoleverkets
            utvärdering (2003:20R) framkommer att det finns stora brister
            när det gäller dessa kunskaper och färdigheter.
          </p>
          <p xml:id="i-7V9Cn6HCfja5X3i8REAEGF">
            Mot denna bakgrund krävs ett förtydligat ansvar för att arbetsmiljökunskap
            även i praktiken blir en viktig del i utbildningssystemet. Därför
            bör en handlingsplan tas fram i syfte att rusta upp arbetsmiljökunskapen
            i utbildningsprogram som har stor betydelse för arbetsmiljön.
            Detta bör riksdagen som sin mening ge regeringen till känna.
          </p>
          <head xml:id="i-Sc2JWsbmKxVnQM1WK5RboB" type="h2">
            6.3 Tillsyn
          </head>
          <p xml:id="i-LgFstY6Yq6FgxAesqVKMnM">
            Arbetsmiljöverket har som tillsynsmyndighet en central roll för
            det lokala arbetsmiljöarbetet. Länge har Arbetsmiljöverket dock
            kännetecknats av resurs- och kompetensbrister som medfört kvalitetsförsämringar
            och minskad trovärdighet. Redan beslutade resurstillskott under
            mandatperioden har avhjälpt den akuta personalbristen, men långsiktigt
            krävs ytterligare tillskott för att tillsynen ska få rimliga förutsättningar
            att klara sina uppgifter. Brister i det systematiska arbetsmiljöarbetet
            har också belysts i den arbetsmiljöbarometer som Svenska Industritjänstemannaförbundet
            (Sif) presenterade i oktober 2006. En förutsättning för att arbetsmiljöarbetet
            ska svara upp mot arbetsmiljölagens krav är att det ska vara en
            naturlig och integrerad del av verksamheten på en arbetsplats.
            Av de arbetsmiljöombud som i Sifs enkät svarar att arbetsmiljöarbete
            bedrivs helt eller delvis på arbetsplatsen (sammantaget 86 procent
            av dem som svarat) anger endast 46 procent att det är en naturlig
            del av verksamheten.
          </p>
          <p xml:id="i-FMXnAPMXizymAkeTx6WdXC">
            Det behövs både fler inspektörer och ökad kompetens eftersom
            förändringstakten i arbetslivet är hög och nya riskfaktorer tillkommit
            som ställer krav på delvis andra kunskaper och omställningar i
            det traditionella tillsynsarbetet. Medan den traditionella tillsynens
            fokus låg på riskfaktorer i den fysiska miljön, olycksfallsrisker,
            maskinskydd osv., handlar arbetsmiljöproblemen på dagens arbetsplatser
            snarare om organisation, bemanning, prestationskrav och resurser.
            Arbetsmiljöinspektionen behöver fortsätta utveckla sin tillsyn
            och rådgivning anpassad till förändringarna i arbetslivet och
            nya riskfaktorer i arbetsmiljöerna.
          </p>
          <p xml:id="i-Gbn1Rm3vPHy5fCXmeKMCEr">
            Brister finns även i samverkan mellan Arbetsmiljöinspektionen
            och de berörda parterna. Inspektionen ska samarbeta med Försäkringskassan
            för att upptäcka dåliga arbetsmiljöer där många blir sjukskrivna.
            Det är då också viktigt att kassorna har kunskap om de föreskrifter
            som finns angående anpassning av arbetet (AFS 1994:1). Den förstärkning
            av tillsynsverksamheten som skett de senaste åren måste fortsätta.
            Färre inspektörer skulle innebära fler arbetsolyckor, ökade kostnader
            för ohälsa och sämre produktivitetsutveckling i arbetslivet. En
            förstärkning av tillsynsverksamheten bör innefatta såväl fler
            inspektörer som satsningar på kompetensutveckling och fördjupad
            samverkan mellan arbetsmiljöinspektion och berörda aktörer på
            arbetsplatserna. Målet bör vara att uppnå en nivå som ligger i
            paritet med den i våra nordiska grannländer. Detta bör riksdagen
            som sin mening ge regeringen till känna.
          </p>
          <p xml:id="i-8oyrus69MyL1W7TQuBhZF7">
            För att Arbetsmiljöverket ska kunna verka för en god arbetsmiljö
            krävs tillräckliga beslutsunderlag, bl.a. när gränsvärden ska
            sättas. Med den mängd nya ämnen som kommer ut på marknaden är
            det nödvändigt att säkra tillgången på relevant forskning. Därför
            bör en arbetsgrupp tillsättas med uppdrag att se över hur Arbetsmiljöverket
            långsiktigt ska kunna säkra tillgången på tillräckliga beslutsunderlag.
            Detta bör riksdagen som sin mening ge regeringen till känna.
          </p>
          <p xml:id="i-B7t4bh3hTgbhwmxLg7NrBt">
            När det gäller äldres situation på arbetsmarknaden har den s.k.
            Äldreutredningen (Senior 2005) uttalat att:
          </p>
          <p xml:id="i-RJHzJUpyFgxCxfGFx8ebu5">
            Arbetsgivarnas krav på flexibilitet för att kunna anpassa produktionen
            till snabbt förändrade förutsättningar kan också ge möjligheter
            till att anpassa arbetsförhållanden till de anställdas önskemål
            och behov avseende anställningsformer, arbetstider, arbetsuppgifter
            och arbetsplatsens förläggning. Utredningen om handlingsplan för
            ökad hälsa i arbetslivet gör bedömningen att arbetsgivaren enligt
            nuvarande lagstiftning har ett omfattande ansvar för att de anställda
            inte skadas eller drabbas av ohälsa i arbetet. På grund av bristande
            kunskaper åsidosätts dock lagstiftningen. Det finns därför, enligt
            utredningen, anledning att göra en samlad redovisning av arbetsgivarens
            ansvar i hälsoarbetet bland de äldre.
          </p>
          <p xml:id="i-Ek5AeRASD4WNMHooreEX58">
            Vänsterpartiet menar att ovanstående krav på en samlad redovisning
            är väsentligt och att det bör verkställas. En sådan redovisning
            bör även omfatta Arbetsmiljöverkets tillsyn. Detta bör riksdagen
            som sin mening ge regeringen till känna.
          </p>
          <head xml:id="i-NwzD2kPZtUMbu2K8bKksgg" type="h2">
            6.4 Arbetslivsfonder för att främja det goda arbetet
          </head>
          <p xml:id="i-MvuQjX9DwtMAp7DN7qKyWM">
            Ett bra arbetsmiljöarbete förutsätter engagerade parter som samverkar
            kring frågorna om arbetslivsutveckling och goda arbetsmiljöer.
            Under 60- och 70-talen bedrevs på många håll ett konstruktivt
            och framåtsyftande arbete med fokus på arbetslivsfrågor och utveckling.
            Såväl parter som forskare var engagerade. Men sedan dess har frågorna
            om arbetslivets utveckling och det goda arbetets villkor fört
            en tynande tillvaro samtidigt som omvandlingstrycket och förändringstakten
            i arbetslivet ökat dramatiskt. Parterna har inte tagit sitt ansvar
            och inte sällan har resultatet blivit försämrade arbetsmiljöer
            och arbetsvillkor.
          </p>
          <p xml:id="i-Nuox6cNVGN47TAUwvEhtyr">
            Vägen fram till ett uthålligt arbetsliv förutsätter att parterna
            på nytt tar ett gemensamt ansvar för utvecklingen och via legitimitetsskapande
            processer visar på möjligheterna att förena krav på lönsamhet,
            effektivitet och produktivitet med utvecklande arbetsuppgifter
            och goda arbetsmiljöer, kompetensutveckling och arbetstagarinflytande.
            Det är viktigt att parterna gemensamt förmår förmedla känslan
            av att arbetsmiljöer och arbetsorganisationer går att utveckla
            i positiv riktning.
          </p>
          <p xml:id="i-hfU434XWmyiwcJhgfmWck">
            Inom ramen för de s.k. Arbetslivsfonderna, vilka tillskapades
            1989 i syfte att utveckla parternas engagemang i arbetslivs- och
            arbetsmiljöfrågor, bedrevs ett utvecklingsarbete i arbetslivet.
            Även om det konkreta utfallet inte alltid motsvarade förväntningarna
            innebar fonderna att ny kraft och energi tillfördes diskussionerna
            om det goda och utvecklande arbetet och behovet av förnyelse i
            arbetslivet, såväl på arbetsplatserna som i samhället. Vänsterpartiet
            menar att det är angeläget att stimulera parterna att pröva olika
            vägar att utveckla arbetslivet med målet ett långsiktigt hållbart
            arbetsliv och anser därför att Arbetslivsfonder bör tillskapas
            med motsvarande konstruktion som riksdagen beslutade om 1989.
            Fondernas medel ska disponeras gemensamt av parterna för insatser
            inriktade på att utveckla arbetsmiljöarbetet. Utifrån dessa förutsättningar
            bör regeringen återkomma med förslag till riksdagen. Detta bör
            riksdagen som sin mening ge regeringen till känna.
          </p>
          <head xml:id="i-LESvXNePwmjUL7MLpgUYge" type="h2">
            6.5 Arbetslivsinstitutet
          </head>
          <p xml:id="i-LqyZZ56dhFYgPT9d7S8h2A">
            Svensk forskning ligger långt framme när det gäller arbetslivsfrågor.
            En av orsakerna är att vi har Arbetslivsinstitutet. Ett sammanhållet
            institut kan planera sin forskning långsiktigt och profilera sig
            på ett helt annat sätt än om man är en liten del av en högskola.
            Arbetslivsinstitutet har i, bl.a. sin s.k. trendrapport sammanfogat
            olika forskningsrapporter till en helhetsbedömning, vilket har
            varit ovärderligt för förståelsen för utvecklingen i arbetslivet
            och vilka konsekvenser denna utveckling fått. Dessa forskningsresultat
            är långsiktigt till nytta även för de arbetsgivare som kan uppleva
            att de får kritik.
          </p>
          <p xml:id="i-HsoWprHqkRrmo6bNhwo968">
            Att som regeringen föreslår lägga ner Arbetslivsinstitutet och
            sprida delar av forskningen på diverse andra högskolor är inte
            en del av lösningen på problem i arbetslivet. Ett sammanhållet
            institut är mycket värdefullt för att kunna skapa sammanhang av
            arbetslivets utveckling. Vänsterpartiet avvisar regeringens förslag
            om att avveckla Arbetslivsinstitutet från den 1 juli 2008 och
            utvecklar detta i särskild motion angående Utgiftsområde 14.
          </p>
          <head xml:id="i-YYnbF8TrwERHhKb879hTXg" type="h2">
            6.6 Rörligheten på arbetsmarknaden
          </head>
          <p xml:id="i-9rw5aamqUytdgL96GWUdbi">
            Ohälsa till följd av inlåsningseffekter som uppstår då människor,
            trots att de vantrivs och saknar utvecklingsmöjligheter på sin
            arbetsplats, inte har möjlighet att byta jobb eller arbetsplats
            har sannolikt ökat på senare år. En rad undersökningar bekräftar
            att rörligheten på arbetsmarknaden är otillräcklig. Därför bör
            arbetsrättsliga, studiemässiga och ekonomiska förutsättningar
            tillskapas för att underlätta rörligheten på såväl externa som
            interna arbetsmarknader. Som ett led i denna utveckling bör nödvändigt
            lagstöd utformas som ger anställda rätt till ledighet för att
            pröva arbete hos annan arbetsgivare. Detta bör riksdagen som sin
            mening ge regeringen till känna.
          </p>
          <head xml:id="i-7wSm4eJmCYu4C6icCxmz24" type="h2">
            6.7 Kvalitetssäkrad företagshälsovård
          </head>
          <p xml:id="i-TVva3H7P2cHK5ZCafevJ41">
            Under den första halvan av nittiotalet beslutade den dåvarande
            borgerliga majoriteten i riksdagen att kraftigt minska statsbidragen
            till företagshälsovård. Med den samtidiga avregleringen av marknaden
            för företagshälsovårdstjänster försämrades förutsättningarna drastiskt
            för god företagshälsovård tillgänglig för alla. Diverse utredningar
            av företagshälsovården har visat att konsekvenserna har blivit
            minskad tillgång på kvalitativ förebyggande företagshälsovård
            för landets löntagare. Tillgängligheten har minskat generellt,
            men framför allt har skillnaderna ökat i nyttjande mellan anställda
            i små och stora företag, och mellan företag i glesbygd respektive
            större tätorter. Vidare konstateras att anställda i mansdominerade
            yrken i högre grad än i kvinnodominerade nyttjar företagshälsovårdens
            tjänster. Arbetstagarnas inflytande över företagshälsovården har
            också minskat påtagligt. Allvarlig är vidare den förskjutning
            från förebyggande hälsovård till enklare medicinska tjänster som
            utredningarna visar har skett.
          </p>
          <p xml:id="i-M2it7mkzYsd2WE5RK3AdT7">
            Sverige har ratificerat ILO-konventionen om företagshälsovård
            i vilken alla medlemsstater förbinder sig att göra företagshälsovården
            tillgänglig för alla. Det är allvarligt att Sverige inte förmår
            leva upp till sina åtaganden i internationella avtal.
          </p>
          <p xml:id="i-VGsgB8BFsLSoGjscXj6huy">
            För att förebygga ohälsa är det också viktigt att ge företagshälsovården
            en mer offensiv roll. Med en företagshälsovård som har god kunskap
            om enskilda arbetsplatser och stor branschkunskap kan det förebyggande
            arbetet stärkas.
          </p>
          <p xml:id="i-8fpzkK3kKsfkT5jYw2D9hF">
            Kvalitén och tillgången till företagshälsovård har alltså avsevärt
            försämrats sedan den förra borgerliga regeringen tog bort det
            statliga stödet. Vi vet av erfarenhet att utan ekonomisk stimulans
            försämras företagshälsovården. För att anpassa företagshälsovården
            till olika arbetsplatsers behov måste vi få till stånd bra arbetsmiljöavtal
            mellan arbetsmarknadens parter där företagshälsovården har en
            viktig roll. Om sådana avtal kommer till stånd bör staten ställa
            upp med ekonomisk stimulans. Det bör finnas kvalitetskrav på dessa
            avtal samt även att de stipulerar genusanalyser av ohälsorisker.
          </p>
          <p xml:id="i-LDM9mbEQJnog77sxwWaYH5">
            I annat fall, om avtal inte tecknas eller blir tillräckligt bra,
            kommer frågan om obligatorisk lagstadgad företagshälsovård att
            bli än mer aktuell. För arbetsgivarnas ansvar är viktigt. De känner
            till arbetsplatserna och möjligheterna till arbetsanpassning och
            omplaceringar. Att som regeringen föreslår ta bort arbetsgivarnas
            skyldighet att göra rehabiliteringsutredningar och överföra den
            till Försäkringskassan vore förödande.
          </p>
          <p xml:id="i-JhaA9fPfWZDo1P25eLX6NJ">
            Om företagshälsovården ska kunna spela en mer aktiv roll i att
            förebygga långa sjukskrivningar måste det också finnas ett bra
            samarbete med sjukvården. Tidiga insatser av företagshälsovård
            minskar belastningen på landstingens sjukvård, och tidiga insatser
            kortar köer och minskar kostnader för sjukskrivning. Dessutom
            kan människors hälsoproblem inte alltid med säkerhet delas upp
            i vad som är arbetslivsrelaterat och inte.
          </p>
          <p xml:id="i-UbS9fAa8EicBARo4jUg7Ho">
            Erfarenheterna pekar på att det kan behövas särskilda medel för
            att företagshälsovårdens samarbete med landstingsvården ska bli
            effektivare. Olika förslag bör här prövas för att få effektiva
            samarbetsavtal mellan företagshälsovården och sjukvården. Företagshälsovårdens
            tillgång till olika tjänster är viktig om de ska spela en viktigare
            roll i att förebygga ohälsa. Det är Vänsterpartiets mening att
            certifierad företagshälsovård bör kunna ta del av viktiga tjänster
            i alla landsting.
          </p>
          <p xml:id="i-474RNZ8wBKD7gE3PG97xh5">
            Den s.k. sjukvårdsmiljarden är ett ekonomiskt styrmedel som ger
            pengar till landstingen om den bidrar till att minska sjukskrivningarna.
            Liknande system borde finnas för företagshälsovården. Lämplig
            volym och teknisk utformning kan diskuteras, men ordentlig satsning
            på företagshälsovård är en nödvändig investering för att bekämpa
            ohälsan. En reformerad företagshälsovård enligt ovan bör snabbt
            bli verklighet. Detta bör riksdagen ge regeringen till känna.
          </p>
          <head xml:id="i-Rb4a5grv5iXCDtJu4JpMZT" type="h2">
            6.8 Arbetslivsinriktad rehabilitering
          </head>
          <p xml:id="i-Py3UbN8W82sQB22u5JgkM2">
            Som vi tidigare visat minskar nu sjuktalen, och detta sker alltså
            samtidigt som arbetslösheten minskar. Normalt är annars att sjuktalen
            ökar ju fler som är i arbete. Antalet nya sjukfall minskar däremot
            inte och det viktiga är nu att dessa inte blir till långvariga
            sjukfall.
          </p>
          <p xml:id="i-AgHQ7UQqYwc4g5CxAwkthZ">
            Alla långtidssjukskrivna kan inte komma tillbaka till arbetslivet,
            för några är förtidspension det enda och bästa alternativet. Utredningen
            om den arbetslivsinriktade rehabiliteringen (SOU 2000:78) visade
            att mer än hälften av alla långtidssjukskrivna hade behov av rehabiliteringsinsatser
            för att kunna komma tillbaka till arbetslivet. Motsvarande bedömning
            har gjorts av såväl Försäkringskassan som Svenskt Näringsliv.
            Omräknat till aktuella sjukskrivningstal skulle detta motsvara
            ett rehabiliteringsbehov för mer än 100 000 personer.
          </p>
          <p xml:id="i-CKV7WvdtgnAEtEKfpqDhBx">
            Enligt Försäkringskassans egna bedömningar skulle en återgång
            i arbete vara möjlig i 6070 procent av fallen under förutsättning
            att aktiva rehabiliteringsåtgärder sätts in i tid. Om samtidigt
            ökade möjligheter skapas att komma tillbaka till andra arbetsuppgifter,
            kanske hos en annan arbetsgivare, är det inte orimligt att tro
            att än fler ska kunna återgå till ett arbete. Avgörande för människors
            återgång i arbete är dels tidiga rehabiliteringsåtgärder som förbättrar
            arbetsförmågan, dels att arbetsuppgifter finns som passar den
            arbetsförmåga som återstår efter sjukdom och rehabiliteringsinsatser.
          </p>
          <p xml:id="i-3pgfDCMwrD577T7febqPZC">
            Få långtidssjukskrivna är enligt Försäkringskassans egen utvärdering
            från 2004 nöjda med kontakten med Försäkringskassan, och bara
            en tredjedel av handläggarna anser att arbetstagaren vidtagit
            de åtgärder som är nödvändiga för att återgång i arbete ska bli
            möjligt. En tredjedel av alla som varit sjukskrivna längre än
            tre månader och runt hälften av alla som varit sjukskrivna mer
            än ett år har fört samtal med Försäkringskassan om återgång i
            arbete. Omkring 70 000 har inte haft någon sådan kontakt alls.
            Otillräckliga resurser hos Försäkringskassan och diffus ansvarsfördelning
            mellan Försäkringskassan och arbetsgivaren leder ofta till att
            nödvändiga rehabiliteringsinsatser antingen försenas eller helt
            uteblir.
          </p>
          <p xml:id="i-R5pqaHri8YRFtWmnGTyPEn">
            I dag erhåller ca 15 000 personer rehabiliteringspenning, år
            1990 var det ca 12 000 personer. Trots den mycket omfattande ökningen
            av långtidssjukskrivna sedan mitten av nittiotalet har rehabiliteringsinsatserna
            alltså i stort sett varit oförändrade. Av de totala sjukförsäkringskostnaderna
            går i dag mindre än en procent till köp av utredningar och rehabiliteringstjänster.
          </p>
          <p xml:id="i-KV4WJLdfRrzPhrFLGUNWhY">
            Samhällsvinsterna av rehabilitering som leder till återgång i
            arbete är stora. Arbetsmarknadsstyrelsen (AMS) och Försäkringskassan
            har uppskattat nettobesparingen för staten till ca 216 000 kronor
            per person och år. Arbetslivsinriktad rehabilitering är alltså
            en lönsam affär för såväl staten och samhällsekonomin som de enskilda
            människornas hälsa, ekonomi och välfärd.
          </p>
          <p xml:id="i-KNJeZeRKrjf8n44iTF3GTc">
            Problemet i dag är att varken rehabiliteringsresurser som motsvarar
            behoven eller åtgärder som kan skapa fler arbetsmöjligheter finns
            på plats. I stället ser vi hur långtidssjukskrivna förtidspensioneras
            bort från arbetslivet.
          </p>
          <p xml:id="i-TXKujrHBrfS2fiYSuMNpXR">
            Ansvarsfrågan måste bli klarlagd. Enligt arbetsmiljölagen är
            arbetsgivarens rehabiliteringsansvar i princip omfattande, men
            i praktiken råder stora oklarheter om hur långt arbetsgivarens
            ansvar verkligen sträcker sig. Ska man ställa samma krav på stora
            som små arbetsgivare? Ska det spela roll om arbetsgivarens ekonomi
            är god eller dålig? Hur säkrar man en likvärdig och rättssäker
            behandling över hela landet? Vilka krav på rehabiliteringsåtgärder
            ska den enskilde ha rätt att ställa? Är det rimligt att tvister
            om vem som ska betala tillåts försena nödvändiga rehabiliteringsåtgärder
            och leda till att arbetsgivarna väljer andra vägar som exempelvis
            uppsägningar?
          </p>
          <p xml:id="i-UnNt5dMFfFTFYPXvwoSPG6">
            Såväl Försäkringskassan som Riksrevisionen menar att det grundläggande
            problemet är att ingen vill betala för rehabiliteringen. I stället
            för samordning med individens behov i centrum uppstår ett Svarte
            Petter-spel om vem som ska stå för kostnaderna.
          </p>
          <p xml:id="i-FkmFcMa6ZFj1P5xKpGM7Se">
            Problemen är omfattande: Ansvarsfrågan är olöst, Försäkringskassans
            resurser är otillräckliga och samarbetet mellan arbetsförmedlingen
            och Försäkringskassan lämnar allt övrigt att önska. Konsekvensen
            av detta är att ett stort antal människor förvägras tillgång till
            nödvändig rehabilitering.
          </p>
          <p xml:id="i-Aqho9kuZAJZpKK8vi7uakh">
            Ytterst måste samhället kunna garantera att rehabiliteringsåtgärder
            kommer till stånd. Eventuella oklarheter i ansvarsfrågan får inte
            fördröja eller omintetgöra åtgärder. Vänsterpartiet menar att
            den nuvarande situationen är oacceptabel och behovet av kraftfulla
            åtgärder är närmast akut. Alla ska ha rätt till en kvalificerad
            rehabilitering som syftar till fortsatt deltagande i arbetslivet.
            Därför bör en utredning skyndsamt tillsättas för att pröva hur
            en obligatorisk rehabiliteringsförsäkring som garanterar individens
            rätt till rehabilitering bör utformas och finansieras. Detta bör
            riksdagen som sin mening ge regeringen till känna.
          </p>
          <p xml:id="i-F38QxiPdX8LGTECcaNLhKw">
            Långtidssjukskrivna som bedöms ha behov av att uppgradera kompetens
            eller byta yrkesinriktning för att möjliggöra återgång i arbetslivet
            ska få möjlighet att uppbära rehabiliteringspenning under tid
            då studier bedrivs. Detta bör riksdagen som sin mening ge regeringen
            till känna.
          </p>
          <p xml:id="i-BmodPmgW6gQz8Q6K7JZBSf">
            Vidare bör en översyn göras av berörda myndigheters organisatoriska
            samverkan kring långtidssjukskrivnas och förtidspensionerades
            behov av insatser. Översynen ska fokusera på hur denna samverkan
            kan förbättras och effektiviseras, främst vad gäller samarbetet
            mellan Försäkringskassan och Arbetsmarknadsverket. Detta bör riksdagen
            som sin mening ge regeringen till känna.
          </p>
          <p xml:id="i-JbknpKkXkqUxnUC7awN5Es">
            Dessutom bör det förslag som tidigare angetts angående att ta
            fram nödvändigt lagstöd utformas. Lagen som ska ge anställda rätt
            till ledighet för att pröva arbete hos annan arbetsgivare ska
            även omfatta sjukskrivna och ses som ett viktigt instrument för
            att få sjukskrivna med arbetsförmåga tillbaka i arbete. Detta
            bör riksdagen som sin mening ge regeringen till känna.
          </p>
          <head xml:id="i-KjGWoCZ9pDDJfg89hRAVk2" type="h3">
            6.8.1 Bekämpa diskrimineringen av kvinnor i samband med rehabilitering
          </head>
          <p xml:id="i-5YKjYhrX1wkAtQMB34x9LR">
            Det finns tydliga signaler och samstämmig forskning som visar
            på stora skillnader mellan könen vad gäller tillgången till rehabiliteringsåtgärder
            skillnader som konsekvent är till kvinnors nackdel. Det handlar
            både om att kvinnor får mindre rehabilitering än män och att dessa
            rehabiliteringsåtgärder är mindre kvalificerade och billigare
            jämfört med dem som satsas på män. Mindre resurser satsas helt
            enkelt på kvinnors rehabilitering.
          </p>
          <p xml:id="i-G6BdMfkUXAM7vNxStSLFPs">
            Försäkringskassans rapport Alltjämt ojämnt En studie om kvinnors
            och mäns nyttjande av socialförsäkringen från 2005 visar att rehabiliteringsåtgärder
            som kvinnor får är kortare och sätts in senare i processen jämfört
            med de åtgärder som män får. Vidare är det ett känt faktum att
            män oftare ges utbildningsinsatser medan kvinnor arbetar på sin
            tidigare arbetsplats. Vänsterpartiet är övertygat om att dessa
            könsmässiga skillnader vad gäller såväl kvaliteten på som tillgången
            till rehabilitering har inverkan på rehabiliteringsåtgärdernas
            resultat.
          </p>
          <p xml:id="i-216cPbFvHRyke6Nq6CKfBr">
            Forskaren Ingegärd Bäckström har i sin avhandling Att skilja
            agnarna från vetet om arbetsrehabilitering av långvarigt sjukskrivna
            kvinnor och män intervjuat handläggare inom Försäkringskassan
            och arbetsförmedlingen angående deras syn på kvinnliga respektive
            manliga klienter i fråga om rehabilitering. Resultat av hennes
            undersökning visar att handläggarnas avsikt visserligen är att
            behandla kvinnor och män lika och att könsneutrala faktorer lyfts
            fram för att motivera de prioriteringar som gjorts mellan olika
            klienters behov av åtgärder. Trots detta går det att finna tydliga
            könsmässiga skillnader i attityden till kvinnor och män. Dessa
            attityder har enligt studien exempelvis resulterat i att män generellt
            ansetts mer lättrehabiliterade än kvinnor, och handläggarna har
            hänvisat till kvinnors dubbelarbete och sämre läge beroende på
            kvinnors antagna huvudansvar för hem och barn.
          </p>
          <p xml:id="i-TRMCaTn1KjmSJPu9YqBwsg">
            Kvinnor har alltså inte bara ett sämre läge på arbetsmarknaden
            kopplat till ansvaret för det obetalda arbetet, utan även ett
            sämre läge på grund av arbetsgivarens inställning att det kan
            anses mer lönsamt att rehabilitera män tillbaka till arbete en
            bedömning som även Försäkringskassan tycks dela.
          </p>
          <p xml:id="i-SSsJCjLayh4DrP15Xxa6Sy">
            Försäkringskassan har själv uttryckt behovet av att följa upp
            den arbetslivsinriktade rehabiliteringen ur ett könsperspektiv,
            men understryker också svårigheterna att mäta resultat av rehabiliteringsinsatser
            eftersom det aldrig med säkerhet går att säga att det är rehabiliteringen
            som är förklaringen till att en person återgår i arbete. Även
            om målet med verksamheten är att tillämpningen ska vara lika och
            rättssäker, så gör det faktum att även Försäkringskassans handläggare
            omfattas av de normer och värderingar som finns i samhället i
            stort, att kvinnor riskerar att få sämre tillgång till rehabilitering
            än män. Vänsterpartiet vill mot denna bakgrund understryka vikten
            av att utveckla metoder för att osakliga könsskillnader ska kunna
            upptäckas och bekämpas vad gäller den arbetslivsinriktade rehabiliteringen
            och även för att skapa en nödvändig kvalitetshöjning när det gäller
            rehabilitering av kvinnors sjukdomar. Därför bör Försäkringskassan
            ges i uppdrag att utveckla metoder för ett stärkt genusperspektiv
            när det gäller bedömningar och åtgärder angående rehabilitering
            och i detta avseende även hitta lämpliga metoder för att utveckla
            nödvändigt statistiskt underlag. Detta bör riksdagen som sin mening
            ge regeringen till känna.
          </p>
          <p xml:id="i-GwApKt6jxCa9Zon9ANrKy6">
            I anslutning till detta utvecklingsarbete bör samtlig personal
            inom Försäkringskassan ges fördjupad utbildning i genuskunskap.
            Detta bör riksdagen som sin mening ge regeringen till känna.
          </p>
          <p xml:id="i-5sG49MSEH1ri4FcBURmXVk">
            Försäkringskassan är den aktör som har samordningsansvaret när
            det handlar om rehabilitering och ska härmed verka för att de
            olika rehabiliteringsåtgärder som en försäkrad behöver, och som
            olika myndigheter och arbetsgivare ansvarar för, hålls ihop. Arbetsgivaren
            är den som har huvudansvaret för att uppmärksamma och utreda anställdas
            behov av arbetslivsinriktad rehabilitering. Detta ska göras när
            den enskilda varit sjukskriven längre än fyra veckor i en följd,
            och utredningen ska lämnas till Försäkringskassan inom åtta veckor.
            Om Försäkringskassan bedömer att det finns behov av åtgärder upprättas
            en rehabiliteringsplan. För att det ska finnas tillräckliga verktyg
            för att den enskilda försäkrade ska få tillgång till nödvändiga
            åtgärder behövs ett förtydligande av arbetsgivarens ansvar för
            rehabiliteringen. Därför bör regeringen återkomma med förslag
            angående hur sanktioner mot arbetsgivare som inte inkommer med
            rehabiliteringsutredning bäst bör utformas. Detta bör riksdagen
            som sin mening ge regeringen till känna.
          </p>
          <head xml:id="i-Wfmfa9GcVLYFNqKqNAtbAd" type="h1">
            7 Socialförsäkringens roll
          </head>
          <p xml:id="i-KUdWiX2sA4VQQqtr3zh9c7">
            Vänsterpartiet värnar om en stark gemensam och solidarisk sektor,
            grundad på principen av var och en efter förmåga, åt var och en
            efter behov. Socialförsäkringssystemet är ett av de redskap som
            finns till hands för att utjämna klass- och könsskillnader och
            för att fördela resurser över livet.
          </p>
          <head xml:id="i-2j8nUd8RiRaQ3fg7aM7r5p" type="h2">
            7.1 Värna försäkringen och den generella välfärden
          </head>
          <p xml:id="i-NpyKrVUcknYLGpDJgPBur5">
            Stabila offentliga välfärdssystem skapar trygga människor. Genom
            att föra en politik för full sysselsättning och värna det ekonomiska
            trygghetssystemet skapar vi ett mer rättvist och solidariskt samhälle
            och därmed nödvändiga förutsättningar för att komma till rätta
            med den ohälsoproblematik som finns i dag.
          </p>
          <p xml:id="i-Y1wdewVJBdJFQSPZoL7JTq">
            Ohälsoproblematiken är redan en av de största orättvisorna i
            Sverige och är starkt kopplad till den sneda fördelning av makt
            och resurser som präglar vårt samhälle. Det finns nämligen mycket
            stora klass- och könsmässiga skillnader vad gäller ohälsa. Kvinnor
            har väsentligt högre sjukfrånvaro än män. Äldre har högre sjukfrånvaro
            än yngre. Sjukskrivning är vanligare bland arbetslösa och de som
            upprepade gånger varit arbetslösa. Detta gör att kvinnor har större
            behov av socialförsäkringarna än män och lågavlönade och arbetslösa
            större behov än högavlönade.
          </p>
          <p xml:id="i-JefLESs93ifaLiDsR2Ee2x">
            Det samhällskontrakt som den generella välfärdsmodellen har sin
            utgångspunkt i förutsätter att t.ex. medelklassen solidariskt
            och progressivt ska betala till systemet via skatter och sociala
            avgifter. Härmed bör han eller hon alltså också få ut sin del
            vid t.ex. sjukdom. Ju fler som är med och betalar för välfärden,
            desto mer resurser kommer samhället att ha att omfördela och för
            att garantera inkomstbortfallet. Mot denna bakgrund avvisar Vänsterpartiet
            de förslag till sänkt inkomsttak för beräkning av sjukpenninggrundande
            inkomst (SGI) som föreslås i budgetpropositionen för 2007. Vi
            utvecklar detta och övriga förslag när det gäller sjukförsäkringarna
            i en särskild motion angående Utgiftsområde 10.
          </p>
          <p xml:id="i-Du2Wmi69fTDzUnkK1hbQ2A">
            Obligatoriska och generella socialförsäkringar, som är solidariskt
            finansierade genom inkomstbortfallsprincipen, är en grundläggande
            byggsten i den svenska välfärden. Vi i Vänsterpartiet har som
            en av våra mest prioriterade uppgifter att försvara detta system.
          </p>
          <head xml:id="i-KtQbFgq4HJgSopZWY2EjMV" type="h2">
            7.2 Hetsjakt på sjuka botar inte ohälsa
          </head>
          <p xml:id="i-HhG8dGMPgvxj2wKJ4DWZWQ">
            En stor del av samhällsdebatten och till viss del även av förslagen
            till åtgärder har kommit att fokusera på fusk och missbruk. Regeringen
            aviserar i budgetpropositionen att den avser att spara två miljarder
            kronor genom insatser mot fusk. Vänsterpartiet avvisar dessa åtgärder
            och utvecklar detta närmare i en särskild motion angående Utgiftsområde
            10.
          </p>
          <p xml:id="i-Y3s8nDAj5VhDQEjkdisuyU">
            Vid sidan av de åtgärder man föreslår inom ramen för denna fuskbekämpning
            aviserar regeringen också kommande regelförändringar, bl.a. om
            att ge arbetsgivarna rätt att begära in sjukintyg från första
            sjukdagen och om att tydliggöra individens skyldigheter vid rehabilitering.
            Man föreslår också en förändring av målet med politiken för Ekonomisk
            ersättning på grund av ohälsa för att betona arbetslinjen och
            individens ansvar samt en rad åtgärder för att strama upp politikens
            riktlinjer vid sjukskrivningar och bedömning av s.k. diffusa diagnoser
            m.m. Vi avvisar dessa förslag och utvecklar vår syn på socialförsäkringssystemet
            i en särskild motion.
          </p>
          <p xml:id="i-JbegEYQHTXvbu7CCdbCsGB">
            Dessa åtgärder sammantaget syftar till att minska livsutrymmet
            för dem som är sjuka och bidrar till att skapa ett samhällsklimat
            där kontroll och misstänkliggörande ges allt större utrymme. Våra
            gemensamma insatser ska inte användas till panikåtgärder som leder
            oss in i ett kontrollsamhälle, eller till att förödmjuka sjuka
            och arbetslösa. I stället ska kraften ägnas åt att stärka försäkringen.
            Våra insatser måste riktas mot att människor ska bli friska inte
            att de ska utförsäkras eller skrivas över på andra försäkringsslag.
          </p>
          <p xml:id="i-TEQzx3gJPQ7aoYV31PKYC5">
            Vänsterpartiet har i förhandlingar med den tidigare socialdemokratiska
            regeringen drivit igenom flera förbättringar för att komma till
            rätta med ohälsan. Arbetsgivarens rehabiliteringsansvar betonas
            hårdare nu än tidigare. Kommuner och landsting har tillförts mer
            pengar, och taket i sjukförsäkringen har höjts vilket har stärkt
            inkomstbortfallsprincipen, och AMS har fått i uppdrag att stödja
            långtidssjuka.
          </p>
          <p xml:id="i-QpUSj5g7Mjwme5uWFVhWEw">
            Vad som ytterligare krävs är ett systematiskt arbetsmiljöarbete
            och rymliga arbetsplatser där alla får plats. Vi behöver myndigheter
            som samarbetar kring den sjukas livssituation för att lösa ohälsan.
          </p>
          <head xml:id="i-HqNjSQ8i17pFZFAgmSuMa" type="h2">
            7.3 Samverkan
          </head>
          <p xml:id="i-5nFftFYTx5CS1XSy9AXyke">
            Många som är sjukskrivna upplever att de är utlämnade till olika
            instanser och att de bollas mellan dem. För att komma till rätta
            med detta problem har Försäkringskassan fått i uppdrag att genomföra
            avstämningsmöten som ska genomföras efter ett par veckors heltidssjukskrivning.
            Dessa avstämningsmöten är viktiga för att den sjukskrivna tillsammans
            med arbetsgivare, försäkringskassa, behandlande läkare och den
            fackliga organisationen ska kunna ta fram en plan för lyckad och
            snar återgång till arbetet. Arbetet med avstämningsmöten behöver
            dock följas upp. Regeringen bör därför ge Försäkringskassan i
            uppdrag att genomföra en sådan uppföljning. Detta bör riksdagen
            som sin mening ge regeringen till känna.
          </p>
          <p xml:id="i-KYTXEZnNQkgUjtk3yHUvGe">
            Vidare är, vilket berörts tidigare, samverkan mellan berörda
            myndigheter en viktig fråga. Försäkringskassan, socialtjänsten,
            sjukvården och arbetsförmedlingen har alla olika kompetenser att
            bidra med som är avgörande för den sjukskrivnas återgång i arbetslivet.
            Det är viktigt att denna samordning sker med individen i centrum.
            Därför är det avgörande att det finns tillräckligt lagstöd för
            samordning av resurser och specialkompetens. Genom finansiell
            samverkan ges myndigheterna möjlighet att samordna sina resurser
            för att människor som av olika skäl inte befinner sig i arbete
            ska rehabiliteras. Detta fungerar inte tillräckligt bra, och regeringen
            bör därför vidta ytterligare åtgärder som säkerställer att målet
            med samordningen uppnås. Vi utvecklar dessa frågor i en särskild
            motion, Rätten att inte hamna mellan stolar.
          </p>
          <head xml:id="i-9sxkoEbxa2kkb3j2FhtQYs" type="h2">
            7.4 Rättssäker sjukskrivningsprocess
          </head>
          <p xml:id="i-AKdAApkun71gCq17FxMZwz">
            I jakten på att halvera sjukfrånvaron har Försäkringskassan allt
            oftare börjat ifrågasätta sjukintyg. Detta har medfört att många
            har förlorat sin ersättning. Sjuka och svaga patienter riskerar
            att komma ytterligare till skada på grund av dessa hårdare tag.
            Vänsterpartiet vill understryka att det inte är genom hårdare
            tillämpning som Försäkringskassan uppfyller sitt åtagande att
            följa upp långtidssjukskrivna utan genom att sätta individen i
            centrum och genom rättssäkerhet i sjukskrivningsprocessen få människor
            tillbaka till arbete.
          </p>
          <p xml:id="i-Ko9jmSU93zx5aaavY8S1cx">
            Försäkringskassans handläggare ska ha kompetens att göra självständiga
            prövningar av försäkringsläkares utlåtande. Försäkringskassans
            tjänstemän har en annan typ av erfarenhet och kompetens än den
            som försäkringsläkarna har, vilket är viktigt för bedömningen
            av ärendet. Försäkringsläkarnas utlåtanden ska betraktas som ett
            av de underlag som ska vägas in i den helhetsbedömning som Försäkringskassan
            självständigt ska göra. Därför bör regeringen utreda hur tjänstemannaansvaret
            tillämpas inom Försäkringskassan. Detta ska göras i syfte att
            analysera hur handläggare hanterar den information och de underlag
            som inkommer från försäkringsläkare och om tillräcklig självständighet
            upprätthålls i bedömningarna. Detta bör riksdagen som sin mening
            ge regeringen till känna.
          </p>
          <p xml:id="i-2W8owRaUox52pgNGaqCw4h">
            Vidare är det avgörande för den försäkrades rättssäkerhet att
            försäkringsläkarna står under tillsyn. Socialstyrelsen skulle
            vara lämplig som tillsynsmyndighet i detta fall. Därför bör regeringen
            skyndsamt återkomma med förslag på hur sådan särskild tillsyn
            av försäkringsläkarna ska ske. Detta bör riksdagen som sin mening
            ge regeringen till känna.
          </p>
          <head xml:id="i-QkaLePuFXXKcYW583VNxvu" type="h2">
            7.5 Sjukpenning med fler steg
          </head>
          <p xml:id="i-4X8XNzKBKFfuJEMkxeSzgN">
            Enligt dagens regelsystem är det enbart möjligt att vara sjukskriven
            till antingen 25, 50, 75 eller 100 procent. För att stärka individperspektivet
            och möjliggöra för mer individuella rehabiliteringslösningar bör
            ett obegränsat antal steg finnas i sjukpenningen. Härigenom tas
            utgångspunkten för hur mycket en arbetstagare kan arbeta i den
            enskildas förutsättningar medicinskt och i förhållande till arbetsplatsen.
            Det är angeläget att arbetstagaren återgår i arbete så snart som
            möjligt och i den omfattning som är möjlig enligt arbetstagarens
            arbetsförmåga. En sjukpenning med fler steg där den försäkrade
            kan vara sjukskriven på vilka procentandelar som helst stärker
            möjligheten till kontakt med arbetsplatsen. Därför bör regeringen
            återkomma med förslag till hur en sjukpenning med fler steg bäst
            kan genomföras. Detta bör riksdagen som sin mening ge regeringen
            till känna.
          </p>
          <head xml:id="i-6y8s2bMYRLEMqK9Pa76LKx" type="h2">
            7.6 Slopad karensdag
          </head>
          <p xml:id="i-KUiteqBRyP8JaU1MTW8Cbd">
            Karensdagen innebär att människor inte har råd att vara hemma
            när de är sjuka. Detta bidrar till att öka människors osäkerhet
            och otrygghet. Karensdagen är särskilt problematisk för personer
            som arbetar i en dålig arbetsmiljö, har en utsatt ekonomisk situation,
            skiftarbetar, har flera arbetsgivare eller lider av ohälsotillstånd
            av olika slag. I dag innebär karensdagen att många går till jobbet
            fast de är sjuka, vilket troligen ökar ohälsan för individen i
            ett senare skede.
          </p>
          <p xml:id="i-YGj5qQDCBgiUkyb4zpdfPf">
            Vi i Vänsterpartiet föreslår i vårt budgetalternativ att karensdagens
            slopas 2008. Vi preciserar detta närmare i en särskild motion
            angående Utgiftsområde 10. Detta bör riksdagen som sin mening
            ge regeringen till känna.
          </p>
          <head xml:id="i-6i75LkrknVrUdW32UHq2Bg" type="h1">
            8 Sjukvårdens roll
          </head>
          <p xml:id="i-YP8PFVrBWox1Wu3M6xdeS9">
            I ett samhälle med stora klyftor ökar ohälsan hos grupper med
            sämre ekonomiska villkor, lägre delaktighet och inflytande. När
            skillnaderna i hälsa ökar, minskar den totala hälsan, vilket ger
            större kostnader för sjukvården och samhället i allmänhet. Risken
            att drabbas av långvarig sjukdom är ojämförligt större hos LO-arbetare
            jämfört med andra grupper, och det finns också tydliga skillnader
            mellan könen. Exempelvis har sjukdomar i skelett och rörelseorgan
            sedan 1980-talets början blivit markant vanligare bland kvinnliga
            arbetare, särskilt i åldern 4564 år. Detta har skett samtidigt
            som enkätundersökningar visar att friheten och egenkontrollen
            minskat i arbetslivet. För att komma till rätta med denna situation
            krävs, förutom de insatser för förbättrat arbetsmiljöarbete som
            nämns i denna motion, större möjligheter för de anställda till
            inflytande över det egna arbetet. Vi utvecklar våra förslag på
            detta område i motionen Ett demokratiskt arbetsliv. Men det finns
            även flera viktiga åtgärder som måste genomföras inom sjukvården
            i arbetet för att bekämpa ohälsa.
          </p>
          <head xml:id="i-CV5DE3NSNRr9pQ1ZBUrow6" type="h2">
            8.1 Förbättra kunskapsläget om kvinnors hälsobehov
          </head>
          <p xml:id="i-3cirDWnMTdgxMQTDXcqaAF">
            De könsorättvisor som präglar samhället i övrigt avspeglas även
            i hälso- och sjukvården. Detta synliggörs tydligast i bedömningen
            av ohälsa och valet av behandling. Vad gäller resultaten av behandlingarna
            inom hälso- och sjukvården så är skillnaderna mellan män och kvinnor
            stora sett till bl.a. funktionsförmåga och dödlighet. Vi tror
            emellertid att detta måste utforskas närmare. Det finns goda kunskaper
            i dag om att kvinnors och mäns symtom vid exempelvis hjärt-kärlsjukdomar
            skiljer sig åt, varför kvinnors hjärtsjukdomar inte upptäckts
            lika tidigt som männens. Motsvarande situation gäller för läkemedel
            även om vissa förbättringar gjorts inom detta område.
          </p>
          <p xml:id="i-M6NjpEmMzyQjn1GJYL234f">
            Ett viktigt område att fortsätta utforska när det gäller kvinnors
            hälsa är den ohälsa som den medicinska vetenskapen tenderat att
            bortförklara på osaklig grund. Exempel på sådan ohälsa är fibromyalgi.
            Eftersom forskning om och utprövning av behandlingsmetoder och
            rehabilitering utgått från mäns kroppar finns stora kunskapsbrister
            när det gäller kvinnors ohälsotillstånd. Det gäller också valet
            av vilka sjukdomar och ohälsotillstånd som utforskas mest frekvent.
            Därför bör regeringen se över förslag på hur kunskapsläget vad
            gäller kvinnors ohälsa kan stärkas. Detta bör riksdagen som sin
            mening ge regeringen till känna.
          </p>
          <p xml:id="i-HfP4MPgnyftWYR6T6Kr9qD">
            Vidare är det högst anmärkningsvärt att läkarnas ST-utbildning
            i dag i stort sett helt saknar genusperspektiv. För att kvinnors
            ohälsotillstånd ska få rättssäker och likvärdig bedömning och
            vidare adekvat behandling är det viktigt att läkare ges utbildning
            i genuskunskap. Därför bör nödvändiga förändringar göras i högskoleförordningens
            examensordningar. Detta bör riksdagen som sin mening ge regeringen
            till känna.
          </p>
          <head xml:id="i-3yesaeXR1DsYacyxNSK7Xz" type="h2">
            8.2 Värna läkares sjukskrivningsrätt
          </head>
          <p xml:id="i-7ZjKksNivj2BafEyYWDdQR">
            Det är den patientansvariga läkaren som ytterst ansvarar för
            kontinuitet och medicinsk kunskap om den enskilda patienten. Det
            är därför viktigt att betona patientansvarig läkares kunskap också
            för bedömningen av behovet för sjukskrivning. Försäkringsläkare
            eller andra granskande läkare som föreslagits utföra s.k. second
            opinion har de facto bara den ansvariga läkarens journal som underlag
            för sin bedömning och inte en kunskap om patientens specifika
            behov och förutsättningar. Det är ändå viktigt att dessa läkare
            har en god kunskap om den patientnära vården för att kunna värdera
            kvaliteten på sjukintygen. Detta bör riksdagen som sin mening
            ge regeringen till känna.
          </p>
          <head xml:id="i-7JswFpCArBM28h2NxtWnaf" type="h2">
            8.3 Sjukgymnasters sjukskrivningsrätt
          </head>
          <p xml:id="i-RYU5jAJWstsa8GztBsFz6T">
            Det är väl känt vilka sjukdomar som dominerar bland de sjukskrivna.
            Det handlar om värk och problem från rörelseapparaten och om psykisk
            ohälsa, psykisk ohälsa definierad både som sjukdom och som symtom
            vid t.ex. utmattning och stress.
          </p>
          <p xml:id="i-G2SeCjGT3kFnesBtSqVDaA">
            Personer med svåra problem i rörelseapparaten har oftast sin
            primära kontakt med sjukgymnast eller motsvarande i komplement
            till allmänläkare, ortoped eller neurolog. Men den regelbundna
            kontakten och bedömningarna utförs oftast tillsammans med sjukgymnasten.
            Det innebär att sjukgymnasten har stor kännedom om patientens
            hinder och möjligheter. Därutöver ligger det i sjukgymnastens
            profession att arbeta hälsoinriktat och utifrån de resurser varje
            patient har. Det borde därför ligga nära till hands att ge sjukgymnasterna
            ökade möjligheter att ta ett helhetsansvar för långtidssjukskrivna
            med besvär från rörelse- och stödorganen. Vi utvecklar våra idéer
            om sjukgymnasters sjukskrivningsrätt i en särskild motion.
          </p>
          <head xml:id="i-L79Riss4AScYEGK3aa5HYK" type="h2">
            8.4 Kompetensstegen
          </head>
          <p xml:id="i-6BigDpEg3CVQckYfqXygR6">
            Hösten 2004 påbörjades ett arbete med att öka kvaliteten inom
            äldreomsorgen under arbetsnamnet kompetensstegen. Det syftar till
            att ge all vårdpersonal som arbetar inom äldreomsorgen en möjlighet
            till vidareutveckling och kompetensutveckling som ska komma de
            äldre till godo men också som en möjlighet för vårdpersonalen
            att få ökade möjligheter till inflytande och stöd i sin arbetssituation.
            Detta är faktorer som vi vet har stor betydelse för en bra arbetsmiljö
            och i förlängningen ökad hälsa hos medarbetarna. Erfarenheter
            från arbetet med kompetensstegen bör aktivt tas till vara i det
            offentliga och i arbetsgivares systematiska arbetsmiljöarbete.
            Detta bör riksdagen som sin mening ge regeringen till känna.
          </p>
          <head xml:id="i-N15Pv8B2EzC6tTuJ1bVwc1" type="h2">
            8.5 Premiera folkhälsa
          </head>
          <p xml:id="i-Xx1DcJx2NNoaPw8utN1tHc">
            Det är alltid bättre att förebygga än att bota när möjligheten
            till detta finns. En god folkhälsa handlar ytterst om samhällets
            grundfundament bra bostäder, utbildning, rent vatten, mat och
            arbete. Vänsterpartiets folkhälsopolitik finns utvecklad i en
            särskild motion. En hälsofrämjande hälso- och sjukvård är en viktig
            arena för en god folkhälsa. Insatser som att förebygga ohälsa
            genom uppsökande verksamhet, reducering av riskfaktorer, stimulera
            fysisk aktivitet och bra matvanor är också ett uppdrag för primärvården
            och elevhälsan, för att nämna några. För att lyckas med en hälsofrämjande
            hälso- och sjukvård måste också den ensidiga läkarfokuseringen
            brytas. Vårdteamet borde i stället stå i centrum för primärvården.
          </p>
        </div>
        <div type="motSignatures">
          <list>
            <item xml:id="i-6XFL245Akytr8Bw3akA9Md" who="i-HpwkrkkrFd1MRPixHrr8q1">
              Lars Ohly (v)
            </item>
            <item xml:id="i-EXLPkRP6a2NNSp7q69VJG9" who="i-pSqD9LHdbNUrj3thRcKhS">
              Marie Engström (v)
            </item>
            <item xml:id="i-YME42qhmvMsgBZnGVf9x4M" who="i-UhKXyeGqJBzFW5wSyeoGMt">
              Wiwi-Anne Johansson (v)
            </item>
            <item xml:id="i-KVmJ9YYGnShJ1jNLuLJVK7" who="i-KnfRfemwD98TyCA1A8KCeX">
              Peter Pedersen (v)
            </item>
            <item xml:id="i-44jEUkdwKGyPeVTLbakhe9" who="i-FAhoYDeAxVXRZmnF5LnHgv">
              Kent Persson (v)
            </item>
            <item xml:id="i-DxMMViu2JXWtQbdoCV3YkZ" who="i-2aZQBvMx8o6ihusfvExbt8">
              Alice Åström (v)
            </item>
            <item xml:id="i-ANP5nV3qnMfVdpMTQe6cF3" who="i-991obiMTz36s9V7z3YpuZk">
              Gunilla Wahlén (v)
            </item>
            <item xml:id="i-BUquFK2797hvF4yCh5AWWi" who="i-mN8mVTBvBYjtHLNThWLo4">
              Kalle Larsson (v)
            </item>
          </list>
        </div>
      </div>
    </body>
  </text>
</TEI>
