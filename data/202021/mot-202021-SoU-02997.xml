<?xml version="1.0" encoding="utf-8"?>
<TEI xmlns="http://www.tei-c.org/ns/1.0" xmlns:xi="http://www.w3.org/2001/XInclude" xml:id="mot-202021-SoU-02997">
  <teiHeader>
    <fileDesc>
      <titleStmt>
        <title>Alkohol, narkotika, dopning, tobak och spel om pengar</title>
        <author corresp="i-HjPigHCUUbP6JJ2YrjUvgj">av Michael Anefur m.fl. (KD)</author>
      </titleStmt>
      <publicationStmt>
        <authority>SWERIK PROJECT</authority>
      </publicationStmt>
      <sourceDesc>
        <bibl>
          <title>Motion 2020/21:2997 av Michael Anefur m.fl. (KD)</title>
          <idno type="rdwebb">H8022997</idno>
          <rs type="number">2997</rs>
          <orgName type="comitteeAbbreviation">SoU</orgName>
          <ref type="dokument_url_text">http://data.riksdagen.se/dokument/H8022997/text</ref>
          <ref type="dokument_url_html">http://data.riksdagen.se/dokument/H8022997</ref>
          <ref type="dokumentstatus_url_xml">http://data.riksdagen.se/dokumentstatus/H8022997</ref>
          <ref type="docx">http://data.riksdagen.se/fil/EBEB1AA8-ABD7-4852-B549-F7557AD12557</ref>
          <ref type="pdf">http://data.riksdagen.se/fil/6885E5B4-FC70-4FEB-8045-80923E00515F</ref>
        </bibl>
      </sourceDesc>
    </fileDesc>
    <profileDesc>
      <particDesc>
        <listPerson>
          <person gender="man">
            <idno>i-HjPigHCUUbP6JJ2YrjUvgj</idno>
            <name>Michael Anefur</name>
            <state type="partyAffiliation" ref="Q213654">
              <desc>KD</desc>
            </state>
          </person>
          <person gender="woman">
            <idno>i-Fnk9Zpnk5sS5WYPNBLTPx3</idno>
            <name>Pia Steensland</name>
            <state type="partyAffiliation" ref="Q213654">
              <desc>KD</desc>
            </state>
          </person>
          <person gender="woman">
            <idno>i-NHqTsXnUVsZFg94vA6SKDr</idno>
            <name>Acko Ankarberg Johansson</name>
            <state type="partyAffiliation" ref="Q213654">
              <desc>KD</desc>
            </state>
          </person>
          <person gender="man">
            <idno>i-KHxTD13x4T7QRobXtjMm4K</idno>
            <name>Roland Utbult</name>
            <state type="partyAffiliation" ref="Q213654">
              <desc>KD</desc>
            </state>
          </person>
          <person gender="woman">
            <idno>i-JLXuQC8Bjt8suyRFj6kC3h</idno>
            <name>Gudrun Brunegård</name>
            <state type="partyAffiliation" ref="Q213654">
              <desc>KD</desc>
            </state>
          </person>
        </listPerson>
      </particDesc>
      <correspDesc>
        <correspAction type="status" subtype="closed"/>
        <correspAction xml:id="i-3VjcxtL61xt5W6vQH1AexP" type="signed"/>
        <correspContext corresp="i-3VjcxtL61xt5W6vQH1AexP">
          <note type="signatory" corresp="i-HjPigHCUUbP6JJ2YrjUvgj"/>
          <note type="signatory" corresp="i-Fnk9Zpnk5sS5WYPNBLTPx3"/>
          <note type="signatory" corresp="i-NHqTsXnUVsZFg94vA6SKDr"/>
          <note type="signatory" corresp="i-KHxTD13x4T7QRobXtjMm4K"/>
          <note type="signatory" corresp="i-JLXuQC8Bjt8suyRFj6kC3h"/>
        </correspContext>
        <correspAction xml:id="i-3w5RNcHQ4SutvPz762zk1C" type="submitted">
          <date when="2020-10-06"/>
          <time when="11:41:28"/>
        </correspAction>
        <correspAction xml:id="i-DWeC3ak4rwcWJnJ41EREFr" type="reviewed">
          <date when="2020-10-06"/>
          <time when="13:46:16"/>
        </correspAction>
        <correspAction xml:id="i-6fnfNqtT39A2DAcfUv8Poi" type="referred">
          <date when="2020-10-14"/>
        </correspAction>
        <correspAction xml:id="i-EhRtR3Q1L7ZVCsmrcnXkBY" type="assigned">
          <date when="2021-09-03"/>
          <time when="15:12:21"/>
        </correspAction>
        <correspContext corresp="i-EhRtR3Q1L7ZVCsmrcnXkBY">
          <ref type="assignedTo">Socialutskottet</ref>
        </correspContext>
        <correspAction xml:id="i-7yN756zJ6wjvYB8Q6rF4m5" type="behandlas_i"/>
        <correspContext corresp="i-7yN756zJ6wjvYB8Q6rF4m5">
          <ref type="uppgift">2020/21:SoU14</ref>
          <ref type="ref_dok_id">H801SoU14</ref>
          <ref type="ref_dok_typ">bet</ref>
          <ref type="ref_dok_rm">2020/21</ref>
          <ref type="ref_dok_bet">SoU14</ref>
          <ref type="ref_dok_titel">Covid-19-pandemin och därmed sammanhängande frågor</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction xml:id="i-42nBLzi1Zw1CVr2maotxNf" type="behandlas_i"/>
        <correspContext corresp="i-42nBLzi1Zw1CVr2maotxNf">
          <ref type="uppgift">2020/21:SoU13</ref>
          <ref type="ref_dok_id">H801SoU13</ref>
          <ref type="ref_dok_typ">bet</ref>
          <ref type="ref_dok_rm">2020/21</ref>
          <ref type="ref_dok_bet">SoU13</ref>
          <ref type="ref_dok_titel">Frågor om psykisk hälsa</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction xml:id="i-F7cykbeig3wZjHiaRPrNj1" type="behandlas_i"/>
        <correspContext corresp="i-F7cykbeig3wZjHiaRPrNj1">
          <ref type="uppgift">2020/21:SoU20</ref>
          <ref type="ref_dok_id">H801SoU20</ref>
          <ref type="ref_dok_typ">bet</ref>
          <ref type="ref_dok_rm">2020/21</ref>
          <ref type="ref_dok_bet">SoU20</ref>
          <ref type="ref_dok_titel">Alkohol-, narkotika-, dopnings-, tobaks- och spelfrågor</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction xml:id="i-6YizP9CgBWHgF53YepjDht" type="behandlas_i"/>
        <correspContext corresp="i-6YizP9CgBWHgF53YepjDht">
          <ref type="uppgift">2020/21:SoU24</ref>
          <ref type="ref_dok_id">H801SoU24</ref>
          <ref type="ref_dok_typ">bet</ref>
          <ref type="ref_dok_rm">2020/21</ref>
          <ref type="ref_dok_bet">SoU24</ref>
          <ref type="ref_dok_titel">Socialtjänst- och barnfrågor</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction xml:id="i-BK6S3oNbMYFZPz7Z9UqenV" type="behandlas_i"/>
        <correspContext corresp="i-BK6S3oNbMYFZPz7Z9UqenV">
          <ref type="uppgift">2020/21:KrU2</ref>
          <ref type="ref_dok_id">H801KrU2</ref>
          <ref type="ref_dok_typ">bet</ref>
          <ref type="ref_dok_rm">2020/21</ref>
          <ref type="ref_dok_bet">KrU2</ref>
          <ref type="ref_dok_titel">Idrott, friluftsliv och spel</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction xml:id="i-UfJ8JVHudbD2cQkNGXTUDM" type="behandlas_i"/>
        <correspContext corresp="i-UfJ8JVHudbD2cQkNGXTUDM">
          <ref type="uppgift">2020/21:SoU16</ref>
          <ref type="ref_dok_id">H801SoU16</ref>
          <ref type="ref_dok_typ">bet</ref>
          <ref type="ref_dok_rm">2020/21</ref>
          <ref type="ref_dok_bet">SoU16</ref>
          <ref type="ref_dok_titel">Hälso- och sjukvårdens organisation m.m.</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction xml:id="i-L14VuuyJHutKkgrkwTYbzd" type="behandlas_i"/>
        <correspContext corresp="i-L14VuuyJHutKkgrkwTYbzd">
          <ref type="uppgift">2020/21:SoU25</ref>
          <ref type="ref_dok_id">H801SoU25</ref>
          <ref type="ref_dok_typ">bet</ref>
          <ref type="ref_dok_rm">2020/21</ref>
          <ref type="ref_dok_bet">SoU25</ref>
          <ref type="ref_dok_titel">En förnyad strategi för politiken avseende alkohol, narkotika, dopning, tobak och nikotin samt spel om pengar 2021-2025</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
      </correspDesc>
      <textClass>
        <catRef scheme="#docType" target="#mot"/>
        <catRef scheme="#motionType" target="#kommitte"/>
        <catRef scheme="#motionType" target="#fristående"/>
      </textClass>
    </profileDesc>
  </teiHeader>
  <text>
    <body>
      <div xml:id="i-2Uk1c71B2sPFA3eAb8aehY" type="motHeader">
        <div xml:id="i-AudyRTabAgAwHKtzPKv19Z" type="motTitle">
          Motion till riksdagen 2020/21:2997 av Michael Anefur m.fl. (KD)
          Alkohol, narkotika, dopning, tobak och spel om pengar
        </div>
      </div>
      <div xml:id="i-9jjdiR4jrBBWWaJ4uFdDMT" type="motBody">
        <div xml:id="i-A9KBTUEiNqdyXPqjmLreJN" type="motProposal" subtype="förslag">
          <head xml:id="i-776ktswUVAGpsjrimfWdLv">
            Förslag till riksdagsbeslut
          </head>
          <list xml:id="i-UoDHfV3FJSC8gSMsAFcZ9Q" style="ol">
            <item xml:id="i-WJYeezvXTo9JBKba6MYGnQ">
              Riksdagen ställer sig bakom det som anförs i motionen om att
              återinrätta ANDT(S)-rådet vid Regeringskansliet och tillkännager
              detta för regeringen.
            </item>
            <item xml:id="i-4D9WnK2YwtNVKk1RJqv5j9">
              Riksdagen ställer sig bakom det som anförs i motionen om att
              det civila samhällets arbete måste prioriteras och uppmuntras
              och tillkännager detta för regeringen.
            </item>
            <item xml:id="i-JiQadUtC2eYpSwdphYAPLc">
              Riksdagen ställer sig bakom det som anförs i motionen om att
              inrätta ett nationellt kompetenscentrum för ANDTS utifrån STAD:s
              organisation och tillkännager detta för regeringen.
            </item>
            <item xml:id="i-9eHKXSRDA37v2YNc5uvH71">
              Riksdagen ställer sig bakom det som anförs i motionen om att
              inkludera en vetenskaplig riskbedömning av skadeverkningarna av
              alkohol, tobak och olika narkotika i den kommande ANDT(S)-strategin
              och att riskbedömning ska beaktas vid lagstiftning om dessa produkter,
              och detta tillkännager riksdagen för regeringen.
            </item>
            <item xml:id="i-7WJpEoCAtNMNPmGT1aJheo">
              Riksdagen ställer sig bakom det som anförs i motionen om en solidarisk
              och restriktiv alkoholpolitik och om att prioritera det alkoholpreventiva
              arbetet bland unga och tillkännager detta för regeringen.
            </item>
            <item xml:id="i-TLk7ocEGtParreqdXRvo1Z">
              Riksdagen ställer sig bakom det som anförs i motionen om att
              pandemin har påverkat bruket av ANDTS-produkter och relaterade
              hälsoeffekter och tillkännager detta för regeringen.
            </item>
            <item xml:id="i-SFrmXgVyu7eedNBqT9quLQ">
              Riksdagen ställer sig bakom det som anförs i motionen om behovet
              av att se över Socialstyrelsens riktlinjer angående riskkonsumtion
              och tillkännager detta för regeringen.
            </item>
            <item xml:id="i-Cnws3xwSRmwnVsVScWdxyJ">
              Riksdagen ställer sig bakom det som anförs i motionen om gårdsförsäljning
              och tillkännager detta för regeringen.
            </item>
            <item xml:id="i-S3MAP5w2D2w1NPCrWVcuMx">
              Riksdagen ställer sig bakom det som anförs i motionen om att
              se över Systembolagets särskilda service till de lokala alkoholproducenterna
              och tillkännager detta för regeringen.
            </item>
            <item xml:id="i-MpkybT4Cq7ZoEk1UnkPP1w">
              Riksdagen ställer sig bakom det som anförs i motionen om ett
              narkotikafritt samhälle och tillkännager detta för regeringen.
            </item>
            <item xml:id="i-Shq2LumZNffMr1iNwd3T5d">
              Riksdagen ställer sig bakom det som anförs i motionen om motstånd
              mot legalisering och avkriminalisering av narkotika och tillkännager
              detta för regeringen.
            </item>
            <item xml:id="i-QLerbn6qn4Mz8sLdDvGeqH">
              Riksdagen ställer sig bakom det som anförs i motionen om ett
              nationellt projekt för cannabispreventivt arbete och tillkännager
              detta för regeringen.
            </item>
            <item xml:id="i-J8V4b7hXLoPy1t135wpHct">
              Riksdagen ställer sig bakom det som anförs i motionen om att
              naloxon bör vara tillgängligt även för anhöriga till personer
              i riskgrupp och tillkännager detta för regeringen.
            </item>
            <item xml:id="i-DHN59yDFQLDvkgTGRpn338">
              Riksdagen ställer sig bakom det som anförs i motionen om Svensk
              Antidopings roll i det nationella förebyggande antidopningsarbetet
              utanför elitidrotten och tillkännager detta för regeringen.
            </item>
            <item xml:id="i-Wv1bSdCuK11MNKeUnZBMqe">
              Riksdagen ställer sig bakom det som anförs i motionen om att
              införa ett exponeringsförbud för röktobak och tillkännager detta
              för regeringen.
            </item>
            <item xml:id="i-H2stbi9qusKjR5dhc84ZNc">
              Riksdagen ställer sig bakom det som anförs i motionen om att
              analysera kunskapsläget runt e-cigaretters effekt på hälsa och
              behovet av eventuella lagstiftningsändringar och tillkännager
              detta för regeringen.
            </item>
            <item xml:id="i-UEvN34KrkkTYvLEtNFDB1a">
              Riksdagen ställer sig bakom det som anförs i motionen om att
              inkludera spel om pengar i nästa ANDT(S)-strategi och tillkännager
              detta för regeringen.
            </item>
            <item xml:id="i-FbJyRSPPojk4TVMhLhK5Ss">
              Riksdagen ställer sig bakom det som anförs i motionen om riskklassificering
              av olika spel om pengar och tillkännager detta för regeringen.
            </item>
            <item xml:id="i-29ab5UkP6tTegoCRA9XTcX">
              Riksdagen ställer sig bakom det som anförs i motionen om en god,
              tillgänglig och jämlik beroendevård i hela landet och tillkännager
              detta för regeringen.
            </item>
            <item xml:id="i-6oETpr9JjgFgNPJCVFzJnB">
              Riksdagen ställer sig bakom det som anförs i motionen om att
              hälso- och sjukvården ska vara ensam huvudman för beroendevården
              och tillkännager detta för regeringen.
            </item>
            <item xml:id="i-RJberxoVu4MMRJGff65pki">
              Riksdagen ställer sig bakom det som anförs i motionen om vikten
              av en sammanhängande vård- och behandlingskedja vid missbruksproblematik
              och beroendesjukdom och tillkännager detta för regeringen.
            </item>
            <item xml:id="i-AMVtnNpGjhKYgozQkoRPHD">
              Riksdagen ställer sig bakom det som anförs i motionen om missbruks-
              och beroendevård inom primärvården och tillkännager detta för
              regeringen.
            </item>
          </list>
        </div>
        <div xml:id="i-SQLqwcyYHCD5z7GUjtyyy4" type="motContent">
          <head xml:id="i-WrijSmAVbntFN6D7u9QtqR" type="h1">
            Inledning
          </head>
          <p xml:id="i-AEKhMynakQ8y5FeNeKkfB">
            Kristdemokraterna vill att alla människor ska kunna växa upp
            och leva utan risk att skadas på grund av eget eller andras bruk
            av alkohol, narkotika, dopning och tobak eller spelmissbruk (ANDTS).
            De allra flesta vuxna i Sverige har en låg eller måttlig konsum­tion
            av alkohol. Samtidigt vet vi att alkohol och missbruk av alkohol
            ligger bakom många av samhällets stora problem som exempelvis
            våld och annan kriminalitet, splitt­rade familjeförhållanden,
            trafikolyckor och sjukskrivningar. För Kristdemokraterna är det
            därför viktigt att stå upp för en solidarisk och restriktiv alkoholpolitik.
            Tillgänglig­heten begränsas genom att värna Systembolagets monopol
            och genom en aktiv pris­politik som via punktskatter gör alkohol
            dyrare än andra drycker. Det finns starka sam­band mellan tobaksrökning
            och flera olika sjukdomar. De tobaksrelaterade samhälls­ekonomiska
            kostnaderna är höga. Det är därför en angelägen uppgift att förbättra
            folk­hälsan genom att få fler personer att sluta röka och att
            förebygga så att personer inte börjar. Dessutom ska det i möjligaste
            mån förhindras att någon utsätts för passiv rökning. Exponeringsförbud
            för röktobak och höjda punktskatter är en viktig del.
          </p>
          <p xml:id="i-AGtqes73Vvt8mLhSxe4xVJ">
            Kristdemokraterna vill ha ett narkotikafritt samhälle och arbetar
            således konsekvent för att stoppa alla tendenser till drogliberalisering.
            En fortsatt restriktiv narkotikapolitik ska kombineras med en
            god missbruks- och beroendevård.
          </p>
          <p xml:id="i-mRedsCmuzoxr8sEWd5vKG">
            Många personer som lever med missbruksproblematik eller beroendesjukdom
            känner stor skuld och skam. För att avstigmatisera är det därför
            viktigt att konstatera att beroende är en sjukdom – inte resultatet
            av ett bristande karaktärsdrag. Vissa anser att detta är kontroversiellt
            men hjärnavbildningsmetodik visar tydligt att långvarigt och upprepat
            alkohol- eller narkotikaintag ger förändringar i hjärnan. När
            vi äter god mat, motionerar eller har sex frisätter hjärnans belöningssystem
            dopamin; vi får en känsla av välmående. När vi dricker alkohol,
            använder narkotika eller spelar om pengar, aktiveras samma system
            i hjärnan, men mycket mer dopamin frisätts. Vi upplever en berusande
            känsla. Vid upprepad berusning minskar emellertid dopaminaktiviteten
            i belönings­systemet gradvis. Stämningsläget i nyktert tillstånd
            sjunker. Ångest och depression är vanligt. Förändringarna i belöningssystemet
            gör även att det skapas ett starkt sug efter drogen. Suget driver
            på ett tvångsmässigt missbruk. Alkoholen eller narkotikan blir
            då nödvändig för att slippa att må dåligt. Parallellt med förändringarna
            i belöningssystemet minskar även aktiviteten i den främre delen
            av hjärnan. Det gör att impulskontrollen och förmågan att stå
            emot suget försämras. Det blir svårt att ”nöja sig med” att bara
            dricka en öl eller ett glas vin. Förändringarna i hjärnan gör
            att det kan vara övermänskligt att bara ”rycka upp sig” och sluta
            dricka alkohol eller använda narkotika. Man försummar arbete,
            familj och barn för att i stället dricka, eller planera för att
            dricka eller använda narkotika. När vi definierar beroende som
            sjukdom måste det få konsekvenser i hur dessa patienter bemöts
            och vilka insatser som erbjuds. Att låta sjukvården få ett ensamt
            huvudansvar är avgörande för en beroendevård utan skuld och skam.
          </p>
          <head xml:id="i-S83AHvgM84gFTiw5Xk23WS" type="h1">
            ANDT(S)-strategin
          </head>
          <p xml:id="i-CqWyYpMU28tqVrhGWRPiW9">
            Den första ANDT-strategin togs fram 2011 under ledning av dåvarande
            folkhälsominister Maria Larsson (KD). Strategin avslutades 2015
            och utvärderingen visade att strategins utformning i stort sett
            varit ändamålsenlig för att nå regeringens mål om att komma till
            rätta med de problem som bruk och missbruk av alkohol, narkotika,
            dopning och tobak orsakar
            <ref xml:id="i-5q3mQ6twD1FTZL3rPXXd1u" target="i-K2qpcrE5eZmizxFPaywGFk">
              [1]
            </ref>
            . Den innevarande strategin som löper ut under 2020 har fått
            utstå viss kritik. Några exempel på den kritik som har framförts
            är att de organisatoriska förutsättning­arna för att strategins
            mål skulle uppnås på nationell, regional och kommunal nivå för­sämrades
            genom att Regeringens råd för alkohol-, narkotika-, dopnings-
            och tobaks­frågor (ANDT-rådet) avskaffades, att målen inte var
            tillräckligt konkreta och mätbara ner på kommunal nivå, att målet
            med en minskad totalkonsumtion samt att det specifika mål som
            gällde att skydda barn från skadeverkningar togs bort med hänvisning
            till att det ska genomsyra allt arbete.
          </p>
          <p xml:id="i-4Qfq9EadnQjXvr4RF1KWAx">
            Regeringen bereder för närvarande den kommande ANDT-strategin.
            I den aktuella budgetpropositionen beskrivs att den förnyade strategin
            kommer att ha ett ökat fokus på tidiga och förebyggande insatser
            för barn och unga samt deras föräldrar och narkotika­prevention.
            Kristdemokraterna stödjer denna utgångspunkt för strategin men
            vill att den även ska omfatta spel om pengar. I följande avsnitt
            beskrivs Kristdemokraternas ytter­ligare prioriteringar inför
            den kommande ANDT(S)-strategin tillsammans med partiets politik
            inom de olika ANDTS-områdena.
          </p>
          <head xml:id="i-5mEuXwUHHY8uN4Qt1p39kf" type="h2">
            Nationell, regional och lokal organisationsstruktur
          </head>
          <p xml:id="i-3cYMyiUGPCjgQVUgjkbLqL">
            För att det systematiska förebyggande arbetet ska blir framgångsrikt
            är det viktigt med en ändamålsenlig organisationsstruktur och
            samverkansmodeller på nationell, regional och kommunal nivå. Att
            återinrätta ANDT(S)-rådet vid Regeringskansliet är angeläget för
            att säkerställa en god nationell ledning av arbetet. Det civila
            samhällets arbetet måste också prioriteras och uppmuntras.
          </p>
          <head xml:id="i-EnNRcKPTyemMSXpqNqgfo5" type="h2">
            Nationellt kompetenscentrum för ANDTS
          </head>
          <p xml:id="i-tej3JXmc3MAd947ky8R98">
            För att kunna sprida, implementera och kvalitetssäkra verksamma
            preventiva folkhälso­metoder behöver kommuner och regioner centralt
            stöd och utbildning, vilket i dag saknas. Det finns flera förebyggande
            metoder inom ANDTS-området som utvecklats och visats vara framgångsrika.
            Ett exempel är metoden Ansvarsfull Alkoholservering som organisationen
            STAD
            <ref xml:id="i-CTWZZQGPUbF523Uik5Yinm" target="i-9CjmiupkntL39VQpTKExhi">
              [2]
            </ref>
            har tagit fram och utvecklat. Metoden har sedermera spridits
            till över 200 av landets kommuner men eftersom kommunerna idag
            inte får något metodstöd håller arbetet på att monteras ned. Det
            är ett slöseri med statens resurser att ta fram metoder som sedan
            inte förvaltas.
          </p>
          <p xml:id="i-Rabp7arYeurDjgCdaAAwyh">
            Organisationen STAD vid Centrum för psykiatriforskning, som organisatoriskt
            till­hör bland annat Karolinska Institutet, har sedan starten
            1995 tagit fram flera framgångs­rika ANDT-förebyggande metoder
            som spridits både nationellt och internationellt. Idag är STAD
            den största aktören i Sverige inom metodutveckling inom området.
            Preven­tionsarbete kräver långsiktighet och problemet idag är
            att ingen myndighet ansvarar för förvaltning, kvalitetssäkring
            och vidareutveckling av metoderna. Om inte kommuner och länsstyrelser
            får stöttning och utbildning i att använda metoderna på rätt sätt
            kommer resultaten utebli trots satsade resurser. Vi ser redan
            att metoderna försvagas och i värsta fall inte används av i kommunerna.
            Eftersom STAD har kompetensen och dessutom regelbundet blir kontaktade
            av kommuner och länsstyrelser föreslår vi att STAD får i uppdrag
            att bli ett nationellt kompetenscentrum avseende nämnda metoder
            samt utveckling av nya. Detta skulle kunna bli en konkret och
            av kommuner och länsstyrelser mycket efterlängtad åtgärd i den
            nya ANDT(S)-strategin från och med 2021.
          </p>
          <p xml:id="i-7qsg99rpLTFP83iCXc2Go2">
            Arbetsmodellen som STAD tillämpar i flera av sina metoder, den
            så kallade STAD-modellen, är baserad på ett systematiskt folkhälsoarbete
            som inbegriper att ett ANDTS-förebyggande multikomponentprogram
            utvecklas, implementeras och utvärderas. Denna arbetsmodell består
            av tre centrala komponenter: i) samverkan och mobilisering av
            nyckelaktörer, ii) utbildning av nyckelaktörer och iii) policyarbete
            och förbättrad tillsyn. Mervärdet av modellen är att det preventiva
            arbetet kan effektiviseras och synergi­effekter uppstå genom samverkan.
            I dagsläget är det framförallt fyra framgångsrika metoder utvecklade
            av STAD som är efterfrågade och många kommuner behöver hjälp med.
            Dessa metoder har vetenskapligt bevisad effekt och är: Ansvarsfull
            Alkohol­servering, Krogar mot Knark, Fotboll utan Fylla och 100
            % Ren Hårdträning.
          </p>
          <p xml:id="i-HdgDbtLxvFweufc2WjwZiC">
            Kristdemokraterna vill baserat på ovanstående införa ett nationellt
            ANDTS-kompe­tenscentrum utifrån STAD:s organisation med uppdrag
            att förvalta, kvalitetssäkra och vidareutveckla ANDTS-förebyggande
            metoder som visats vara framgångsrika. Vi avsätter 15 miljoner
            kronor per år 2021–2023 för detta ändamål inom utgiftsområde 9.
          </p>
          <head xml:id="i-2iPJoQoumYHocEmUBr5dXT" type="h2">
            Riskbedömning av ANDT-produkters skadeverkningar
          </head>
          <p xml:id="i-M6uzbtoftkbQ76Bvkvzhho">
            Intag av alla produkter inom ANDT medför negativa hälsoeffekter.
            Det är dock stor skillnad på vilka skador som kan uppkomma för
            både individen och dennes omgivning beroende på vilken substans
            som intas. Det är exempelvis skillnad på rökning av stan­dardcigaretter,
            e-cigaretter, andra typer av cigaretter och bruk av snus och tuggtobak.
            I lagstiftningen räknas dock all tobak lika och det innebär att
            en övergång från rökning till snusning försvåras, trots att vetenskapen
            pekar på att riskfaktorn är betydligt högre för rökare än snusare.
            En vetenskapligt genomförd riskbedömning av skadeverkning­arna
            av ANDT-produkter skulle därför vara värdefull vid reglering av
            lagstiftning inom detta område. Även om alla produkter inom detta
            område är skadliga för hälsan är det av vikt att klargöra de skillnader
            som ändå är vetenskapligt påvisade, därför bör en sådan bedömning
            ingå i nästa version av ANDT-strategin.
          </p>
          <head xml:id="i-CLkRGC7E6R6UsYqRyherUj" type="h2">
            Det civila samhället
          </head>
          <p xml:id="i-LyWPagLh28H2ag4KjnACwA">
            Kristdemokraterna ser det civila samhället som en stor resurs
            i det förebyggande folk­hälsoarbetet. Så även inom ANDTS-området
            där det civila samhället fyller en viktig uppgift genom att stödja
            personer som själva har missbruksproblematik eller lider av beroendesjukdom
            genom exempelvis vård och behandling. Men också genom att vara
            till stöd för anhöriga och genom att erbjuda alkohol- och drogfria
            mötesplatser. Det civila samhället har sammantaget en viktig roll
            i att uppfylla delar av målen i ANDTS-strategin men också i det
            förebyggande arbetet riktat exempelvis mot ungdomar som riskerar
            att hamna i kriminella miljöer. Kristdemokraterna avsätter därför
            10 miljoner kronor inom utgiftsområde 9 för att stödja det civila
            samhällets verksamt inom ANDT. De är en viktig del i arbetet med
            att genomföra ANDT-strategin.
          </p>
          <head xml:id="i-DKuka7HC4wFEwzSBWWo26a" type="h2">
            Corona-pandemins effekter på folkhälsan kopplat till ANDTS
          </head>
          <p xml:id="i-MKvPQjLfbxmaxot3zFsh4L">
            Hemmiljön, familjelivet och uppväxtförhållandena påverkar vår
            hälsa och livskvalitet. Det har inte minst blivit synligt under
            pandemin då många tillbringat extra tid hemma med familjen eller
            i ensamhet. I ett dokument om covid-19 och mental hälsa, varnar
            FN för pandemins konsekvenser: ”Många människor är rädda för att
            bli smittade, att dö eller förlora familjemedlemmar. Andra lider
            av att vara isolerade och långt ifrån nära och kära. Miljontals
            bävar för framtiden och ekonomisk kris då de förlorar jobb och
            inkomster
            <ref xml:id="i-4GvpJcr3YC9BmF4Ryt9EEM" target="i-EVFWdJ8AWwQXraVBM5ZBpv">
              [3]
            </ref>
            .”
          </p>
          <p xml:id="i-4HHW33pYbY8QtH3LuFtymM">
            Den stora osäkerhet som finns kring viruset bidrar till risk
            för ångest, depression och sömnsvårigheter liksom suicid. Det
            kan handla om sjukvårdspersonal som levt mitt i krisen, men även
            de som själva varit sjuka kan ha mardrömmar och känna skuld för
            att man klarade sig när andra avled. Det drabbar också barn och
            unga. Även om för- och grundskolor varit öppna i Sverige finns
            det barn som varit hemma på grund av smitto­risk. Gymnasieelever
            har inte haft någon fristad i skolan utan tvingats till distansunder­visning
            i hemmet. När pressen på familjen ökar finns risk för ökat våld
            som kan bli förödande.
          </p>
          <p xml:id="i-DF83ufSi1JsyqoAbU5mcqZ">
            Den personliga upplevelsen av allt detta kan driva människor
            till ett ökat intag av ANDT-produkter eller ett okontrollerat
            spel om pengar. Coronapandemin har uppenbara potentiella negativa
            effekter på folkhälsan. Det är välkommet att flertalet forsknings­studier
            med ett ANDTS-perspektiv har initierats inom detta område. Det
            är viktigt att följa upp resultaten följs upp och beaktas ur ett
            folkhälsoperspektiv.
          </p>
          <head xml:id="i-3pSGZk6TCVe7atpyewx5rN" type="h2">
            Alkohol
          </head>
          <p xml:id="i-TtnZiChskESP1Kco9rRxhi">
            Kristdemokraterna står upp för en solidarisk och restriktiv alkoholpolitik
            som syftar till ett samhälle där alla ska kunna växa upp och leva
            utan risk att skadas på grund av eget eller andras bruk av alkohol.
            Även om de flesta dricker måttliga mängder alkohol och förknippar
            öl och vin med fest, livskvalitet och kulinariska upplevelser,
            kan alkohol ge allvarliga konsekvenser inte bara för den enskilda
            brukaren, utan även för omgivningen. Våld och annan kriminalitet,
            splittrade familjeförhållanden, trafikolyckor och sjukskriv­ningar
            är några exempel. Ofta kan också fattigdom och utanförskap kopplas
            till bruk av alkohol. Vi bär alla dessutom på en medfödd hög eller
            låg risk för att utveckla ett bero­ende av alkohol eller andra
            droger. Risken för skador varierar därför mellan individer, över
            ålder och beroende på situation och dryckesmönster. Risken för
            skador av alkohol ökar gradvis med ökande konsumtion. Färsk forskning
            visar att det inte finns någon tydlig gräns under vilken alkoholkonsumtion
            är helt riskfri. Baserat på den senaste forsk­ningen är det angeläget
            att se över Socialstyrelsens riktlinjer angående riskkonsumtion.
          </p>
          <head xml:id="i-U3QDQFVWvXerhmUYEV9A4a" type="h3">
            En solidarisk och restriktiv alkoholpolitik
          </head>
          <p xml:id="i-BcLzn9zw6rpprWY77xZt25">
            Kristdemokraterna står utifrån ett solidariskt och folkhälsobaserat
            perspektiv upp för en restriktiv alkoholpolitik. Vi värnar Systembolagets
            monopol där försäljning av alkohol ska ske med ansvar och utan
            vinstmaximering samt utan erbjudande om merförsäljning. Alkoholmonopolet
            och en aktiv prispolitik som via punktskatter gör alkohol dyrare
            än andra drycker, samt restriktiva regler kring marknadsföring
            av alkoholhaltiga drycker är de viktigaste inslagen i Sveriges
            restriktiva alkoholpolitik. Kristdemokraterna höjer liksom regeringen
            skatten på alkohol.
          </p>
          <p xml:id="i-Qzf8DJkHfZ1PkQMrURJUEw">
            En dom i EG-domstolen 2007 ansåg att ett svenskt importförbud
            av alkohol inte var förenligt med EU:s regler om fri rörlighet
            för varor. Sedan dess är det därför möjligt för svenskar att direkt-importera
            öl, vin och sprit från utlandsbaserade företag utan inbland­ning
            från Systembolaget. Det pågår nu en rättsprocess där beslutet
            i EG-domstolen ifråga­sätts utifrån Sveriges alkoholmonopol. Kristdemokraterna
            följer frågan noga.
          </p>
          <head xml:id="i-NEgaSgog3Sp4BCjqEHLmDE" type="h3">
            Förebyggande insatser
          </head>
          <p xml:id="i-HeNBFTL8D9XfZ1UGwYV7G5">
            Den senaste (2019) rapporten från Centralförbundet för alkohol-
            och narkotikaupplysning (CAN) angående skolungdomars drogvanor
            visar att andelen alkoholkonsumenter såväl som mängden konsumerad
            alkohol bland svenska skolelever, i årskurs 9 och gymnasiets år
            2, är år 2019 på fortsatt historiskt låga nivåer. Nedgången i
            alkoholkonsumtion bland ungdomar i dag jämfört på 80-talet när
            ca 80 % av ungdomar debuterade under hög­stadietiden är mycket
            glädjande. I 2019 års undersökning svarade 42 % av eleverna i
            årskurs 9 och 69 % av eleverna i gymnasiets år 2 att de druckit
            alkohol under de senaste 12 månaderna. I gymnasiet fortsätter
            alkoholkonsumtionen bland eleverna att minska från förgående år.
            Men det är värt att notera att i nian tycks nedgången ha bromsat
            in sedan 2016.
          </p>
          <p xml:id="i-EhFCQgeZrdYXtAwVX2JeXr">
            Det är viktigt att samhället vidtar åtgärder för att bibehålla
            den positiva trenden med minskad alkoholkonsumtion bland unga.
            Inte minst eftersom de personer som de facto debuterar tidigt
            inte sällan har ett riskbrytande beteende kring alkohol och droger
            samt lider av psykisk ohälsa. Den unga hjärnan är därtill mycket
            känslig för alkoholens effek­ter och risken att hamna i missbruk
            och beroende är kraftigt förhöjd vid en alkoholdebut under tonårstiden.
            Denna riskgrupp kommer därför med stor sannolikhet behöva omfat­tande
            insatser av samhällets gemensamma resurser senare i livet. Med
            andra ord är ett framgångsrikt alkoholpreventivt arbete och insatser
            för att fånga upp ungdomar med alkoholproblematik tidigt viktiga.
            Framför allt för de drabbade personerna och deras familjer, men
            även ur ett samhällsekonomiskt perspektiv. Kristdemokraterna anser
            att ett starkt alkoholpreventivt arbete ska vara ett prioriterat
            område i den kommande ANDT(S)-strategin.
          </p>
          <p xml:id="i-QtYtNt8Mc6NtepLnUXrxmx">
            Det är också värt att notera att äldres alkoholkonsumtion har
            ökat under de senaste åren i jämförelse med andra åldersgrupper
            men också i absoluta tal
            <ref xml:id="i-EqQ8nbxGN7cpbVxBgkLsUv" target="i-J1HDJ7ViXtmehUmKuUmDL9">
              [4]
            </ref>
            . Därtill har den alkoholrelaterad dödlighet ökat bland äldre.
            Det är därför angeläget att identifiera effektiva insatser för
            att motverka och förebygga riskkonsumtion bland äldre.
          </p>
          <head xml:id="i-e94BTkVLCMRyhP2D8Fv9Y" type="h3">
            Gårdsförsäljning av lokalproducerad alkohol
          </head>
          <p xml:id="i-9DMpa2KnLE2cGbx7LJdUgP">
            Kristdemokraterna är principiellt inte emot gårdsförsäljning
            av lokalproducerad alkohol i små volymer. Vår ståndpunkt är att
            Systembolagets detaljhandelsmonopol ska värnas. Om gårdsförsäljning
            skulle visa sig vara förenligt med Systembolagets monopol så skulle
            vi vara positiva till ett sådant införande. Där är vi dock inte
            idag. Frågan har ut­retts flera gånger och slutsatsen har varit
            att om enbart svenska tillverkare får sälja sina produkter direkt
            till konsument på tillverkningsstället är det diskriminerande
            samt strider mot EU-rätten. Detta med anledning av att ett enskilt
            land inte får diskriminera utländska producenter eller produkter.
            Kristdemokraterna har därför ställt sig bakom det tillkännagivande
            som riksdagen gav till regeringen 2018 om att under förutsättning
            att Systembolagets detaljhandelsmonopol kan upprätthållas verka
            för en lagstiftning som möjliggör gårdsförsäljning i begränsad
            utsträckning.
          </p>
          <head xml:id="i-SrjZ6Ga6gmnMd226HZ7kwA" type="h3">
            Systembolagets utvidgade service
          </head>
          <p xml:id="i-XFwVfaZCFTC7ibBSqd4Faz">
            Genom Systembolagets så kallade utvidgade service ges de lokala
            alkoholproducenter­nas möjlighet att sälja sina produkter samtidigt
            som alkoholmonopolet värnas. Det går numera att beställa en gårds
            lokalproducerade varor till närmaste Systembolag. Varorna levereras
            fritt för såväl kund som leverantör. Lokala produkter har numera
            särskild hyll­märkning i butiken och såväl sortimentet som försäljningsvolymen
            har utökats på senare år. Kristdemokraterna ser positivt på denna
            service och anser att det är värt att det i samverkan med lokala
            producenterna görs en översyn kring möjligheten att utveckla servicen
            ytterligare för att tillfredsställa de lokala producenternas behov
            av att sälja sina produkter till en bredare kundkrets.
          </p>
          <head xml:id="i-QZ3q3QuGT9ArDzwXyFWi7g" type="h2">
            Narkotika
          </head>
          <p xml:id="i-DPdfv847X4LG1MgXRNGS1V">
            Kristdemokraterna vill ha ett narkotikafritt samhälle och arbetar
            konsekvent för att stoppa alla tendenser till drogliberalisering.
            Antalet döda och skadade på grund av narkotikamissbruk ska minska.
            Det är också prioriterat att minska dödligheten bland ungdomar
            kopplat till experimenterande med droger. Ett effektivt förebyggande
            arbete, en bra vård och behandling för den som fastnat i missbruk
            och beroende tillsammans med brottsbekämpande insatser från tull
            och polis är viktigt. Sedan 2011 har polis och tull rätt att beslagta
            preparat som är misstänkt farliga. En åklagare kan besluta att
            varorna ska förstöras. Relevanta myndigheter har också möjlighet
            att beställa nya preparat på Internet för att skynda på narkotikaklassningen.
            Hittills har samhället ofta legat steget efter, men vi får inte
            ge upp kampen mot nätdrogerna.
          </p>
          <head xml:id="i-6iTi8dFZjFtRxq5Ho3yUWn" type="h3">
            Utredning av narkotikapolitiken
          </head>
          <p xml:id="i-4UaPE8L46Jhk4YVrmyX8PE">
            Tidigare i år ställde Kristdemokraterna, tillsammans med samtliga
            övriga partier i Sveriges riksdag, sig bakom följande tillkännagivande
            till regeringen:
          </p>
          <p xml:id="i-KCwiB19DRgD8xLqdtCdh4Y">
            Sverige behöver en nollvision och en nolltolerans mot narkotikarelaterade
            dödsfall. I första hand ska fokus ligga på att förebygga så att
            människor väljer att inte använda narkotika. Vidare bör man uppmärksamma
            individen och dennes rätt att få det stöd och den behandling han
            eller hon behöver för sin beroendesjukdom. Evidensbaserad behandling
            är det som hjälper människor tillbaka till ett fungerande liv.
          </p>
          <p xml:id="i-BhFMn5mZjxGPeCSNeDYdKL">
            Enligt vår mening måste en fortsatt restriktiv narkotikapolitik
            kombineras med en god missbruks- och beroendevård som innehåller
            insatser för skademinimering, som exempelvis minskad spridning
            av blodsmittor. Vi anser därför att den nuvaran­de narkotikapolitiken
            bör utvärderas i syfte att säkerställa att svensk narkotikapolitik
            är förenlig med kraven på evidensbaserad vård, beprövad erfarenhet
            och skademini­mering.
          </p>
          <p xml:id="i-97FB39znTsJRF6DoUpdp7k">
            Enligt den aktuella budgetpropositionen bereds tillkännagivandet
            för närvarande vid regeringskansliet.
          </p>
          <head xml:id="i-CBPmnnW4J3QiPLpNNKhLkM" type="h3">
            Nej till avkriminalisering och nej till legalisering
          </head>
          <p xml:id="i-7tSWGyNycpFWEXHwSSgiD4">
            Kristdemokraterna är emot avkriminalisering av innehav av narkotika
            för eget bruk. Bruk av narkotika är skadligt för hälsan, medför
            ett stort mänskligt lidande och många negativa effekter i samhället
            kopplat till exempelvis kriminalitet. Användande av narko­tika
            ska därmed inte uppmuntras genom att trösklarna för att prova
            sänks. Det vore för­ödande om så skedde. En fördel med Sveriges
            nuvarande system är också att en polis som möter en ungdom som
            är påverkad eller innehar cannabis har rätt att ta personen till
            Maria Ungdom eller motsvarande beroendevård. Det ger en möjlighet
            att bryta ett miss­bruk tidigt – innan det övergår till ett tyngre
            beroende.
          </p>
          <p xml:id="i-2upcgM1SjMhjxt7kYzmmi2">
            Kristdemokraterna är också emot all form av legalisering av narkotika.
            Liberaliserings­strömningarna förespråkar främst legalisering
            av cannabis men Kristdemokraterna är fast övertygade om att de
            dokumenterade negativa effekterna av cannabis är alltför stora.
            En legalisering medför en ökad tillgänglighet vilket ökar risken
            för att ungdomar börjar använda cannabis. Det är också värt att
            notera att koncentrationen av THC, som ger ruseffekten, är flerfalt
            högre i cannabis idag än vad den var för 20 år sedan. Det finns
            säkerställda samband mellan cannabismissbruk i tonåren och ökad
            risk att inte slutföra skolan, att utveckla beroende samt ökad
            psykisk ohälsa och kognitiva funk­tionsnedsättningar i vuxen ålder.
          </p>
          <p xml:id="i-7jZRxnuZkcnmtS6dm7BsmE">
            Kristdemokraterna är kritiska till den pågående etableringen
            av ”cannabiskliniker” där ett läkemedelsföretag är ägare samtidigt
            som verksamheten fokuserar på att för­skriva och behandlar patienter
            med de cannabispreparat de framställer. Oaktat att det är cannabispreparat
            som är grunden i verksamheten strider den i Kristdemokraternas
            mening mot den etiska grundprincipen att en patient ska kunna
            förvänta sig att få den behandling som är bäst lämpad för att
            bota eller lindra sjukdom. Om det finns ekono­miska vinstintressen
            och en direkt koppling mellan vårdgivaren och tillverkaren av
            ett visst läkemedel kan patienten inte vara säker på att han eller
            hon får den bästa behand­lingen. Därtill är det problematisk om
            en vårdgivare bedriver vård med utgångspunkt från ett läkemedel
            och inte en medicinsk åkomma. I hälso- och sjukvårdslagen defini­eras
            hälso- och sjukvård som åtgärder för att medicinskt förebygga,
            utreda och behandla sjukdomar och skador. Patientsäkerheten riskerar
            att hotas om man redan vid behand­lingens början utgår ifrån att
            det är ett visst läkemedel som ska bota eller lindra sjuk­domen.
          </p>
          <head xml:id="i-Be41Pz4KYEHANcpHBPxgKJ" type="h3">
            Förebyggande insatser
          </head>
          <p xml:id="i-AfufPS92kAdRtkXjtHRYzK">
            För att motverka liberaliseringsströmningarna är det viktigt
            med målgruppsanpassade och forskningsbaserade informationsinsatser
            för att öka kunskapen om cannabis nega­tiva effekter på hälsa
            och social utveckling. Under den första ANDT-strategin som initierades
            av Kristdemokraterna inrättades projektet Trestad2 – storstädernas
            satsning mot cannabis som pågick mellan 2012 och 2015. Inom projektet
            samverkade de tre stor­städerna utifrån syftet att motverka den
            höga cannabisanvändningen i storstäderna och en liberal attityd
            till cannabis. Insatser genomfördes i samverkan med bland annat
            rele­vanta verksamheter inom stadsdelarna, länsstyrelserna, dåvarande
            ANDT-sekretariatet, akademin, polis och sjukvården för att stärka
            och utveckla både det drogförebyggande och det rehabiliterande
            arbetet. Arbetet resulterade i en större tydlighet i de metoder
            som används och pekat ut en del problem vilket ger möjligheter
            till vidareutveckling av insatser och en förbättrad implementering
            lokalt. Kristdemokraterna anser att ett liknande nationellt projekt
            bör vara en del av den kommande ANDTS-strategin för att stärka
            och samordna det cannabispreventiva arbetet. Projektet bör rymmas
            inom det föreslagna ANDTS-kompetenscentrets samordningsuppdrag.
          </p>
          <head xml:id="i-4NM792gnpS2GQdaVVirY7s" type="h3">
            Narkotikaklassade läkemedel
          </head>
          <p xml:id="i-GRCmzpDZiVS5EBP7qJpFMz">
            Anmälningarna till Inspektionen för vård och omsorg, Ivo, som
            rör överförskrivningar av narkotiska läkemedel har ökat de senaste
            åren. Det handlar bland annat om värktabletter och lugnande mediciner.
            Det förekommer att personer går till flera olika läkare för att
            få narkotikaklassade läkemedel utskrivna. Eftersom läkarna i dag
            inte alltid kan se varandras förskrivningar är det svårt att kontrollera
            och förhindra denna överförskrivning av narko­tiska läkemedel.
            Kristdemokraterna tog 2011 initiativ till en nationell läkemedelslista
            för att ge patienten, vårdgivare och apoteken fullständig information
            om förskrivna läke­medel. Regeringens införande har tagit tid,
            och corona-pandemin har försenat processen ytterligare, men i
            maj 2021 kommer den på plats. Den nationella läkemedelslistan
            kan bidra till förbättrad kontroll och reglering av förskrivning
            av narkotiska läkemedel. Kristdemokraterna kommer noga följa frågan.
          </p>
          <head xml:id="i-Mzuix3P7cqYhRjMcwJ8Jsd" type="h3">
            Sprututbytesprogram
          </head>
          <p xml:id="i-VBgB89ccFsBKMKTQKLR9aw">
            Kristdemokraterna är positiva till utbyggnaden av sprututbytesprogrammet
            då det har dokumenterad effekt på riskbeteenden, det vill säga
            att de som söker sig till sprututbytet i mindre utsträckning delar
            använda verktyg med varandra. Detta är viktigt inte minst eftersom
            ny smitta av t.ex. hepatit C vanligtvis sker inom ett par år efter
            injicerings­debut. Genom att minska smittspridningen av framför
            allt hepatit C och hiv kan unga människor skyddas från att bli
            smittade tidigt i livet vilket sparar mycket lidande och även
            sjukvårdskostnader. Sprututbytet förbättrar också förutsättningarna
            för beroende­vården att nå ut med hjälpinsatser till individer
            som annars inte skulle uppsöka vården. En rädsla som finns är
            att ett utbrett sprututbytesprogram skulle leda till en ökad drog­användning,
            men det finns ganska omfattande forskning på det området och inga
            studier visar ett ökat drogintag vare sig på individ- eller samhällsnivå.
            Kristdemokraterna kommer följa den nationella utbyggnaden av sprututbytesprogrammen.
          </p>
          <head xml:id="i-Ty7ctqkwpKwvNB6UTsATqA" type="h3">
            Bred tillgänglighet av naloxon
          </head>
          <p xml:id="i-Mqz2NyKwsjBED1aLsgsujk">
            Den narkotikarelaterade dödligheten i Sverige är oacceptabelt
            hög, även om det är värt att notera att en rapport från Folkhälsomyndigheten
            nyligen visar att dödligheten minskade med tio procent 2018. Orsaken
            är inte fastställd, men sannolikt är en bidragande orsak den ökade
            tillgången till naloxon – ett läkemedel som kan häva en opioidöverdos.
          </p>
          <p xml:id="i-7V3tGifKGM9pHNksrpJEPz">
            Kristdemokraterna har varit drivande för att naloxon ska vara
            tillgängligt för närstå­ende samt polis och räddningstjänst vid
            risk för överdosering av opiater. Naloxon kan inte missbrukas
            och är inte beroendeframkallande. Att snabbt kunna ge en livräddande
            hjälpinsats vid en eventuell överdos är därför mycket viktigt.
            Det är glädjande att Social­styrelsen och Läkemedelsverket nyligen
            har gjort ändringar i sina föreskrifter som möjlig­gör att i)
            förskrivare får lämna ut naloxon direkt till patienter, i stället
            för att läkemedlet förskrivs på recept och hämtas ut på apotek,
            ii) sjuksköterskor får förskriva naloxon under vissa förutsättningar
            och iii) icke legitimerad personal i ambulans och inom rädd­ningstjänst
            får administrera naloxon vid opioidöverdos. Vi välkomnar också
            att Social­styrelsen har uppdaterat de nationella riktlinjerna
            för vård och stöd vid missbruk och beroende avseende naloxon
            <ref xml:id="i-YP7km7qrg7VXpuvUadu2VQ" target="i-SMYBL8uqJ686ZVwn35hLkQ">
              [5]
            </ref>
            . Rekommendationen säger att hälso- och sjukvården bör erbjuda
            naloxon till personer i riskzonen för opioidöverdos, och att förskrivningen
            ska kombineras med en utbildningsinsats. Kristdemokraterna avser
            att följa hur den ökade tillgängligheten av naloxon förbättrar
            utgången vid överdosering av opiater men anser också att det är
            angeläget att även anhöriga till personer i riskgrupp ges tillgång
            till naloxon för att kunna ge en livräddande hjälpinsats vid en
            överdos.
          </p>
          <head xml:id="i-MuFeyBaPjn7A8xkivXmDKZ" type="h2">
            Dopning
          </head>
          <p xml:id="i-AsvLDnPQWR2dzAfpYcBsjc">
            Antidopningsarbetets huvudsyfte är att skydda de rena idrottsutövarna
            och säkerställa deras rätt att delta och tävla i en idrott som
            är fri från dopning. En avgörande faktor för att säkra ett framgångsrikt
            antidopnings-arbete är att WADA (World Anti-Doping Agency) och
            nationella antidopningsorganisationernas (NADO, National Anti-Doping
            Organizations) arbete genomsyras av transparens och organisatoriskt
            oberoende. Krist­demokraterna har under tidigare år motionerar
            i riksdagen om att Svensk Antidoping ska vara organisatoriskt
            oberoende från Riksidrottsförbundet. Det är en trovärdighets­fråga
            för att Sverige ska kunna upprätthålla en internationellt ledande
            position inom antidopningsarbetet. Kristdemokraterna välkomnar
            därför att Riksidrottsförbundet har beslutat om att Svensk Antidoping
            ska vara en fristående och oberoende NADO. Vi har noterat att
            omorganisationen är påbörjad och kommer följa arbetet.
          </p>
          <head xml:id="i-DFqGmPZp7KC51ib9zTnBtD" type="h3">
            Förebyggande insatser
          </head>
          <p xml:id="i-EPAmdL8k2SEGppQqNkWqmM">
            Utanför elitidrotten består dopningsanvändarna framför allt av
            unga män som tränar på gym och använder anabola androgena steroider
            (AAS) för att snabbt bli mer muskulösa. Bruk av AAS medför stora
            fysiska och mentala hälsorisker varför det preventiva arbetet
            är viktigt. Nätverket mellan STAD och Prevention av dopning i
            Sverige (Prodis) driver ett ambitiöst antidopningsarbete med informationskampanjer
            och utbildning av gym­personal men har haft svårt att nå ut till
            alla gym. I Danmark är det obligatoriskt att synliggöra om man
            samarbetar med den danska antidopningsorganisationen eller inte,
            en form av antidopningslicensiering som är värd att utvärdera
            även i Sverige. Den nya antidopningsorganisationen kommer ha en
            viktig roll i att leda och samordna det natio­nella förebyggande
            antidopningsarbetet utanför elitidrotten.
          </p>
          <head xml:id="i-WzgeRY1nU7JVcX7cepM99Q" type="h2">
            Tobak
          </head>
          <p xml:id="i-3Z7fp84dgzt7h3ubEtn2Tg">
            Tobaksrökning är fortfarande västvärldens enskilt största folkhälsoproblem
            som kan förebyggas och beskrivs av Världshälsoorganisationen (WHO)
            som en global epidemi som årligen dödar 5,4 miljoner människor.
            Rökning är den enskilt största påverkbara orsaken till en rad
            allvarliga sjukdomar inklusive hjärt-kärlsjukdomar och cancer.
            Förutom lidande för den drabbade och dennes anhöriga påverkas
            samhällsekonomin av varje cancer- och sjukdomsfall. Direkta vårdkostnader,
            läkemedel, strålbehandling och kirurgi är några kostnader vid
            sidan av sjukfrånvaro. Det är otvetydigt så att ett aktivt folkhälsoarbete
            inom tobaksområdet ger stora vinster för den enskilda människan
            och för samhället i stort. Det är därför en angelägen uppgift
            att få fler att sluta röka och att förebygga så att personer inte
            börjar. Det ska vara svårt att börja och lätt att sluta röka.
            Dessutom ska det i möjligaste mån förhindras att någon utsätts
            för passiv rökning.
          </p>
          <head xml:id="i-KFi8eRT1jBwz92QoaCtazG" type="h3">
            Förebyggande insatser
          </head>
          <p xml:id="i-GHsvQBcVEjwtxwbq81smMT">
            Centralförbundet för alkohol- och narkotikaupplysnings (CAN)
            rapport från 2019 om drogvanor hos elever i årskurs 9 och andra
            året på gymnasiet visar att tobakskonsum­tionen bland niondeklassare
            minskat påtagligt under 2000-talet, även om senaste åren visar
            på stagnation. Nedgången av andelen rökare i årskurs 9 är statistiskt
            säkerställd sedan 2012. Liksom i tidigare undersökningar var det
            i årets undersökning fler flickor (12 %) än pojkar (8 %) som rökte,
            medan pojkarna å andra sidan snusade i större utsträckning. 2019
            års undersökning visar att det skett en kraftig nedgång bland
            flickor de senaste åren, medan det varit på en oförändrad nivå
            för pojkarna. Totalt sett är andelen rökare i årskurs 2 ungefär
            lika mellan flickor och pojkar 2019, 19 %. Även i denna årskurs
            var snusning betydligt vanligare bland pojkar. Andelen snusare
            både i årskurs 9 och på gymnasiet har ökat de senaste åren, särskilt
            bland flickor på gymnasiet. Frågor om användning av e-cigaretter
            introducerades år 2014 och andelen som provat detta har sedan
            dess legat på högre nivå jämfört med startåret. I årets undersökning
            svarade 33 procent av eleverna i årskurs 9 att de någon gång använt
            e-cigaretter. Mot­svarande siffror för gymnasiet var 37 procent.
          </p>
          <p xml:id="i-AuuHeQC4Dq8ZRxLF2Aqaxc">
            Att upprätthålla ålderskontroller och arbeta med program som
            aktivt stödjer ungdo­mar att välja en rök- och drogfri livsstil
            är fortsatt viktigt för att ännu färre ungdomar ska börja röka.
            Att rökningen kraftigt minskar bland ungdomar visar att de insatser
            som hittills gjorts uppenbarligen har haft effekt. Kristdemokraterna
            anser att det är viktigt med fortsatta insatser för att ännu färre
            ungdomar ska börja röka och för att de som är rökare ska sluta
            röka. Ungdomsmottagningarna har ett högt förtroende när det gäller
            informationsinsatser riktade till ungdomar och är därmed viktiga
            också i folkhälso­arbetet.
          </p>
          <p xml:id="i-PaDUR2yjCutqAdDZ4WQ4sD">
            Flera insatser har även gjorts för att minska passiv rökning.
            Tobakslagen säger att alla arbetsplatser ska arbeta aktivt för
            att försöka minska risken för passiv rökning. Det finns idag många
            rökfria arbetsplatser och kommunerna bör uppmuntras att skapa
            fler rökfria miljöer. En angelägen uppgift för kommuner och länsstyrelser
            är att utöva tillsyn på skolgårdar där det ska råda rökförbud.
            Vi står även bakom tobakslagens förbud mot att röka på restauranger,
            i offentliga lokaler eller i lokaler för barnomsorg eller sjukvård.
          </p>
          <p xml:id="i-Tkzhm9SAy6KePetKvtiAiJ">
            Det är också angeläget att arbeta preventivt kring bruket av
            e-cigaretter. Nyligen pre­senterade Statens beredning för medicinsk
            och social utvärdering (SBU) en kunskaps­översikt över den vetenskapliga
            litteraturen runt e-cigaretter
            <ref xml:id="i-NTTf6Ks4jwo3nnhdQC2txF" target="i-MJ8p2mBjjWEu1A1rQwxQxh">
              [6]
            </ref>
            . Rapporten visar samman­taget att det är troligt att personer
            som använder e-cigaretter efterhand påbörjar bruk av röktobak.
            Bland personer som använder röktobak och även använder e-cigaretter
            går det inte att avgöra om förekomst av rökstopp är vanligare
            än bland personer som inte använder e-cigaretter. Nyligen aviserade
            USA att de kommer att införa ett förbud mot smaksatta e-cigaretter
            och inhalatorer. Kristdemokraterna anser baserat på ovanstående
            att Socialstyrelsen bör analyserar kunskapsläget runt e-cigaretters
            effekt på hälsa och därefter lämnar rekommendationer för eventuella
            lagstiftningsändringar.
          </p>
          <head xml:id="i-FBNyZjFAtHE2oiWAFwBwmn" type="h3">
            Rökförbud på allmänna platser
          </head>
          <p xml:id="i-EvHrxWiTUzJnGYmoomWVxW">
            Ett antal lagändringar har genomförts under de senaste åren i
            syfte att minska använ­dandet av tobak. Det gäller exempelvis
            en skärpning av tobakslagen avseende kontroll av åldersgräns och
            tillsyn av försäljning av tobaksvaror. Kristdemokraterna står
            bakom dessa lagskärpningar men vill även införa ett exponeringsförbud
            för röktobak.
          </p>
          <p xml:id="i-Rc8q26eUior9VfSX849JgU">
            Den 1 juli 2019 blev det förbjudet med rökning vid till exempel
            uteserveringar, buss­hållplatser och offentliga entréer. Kristdemokraterna
            ställer sig helt bakom intentionen med att minska rökandet i utomhusmiljöer.
            Ingen ska behöva utsättas för passiv rök­ning. Kristdemokraterna
            röstade emellertid emot förslaget i riksdagen då vi anser att
            det egna ansvaret att visa hänsyn för sin omgivning inte går att
            frammana enbart genom strängare lagstiftning. Kristdemokraterna
            föreslog därför att möjligheten för kommuner och andra markägare
            att genom den lokala ordningsstadgan införa rökfria zoner skulle
            vidgas. I enlighet med den kristdemokratiska ideologin ska vi
            lämna utrymme för den enskilda människans valfrihet. Att genom
            lag förbjuda något bör därför användas med stor försiktighet och
            enbart då motsvarande resultat inte går att nå på annat sätt.
            Krist­demokraterna menade därför att lokala ordningsföreskrifter
            tillsammans med visad hänsyn skulle kunna ha samma positiva och
            normerande effekt som ett nationellt rök­förbud på allmänna platser.
            När lagen nu varit på plats ett tag får vi konstatera att den
            har emottagits väl bland allmänheten och näringsidkare och ställer
            oss därför bakom rådande lagstiftning. Ett problem som dock uppstått
            och är värt att notera är att ned­skräpning av kastade fimpar
            har ökat vilket bidrar till otrivseln i gatumiljön.
          </p>
          <head xml:id="i-68nGPHUdrXDnvyejBnui2H" type="h2">
            Spel om pengar
          </head>
          <p xml:id="i-6Fuk4KJvAzwDgcY1qnbfWC">
            Omkring 300 000–400 000 personer i Sverige har någon grad av
            spelproblem när det gäller spel om pengar. Inom gruppen finns
            det ca 45 000 personer som har ett utvecklat spelproblem och 15
            procent av dem som spelar varje månad på spel med hög risk har
            ett problemspelande. Drygt 165 000 personer delar hushåll med
            någon som har ett problem­spelande. Av dessa är 68 000 barn. Problem
            med spel om pengar är en folkhälsofråga. Det är därför angeläget
            att inkludera spel om pengar och arbetet för att förebygga spelberoende
            i den kommande strategin och betona detta genom att lägga till
            ett ”S” i ANDTS-strategin.
          </p>
          <p xml:id="i-62z5zeDShFTfPzUqycsQmW">
            Sjukvård och socialtjänst är sedan den 1 januari 2018 skyldiga
            att erbjuda utredning och behandling. Det innebär att kommuner
            och regioner blivit ålagda att förebygga spelproblem. De ska också
            erbjuda stöd och behandling till personer som har allvarliga problem
            med spel om pengar. Det är därför välkommet att regeringen i den
            aktuella budgetpropositionen uttrycker att de vill säkerställa
            att det förebyggande arbetet kring spelproblem i kommuner och
            regioner får bra förutsättningar, och kan bidra till fortsatt
            kunskapsutveckling inom området. Kristdemokraterna menar att partiets
            föreslagna nationella kompetenscentrum för ANDTS kan vara en viktig
            aktör i detta arbetet.
          </p>
          <p xml:id="i-ANCwLJn7rohVZT7tddirtN">
            Det är fortsatt så att män spelar mer om pengar än vad kvinnor
            gör, men oroande forskning vid Lunds Universitet visar att andelen
            med problemspelanden är högre bland kvinnor än män
            <ref xml:id="i-3MNMoby65qhfLU2S2JjaiY" target="i-9ingUaALBk3MT81eA2rrvh">
              [7]
            </ref>
            . Snabba internetspel om pengar har hög beroendepotential och
            nät­casino utgör huvudproblemet för majoriteten av svenska problemspelare
            med avseende på spelproblem och skuldsättning. Det är snabba och
            höggradigt beroendeframkallande spel som dominerar reklamen vilket
            är problematisk. Det kan också ifrågasättas att den riskklassificering
            som tillämpas vid vissa landbaserade spelformer (casino) och gör
            att de blir särreglerade på grund av sin beroendepotential, inte
            tillämpas för nätspel och reklam för nätspel. Frågan bör utredas.
          </p>
          <p xml:id="i-Qh2Cua9H94epVznuWPTJb3">
            Den 1 januari 2019 infördes en ny spellag som innebär en licensmarknad.
            Enligt spellagen har spelbolagen en omsorgsplikt att skydda spelare
            mot överdrivet spelande genom att kunna identifiera och ingripa
            vid spelbeteende som tyder på överdrivet spelande. Bland annat
            har ”Spelpaus.se” introducerats vilket innebär att alla spel via
            internet ska erbjuda möjlighet för spelarna att stänga av sig
            från alla licenshavare genom ett centralt nationellt register,
            spelpaus.se. Allt detta är positivt och välkommet. Det är för
            tidigt att dra några slutsatser av den nya spellagen, men vi följer
            utvecklingen och tillämpningen av lagen och är beredda att lägga
            nya förslag om det behövs fler åtgärder.
          </p>
          <head xml:id="i-2ArrnGi21cBATqRiMdYYP6" type="h1">
            Vård och behandling av missbruk och beroendesjukdom
          </head>
          <p xml:id="i-QeKp1yg2Kh5Vb36omyLk1S">
            I Sverige dricker ungefär en miljon personer (över 15 år) så
            mycket alkohol att de skadar eller riskerar att skada sin hälsa.
            Av dessa har ca 350 000 utvecklat ett beroende. Bland personer
            med missbruk eller beroendesjukdom, oavsett om det är kopplat
            till alkohol, narkotika eller spel om pengar, är det vanligt med
            samsjuklighet med annan psykisk ohälsa. Trots att beroende är
            definierat som en sjukdom lever de drabbade och deras familjer
            ofta med stort stigma. Myten om att beroende skulle vara resultatet
            av en karak­tärssvaghet lever dessvärre kvar. Kristdemokraterna
            menar att dagens delade ansvar för missbruks- och beroendevård
            mellan kommunens socialtjänst och regionens sjukvård är problematisk
            ur flera aspekter. Majoriteten av personer som uppfyller kriterierna
            för alkoholberoende eller riskbruk är socialt väl fungerande med
            bostad och arbete. Trots detta är det vanligtvis socialtjänsten
            som är den första kontakten vid alkoholproblema­tik, oavsett behov
            av sociala insatser eller inte. Vid svårare beroendeproblematik
            och samsjuklighet medför det delade huvudmannaskapet att människor
            med stora vårdbehov ramlar mellan stolarna och blir utan den behandling
            som krävs för ett svårt sjukdoms­tillstånd. Kristdemokraterna
            anser att en sammanhängande vård- och behandlingskedja med samordnade
            insatser som hela vägen från upptäckt, via behandling, till boende,
            fritid och arbete utgår från personens behov är grundläggande
            för en beroendevård utan skuld och skam.
          </p>
          <head xml:id="i-RzAM26oAJAwwjAHJbCcmHh" type="h2">
            Sjukvården som ensam huvudman för missbruks- och beroendevården
          </head>
          <p xml:id="i-T8U4WxQFgmdMeMmjp7Ufod">
            Både socialtjänst och sjukvård har viktiga uppgifter inom missbruks-
            och beroende­vården. Alliansregeringen införde därför under Kristdemokraternas
            ledning överens­kommelser mellan de båda huvudmännen om krav på
            upprättande av samordnade indi­viduella vårdplaner (SIP). Myndigheten
            för vård- och omsorgsanalys (Vårdanalys) visade att 19 av 21 regioner
            har länsöverenskommelser på plats 2017 men bara 62 procent av
            de 246 svarande kommunerna uppgav att det fanns lokala överens­kommelser
            <ref xml:id="i-Hnp5JGBJzcgHPgfNrc2rvv" target="i-3p7QMD82B4NNZLEfZy8TNH">
              [8]
            </ref>
            . Trots vikten av god samverkan mellan primärvården, psykiatrin,
            beroendemottagningar och socialtjänsten beskriver huvudmännen
            upplevelsen av att det varit svårt att komma överens om ansvarsfördelningen.
            Enligt Sveriges Kommuner och Regioners (SKR) öppna jämförelser
            2020 kvarstår flera förbättringsområden sedan tidigare år. Det
            finns bland annat behov av att utveckla arbetet med överenskommelser
            kring samverkan mellan kommun och regionen och att göra brukarorganisationer
            delaktiga i processen
            <ref xml:id="i-3ko6pnvbeT8nV231mfatok" target="i-mvHMQSQ7nMTA1qfVLExCj">
              [9]
            </ref>
            . Huvudmännens samarbetsproblem medför dessvärre att många människor
            på grund av dagens organisation inte får den vård och behandling
            de behöver för att komma ur sin missbruksproblematik och beroendesjukdom.
          </p>
          <p xml:id="i-8KSyaX6KfQTx6LspLHJzZJ">
            Som nämnts ovan är majoriteten av personer som uppfyller kriterierna
            för alkohol­beroende eller riskbruk socialt väl fungerande med
            bostad och arbete. Trots detta är det vanligtvis socialtjänsten
            som är den första kontakten vid alkoholproblematik, oavsett behov
            av sociala insatser eller inte. Detta är problematiskt då en studie
            från Göteborg
            <ref xml:id="i-ABu7Zz4Sv4JiwnQowz7v76" target="i-MoENRYphgYcoEmqWAf2kqY">
              [10]
            </ref>
            visar att mindre än en procent skulle vilja söka hjälp för sin
            alkoholproblematik via socialtjänsten och att ca 60 procent önskar
            söka hjälp inom hälso- och sjukvården. Effekten blir att många
            som är i behov av vård inte söker hjälp för sin alkoholpro­blematik.
          </p>
          <p xml:id="i-AuWBoEde4hP63Ds9GmAsNw">
            Problemet med det dubbla huvudmannaskapet blir särskilt tydligt
            vid så svår sam­sjuklighet att det krävs tvångsvård. Sjukvården
            behandlar då de akuta psykiska symp­tomen, men så fort de är under
            kontroll tar sjukvårdens ansvar slut. Trots att svåra problem
            kopplade till beroendesjukdomen kräver sjukvårdsbehandling slussas
            personen vidare till kommunens socialtjänst. Ingen tar ett övergripande
            helhetsansvar för personer med omfattande vårdbehov. Samtidigt
            gör ingen fel enligt gällande lag.
          </p>
          <p xml:id="i-CosoJNWC7bn1ExsYjY5u1w">
            Kristdemokraterna anser utifrån de många negativa aspekterna
            med det dubblas huvudmannaskapet, och utifrån det faktum att beroendesjukdom
            de facto är en sjukdom, att ansvaret för missbruks- och beroendevården
            bör överföras på regionen som ensam huvudman. Detta var något
            som förespråkades redan av Missbruksutredningen som presenterades
            2011.
          </p>
          <p xml:id="i-Ho5XGrWmsYcULHKyLnNNZW">
            Kristdemokraterna har drivit huvudmannaskapsfrågan i riksdagen
            och gläds åt att en enig riksdag 2019 ställde sig bakom ett tillkännagivande
            till regeringen angående att en huvudman ska ansvara för vården
            av personer som lider av beroendesjukdom i kombina­tion med annan
            psykisk ohälsa. Det tog ett år efter riksdagens eniga beslut,
            men nyligen tillsatte regeringen Samsjuklighetsutredningen
            <ref xml:id="i-Xyw3E91Grs24aodsfk5EGy" target="i-NcZw5Awjs7tk8Z9rrFQi1X">
              [11]
            </ref>
            utifrån tillkännagivandet. Direktivet till utredningen är att
            skapa bättre förutsättningar för att barn och vuxna med allvarliga
            bero­endeproblem och samtidig psykisk ohälsa ska kunna få en samordnad,
            behovsanpassad och patientcentrerad vård och omsorg som är av
            hög kvalitet och som kan erbjudas på lika villkor i hela landet.
            Utredningen omfattar såväl medicinska som farmakologiska, psykiatriska
            och sociala insatser. Kristdemokraterna ställer sig bakom direktivet
            och kommer noga följa utredningens arbete.
          </p>
          <p xml:id="i-Sw88CeA85GEMheyjVhQV7F">
            Genom att låta regionerna och hälso- och sjukvårdslagen bli styrande
            även inom beroendevården, kan tillgängligheten till vård och behandling
            säkras för denna patient­grupp. Samtidigt är det viktigt att tillförsäkra
            att de personer med missbruks- eller beroendeproblematik som är
            i behov av sociala insatser garanteras det även när den regionala
            sjukvården är ensam huvudman för missbruks- och beroendevården.
          </p>
          <head xml:id="i-CKZEUk7SpTcS6Gud42BiiY" type="h3">
            Missbruks- och beroendevård inom primärvården
          </head>
          <p xml:id="i-S6y2zpTHW2uY2fakjgv4V5">
            Lättillgänglig vård i en avstigmatiserad vårdmiljö är avgörande
            för att möta behovet av vård för den stora grupp av socialt väletablerade
            personer som har ett skadligt alkohol­bruk. En avhandling från
            Karolinska institutet visar att kort insats inom primärvården
            kan erbjuda effektiv behandling till dessa personer. Riddargatan
            1 – mottagningen för alkohol och hälsa, som ligger i Stockholm,
            är ett gott exempel på en väl fungerande verk­samhet med uppdraget
            att erbjuda beroendevård till personer som dricker för mycket,
            men som inte har andra sociala hjälpbehov. Dessa mottagningar
            har med andra ord hel­hetsansvaret för patienterna. Att erbjuda
            hjälp till dem som behöver sluta dricka eller minska sin alkoholkonsumtion
            innan allvarliga sociala eller hälsorelaterade konsekven­ser uppstår
            är en social investering och bör prioriteras inom primärvården
            i en högre grad än vad som görs idag. En utbyggd primärvård med
            fler allmänspecialister och distrikts­sköterskor ger bättre förutsättningar
            att aktivt arbeta med frågorna. Det är av värde inte bara för
            personen som lider av missbruks- och beroendeproblematik utan
            också för nära anhöriga och familj. En undersökning från CAN visar
            att 320 000 barn far illa av sina föräldrars alkoholkonsumtion
            <ref xml:id="i-Ck73uNnqGoqUoWWLDDDvGH" target="i-Jy4tpQSXQCAXjSivzpemdH">
              [12]
            </ref>
            .
          </p>
          <head xml:id="i-FFvAaHKo7BDb6DVq1erkE4" type="h3">
            Specialiserad beroendevård och tvångsvård
          </head>
          <p xml:id="i-Dqw3zqQr9SFG16umhkNuLu">
            Många personer med missbruksproblematik lider samtidigt av svår
            psykisk sjukdom. I dag finns en gränsdragningsproblematik mellan
            lagen om vård av missbrukare (LVM) å ena sidan och lagen om psykiatrisk
            tvångsvård (LPT) å andra sidan. För personer som bedöms vara i
            störst behov av tvångsåtgärder kopplade till sitt missbruk tillämpas
            som regel LVM, medan den psykiatriska tvångsvården vid till exempel
            behandling av akuta psykiska komplikationer efter avgiftning används
            som en sista utväg. Följden blir att människor som är i behov
            av såväl psykiatrisk tvångsvård som vård enligt LVM inte får den
            hjälp de behöver och hamnar i kläm mellan olika lagstiftningar.
            Därför bör möjlig­heterna till en gemensam tvångslagstiftning
            för personer med behov av insatser från såväl missbruksvården
            som psykiatrin utredas snarast. Det är glädjande att även detta
            förslag fick stöd ifrån en enig riksdag i maj 2019 och att Samsjuklighetsutredningen
            har i uppdrag att analysera för- och nackdelar med en gemensam
            lagstiftning för personer som vårdas utan samtycke enligt LVM
            eller LPT. Kristdemokraterna kommer att följa utredningens arbete
            och förslag noggrant.
          </p>
          <head xml:id="i-2TfFpAyK66LahWrHhmE8EK" type="h1">
            Läkemedelsassisterad behandling för opioidberoende
          </head>
          <p xml:id="i-2YugkVEtE8KndpDn1CHB6Y">
            Nyligen kom en studie
            <ref xml:id="i-7LwSCAphmxyfPWpFJQLtHt" target="i-4ivajSeLykPMjRLEtqMUSW">
              [13]
            </ref>
            som visar att majoriteten av de studerade 180 personerna som
            dött av överdoser hade haft kontakt med socialtjänsten, men endast
            75 procent av har varit i kontakt med någon del av sjukvården
            under sitt sista levnadsår. Trots att mer än 80 procent av de
            narkotikarelaterade dödsfallen orsakades av opioider var det bara
            en fjärdedel som fått läkemedelsassisterad behandling för opioidberoende
            (LARO) under det sista levnadsåret. Då LARO minskar narkotikadödligheten
            ska den vara tillgänglig i hela landet. Men läckaget av narkotiska
            läkemedel måste minska. Ökad kunskap bland vårdpersonalen runt
            uppföljning och riskbedömning av patienter samt användandet av
            långtidsverkande läkemedel och beredningsformer som minskar missbruksrisken
            tror vi kan minska läckaget. Kristdemokraterna välkomnar därför
            Socialstyrelsens kunskaps­stöd som nyligen presenterades inom
            detta område
            <ref xml:id="i-X4tLXeTDLG1KzQeMh6oTZh" target="i-HJ4mpXAwaRGHn9WYBYpMHh">
              [14]
            </ref>
            .
          </p>
          <head xml:id="i-Fyo3bzNvCbBcpCFqM5UAD9" type="h2">
            Socialtjänstens ansvar vid missbruks- och beroendeproblematik
          </head>
          <p xml:id="i-PANFPg83sDewnz5YTfkygp">
            Det är viktigt att tillförsäkra att de personer med missbruks-
            eller beroendeproblematik som är i behov av sociala insatser garanteras
            det även när den regionala sjukvården är ensam huvudman för missbruks-
            och beroendevården. Samverkan måste fortsatt ske mellan kommun
            och region men när det är en aktör som har huvudansvaret minskar
            risken för att personer hamnar mellan stolarna och blir utan vård
            och behandling. Kristdemokraternas socialtjänstpolitik återfinns
            i kommittémotionen ”En Socialtjänst att lita på”.
          </p>
        </div>
        <div xml:id="i-5mzNrDrZv8noRt8WmwHq2W" type="motSignatures">
          <list xml:id="i-DFwUoEcT4vUvyYhLuKb685">
            <item xml:id="i-81HzmcNP1U1EkBaqdMqB4z">
              Michael Anefur (KD)
            </item>
            <item xml:id="i-vLt1fJAYHY35Pq1CrPAYE">
              Pia Steensland (KD)
            </item>
            <item xml:id="i-Bhao6zWNmtpqkY7Y8WxrHX">
              Acko Ankarberg Johansson (KD)
            </item>
            <item xml:id="i-L1Lo3Bz2gsd5V3eetEuVvV">
              Roland Utbult (KD)
            </item>
            <item xml:id="i-B9TGnEXMFD2PL28fhrr4RX">
              Gudrun Brunegård (KD)
            </item>
          </list>
        </div>
        <div xml:id="i-JNSusHpd6vYDDS3fqd1dJP" type="motNotes">
          <noteGrp xml:id="i-EmPUKgZ2pBqcbQ5zWzdALB">
            <note xml:id="i-K2qpcrE5eZmizxFPaywGFk">
              [1] Statskontoret, 2015, Utvärdering av regeringens strategi
              för alkohol-, narkotika-, dopnings- och tobakspolitiken.
            </note>
            <note xml:id="i-9CjmiupkntL39VQpTKExhi">
              [2] www.stad.org.
            </note>
            <note xml:id="i-EVFWdJ8AWwQXraVBM5ZBpv">
              [3] Covid-19 and the Need for Action on Mental Health, United
              Nations policy brief, maj 2020.
            </note>
            <note xml:id="i-J1HDJ7ViXtmehUmKuUmDL9">
              [4] Andreasson S, Chikritzhs T, Dangardt F, Holder H, Naimi T,
              Stockwell T (2019) Alkoholen och samhället 2019: Alkohol och äldre,
              Stockholm: Svenska Läkaresällskapet, Svensk sjuksköterskeförening,
              CERA &amp; IOGT-NTO.
            </note>
            <note xml:id="i-SMYBL8uqJ686ZVwn35hLkQ">
              [5] Nationella riktlinjer för vård och stöd vid missbruk och
              beroende: stöd för styrning och ledning. Stockholm: Socialstyrelsen;
              2019.
            </note>
            <note xml:id="i-MJ8p2mBjjWEu1A1rQwxQxh">
              [6] SBU, 2020, Samband mellan snus, e-cigaretter och tobaksrökning
              – en systematisk översikt.
            </note>
            <note xml:id="i-9ingUaALBk3MT81eA2rrvh">
              [7] Anders Håkansson and Carolina Widinghoff, Psychol Res Behav
              Manag. 2020 Aug 18;13:681-691 Gender Differences in Problem Gamblers
              in an Online Gambling Setting.
            </note>
            <note xml:id="i-3p7QMD82B4NNZLEfZy8TNH">
              [8] Att komma överens – En uppföljning av överenskommelser inom
              missbruks- och beroendevården (2017:1).
            </note>
            <note xml:id="i-mvHMQSQ7nMTA1qfVLExCj">
              [9] Öppna jämförelser, SKR, 2020.
            </note>
            <note xml:id="i-MoENRYphgYcoEmqWAf2kqY">
              [10] Hausken m.fl., 2016, Läkartidningen.
            </note>
            <note xml:id="i-NcZw5Awjs7tk8Z9rrFQi1X">
              [11] Samsjuklighetsutredningen, S2020:08.
            </note>
            <note xml:id="i-Jy4tpQSXQCAXjSivzpemdH">
              [12] Rapport 185 från Centralförbundet för alkohol- och narkotikaupplysning,
              (Stockholm 2019).
            </note>
            <note xml:id="i-4ivajSeLykPMjRLEtqMUSW">
              [13] Lisa Andersson, Anders Håkansson, Peter Krantz &amp; Björn
              Johnson (2020) Harm Reduction Journal (17),5 Investigating opioid-related
              fatalities in southern Sweden: contact with care-providing authorities
              and comparison of substances.
            </note>
            <note xml:id="i-HJ4mpXAwaRGHn9WYBYpMHh">
              [14] Socialstyrelsen 2020, Läkemedelsassisterad behandling vid
              opioidberoende Kunskapsstöd – i hälso- och sjukvård och socialtjänst
            </note>
          </noteGrp>
        </div>
      </div>
    </body>
  </text>
</TEI>
