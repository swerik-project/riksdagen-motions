<?xml version="1.0" encoding="utf-8"?>
<TEI xmlns="http://www.tei-c.org/ns/1.0" xmlns:xi="http://www.w3.org/2001/XInclude" xml:id="mot-201920-SoU-02578">
  <teiHeader>
    <fileDesc>
      <titleStmt>
        <title>Utsatta EU-medborgare</title>
        <author corresp="i-PPZKpwNr5kqkWArvESGC5X">av Jonas Sjöstedt m.fl. (V)</author>
      </titleStmt>
      <publicationStmt>
        <authority>SWERIK PROJECT</authority>
      </publicationStmt>
      <sourceDesc>
        <bibl>
          <title>Motion 2019/20:2578 av Jonas Sjöstedt m.fl. (V)</title>
          <idno type="rdwebb">H7022578</idno>
          <rs type="number">2578</rs>
          <orgName type="comitteeAbbreviation">SoU</orgName>
          <ref type="dokument_url_text">http://data.riksdagen.se/dokument/H7022578/text</ref>
          <ref type="dokument_url_html">http://data.riksdagen.se/dokument/H7022578</ref>
          <ref type="dokumentstatus_url_xml">http://data.riksdagen.se/dokumentstatus/H7022578</ref>
          <ref type="docx">http://data.riksdagen.se/fil/45C8A2DE-E652-40E2-B00E-91A491D6E1D8</ref>
          <ref type="pdf">http://data.riksdagen.se/fil/5DCF22AD-0CA0-477A-9B5D-28D258FAC922</ref>
        </bibl>
      </sourceDesc>
    </fileDesc>
    <profileDesc>
      <particDesc>
        <listPerson>
          <person gender="man">
            <idno>i-PPZKpwNr5kqkWArvESGC5X</idno>
            <name>Jonas Sjöstedt</name>
            <state type="partyAffiliation" ref="Q110837">
              <desc>V</desc>
            </state>
          </person>
          <person gender="man">
            <idno>i-HNw1w34Sd2tGfFnWtdrzZb</idno>
            <name>Jens Holm</name>
            <state type="partyAffiliation" ref="Q110837">
              <desc>V</desc>
            </state>
          </person>
          <person gender="woman">
            <idno>i-3SiHjpmKqDX1ahURx9ZWt3</idno>
            <name>Maj Karlsson</name>
            <state type="partyAffiliation" ref="Q110837">
              <desc>V</desc>
            </state>
          </person>
          <person gender="man">
            <idno>i-JZgLiagTc1Uwgw1yzLWrSS</idno>
            <name>Birger Lahti</name>
            <state type="partyAffiliation" ref="Q110837">
              <desc>V</desc>
            </state>
          </person>
          <person gender="woman">
            <idno>i-9XTMNkDLu5u66FsWiwysh1</idno>
            <name>Karin Rågsjö</name>
            <state type="partyAffiliation" ref="Q110837">
              <desc>V</desc>
            </state>
          </person>
          <person gender="woman">
            <idno>i-B4hV7rgBZqLtXzSvZhQHbo</idno>
            <name>Mia Sydow Mölleby</name>
            <state type="partyAffiliation" ref="Q110837">
              <desc>V</desc>
            </state>
          </person>
          <person gender="woman">
            <idno>i-PAfMpaW8KP2UfRTBpXARTc</idno>
            <name>Linda Westerlund Snecker</name>
            <state type="partyAffiliation" ref="Q110837">
              <desc>V</desc>
            </state>
          </person>
          <person gender="woman">
            <idno>i-WjgeYy5RFWngMB9NwFvFEY</idno>
            <name>Christina Höj Larsen</name>
            <state type="partyAffiliation" ref="Q110837">
              <desc>V</desc>
            </state>
          </person>
        </listPerson>
      </particDesc>
      <correspDesc>
        <correspAction type="status" subtype="committeeProcessing"/>
        <correspAction xml:id="i-ML8Se6UjQnFWpKgrAQs8Co" type="signed"/>
        <correspContext corresp="i-ML8Se6UjQnFWpKgrAQs8Co">
          <note type="signatory" corresp="i-PPZKpwNr5kqkWArvESGC5X"/>
          <note type="signatory" corresp="i-HNw1w34Sd2tGfFnWtdrzZb"/>
          <note type="signatory" corresp="i-3SiHjpmKqDX1ahURx9ZWt3"/>
          <note type="signatory" corresp="i-JZgLiagTc1Uwgw1yzLWrSS"/>
          <note type="signatory" corresp="i-9XTMNkDLu5u66FsWiwysh1"/>
          <note type="signatory" corresp="i-B4hV7rgBZqLtXzSvZhQHbo"/>
          <note type="signatory" corresp="i-PAfMpaW8KP2UfRTBpXARTc"/>
          <note type="signatory" corresp="i-WjgeYy5RFWngMB9NwFvFEY"/>
        </correspContext>
        <correspAction xml:id="i-Bk6wHy939BVKXHU8feNjXY" type="submitted">
          <date when="2019-10-03"/>
          <time when="11:36:50"/>
        </correspAction>
        <correspAction xml:id="i-FudnQSSHd28LAVqWSa7vRq" type="reviewed">
          <date when="2019-10-03"/>
          <time when="17:52:42"/>
        </correspAction>
        <correspAction xml:id="i-mXi7uzPXSQc9DN7srzMRH" type="referred">
          <date when="2019-10-11"/>
        </correspAction>
        <correspAction xml:id="i-Sqf6nMFU6EYNHSBcCzuAoB" type="assigned">
          <date when="2021-03-10"/>
          <time when="16:35:04"/>
        </correspAction>
        <correspContext corresp="i-Sqf6nMFU6EYNHSBcCzuAoB">
          <ref type="assignedTo">Socialutskottet</ref>
        </correspContext>
        <correspAction xml:id="i-572BF5DniWSZwsX45FR62q" type="behandlas_i"/>
        <correspContext corresp="i-572BF5DniWSZwsX45FR62q">
          <ref type="uppgift">2019/20:AU2</ref>
          <ref type="ref_dok_id">H701AU2</ref>
          <ref type="ref_dok_typ">bet</ref>
          <ref type="ref_dok_rm">2019/20</ref>
          <ref type="ref_dok_bet">AU2</ref>
          <ref type="ref_dok_titel">Utgiftsområde 14 Arbetsmarknad och arbetsliv</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction xml:id="i-3DJS4Fz8nYAy7nhKKrZwSN" type="behandlas_i"/>
        <correspContext corresp="i-3DJS4Fz8nYAy7nhKKrZwSN">
          <ref type="uppgift">2019/20:AU4</ref>
          <ref type="ref_dok_id">H701AU4</ref>
          <ref type="ref_dok_typ">bet</ref>
          <ref type="ref_dok_rm">2019/20</ref>
          <ref type="ref_dok_bet">AU4</ref>
          <ref type="ref_dok_titel">Arbetsmarknadspolitik och arbetslöshetsförsäkringen</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction xml:id="i-STKuEtmZPkLJdMmL4eptd3" type="behandlas_i"/>
        <correspContext corresp="i-STKuEtmZPkLJdMmL4eptd3">
          <ref type="uppgift">2019/20:UbU14</ref>
          <ref type="ref_dok_id">H701UbU14</ref>
          <ref type="ref_dok_typ">bet</ref>
          <ref type="ref_dok_rm">2019/20</ref>
          <ref type="ref_dok_bet">UbU14</ref>
          <ref type="ref_dok_titel">Vuxenutbildning</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction xml:id="i-2qh3PfX8tLvcxgBqY7kKqJ" type="behandlas_i"/>
        <correspContext corresp="i-2qh3PfX8tLvcxgBqY7kKqJ">
          <ref type="uppgift">2019/20:UbU12</ref>
          <ref type="ref_dok_id">H701UbU12</ref>
          <ref type="ref_dok_typ">bet</ref>
          <ref type="ref_dok_rm">2019/20</ref>
          <ref type="ref_dok_bet">UbU12</ref>
          <ref type="ref_dok_titel">Lärare och elever</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction xml:id="i-XVsQGfXeZ6nTRpm3mcKjVL" type="behandlas_i"/>
        <correspContext corresp="i-XVsQGfXeZ6nTRpm3mcKjVL">
          <ref type="uppgift">2019/20:JuU25</ref>
          <ref type="ref_dok_id">H701JuU25</ref>
          <ref type="ref_dok_typ">bet</ref>
          <ref type="ref_dok_rm">2019/20</ref>
          <ref type="ref_dok_bet">JuU25</ref>
          <ref type="ref_dok_titel">Polisfrågor</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction xml:id="i-TTePjyupkRBD2f6AYBgt1w" type="behandlas_i"/>
        <correspContext corresp="i-TTePjyupkRBD2f6AYBgt1w">
          <ref type="uppgift">2019/20:SoU11</ref>
          <ref type="ref_dok_id">H701SoU11</ref>
          <ref type="ref_dok_typ">bet</ref>
          <ref type="ref_dok_rm">2019/20</ref>
          <ref type="ref_dok_bet">SoU11</ref>
          <ref type="ref_dok_titel">Hälso- och sjukvårdens organisation m.m.</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction xml:id="i-VxPxuDLiabFnXdwZaBZW6J" type="behandlas_i"/>
        <correspContext corresp="i-VxPxuDLiabFnXdwZaBZW6J">
          <ref type="uppgift">2019/20:SkU24</ref>
          <ref type="ref_dok_id">H701SkU24</ref>
          <ref type="ref_dok_typ">bet</ref>
          <ref type="ref_dok_rm">2019/20</ref>
          <ref type="ref_dok_bet">SkU24</ref>
          <ref type="ref_dok_titel">Skatteförfarande och folkbokföring</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction xml:id="i-UGCmkoHAS6Nk9XMPbBGvnt" type="behandlas_i"/>
        <correspContext corresp="i-UGCmkoHAS6Nk9XMPbBGvnt">
          <ref type="uppgift">2019/20:SoU9</ref>
          <ref type="ref_dok_id">H701SoU9</ref>
          <ref type="ref_dok_typ">bet</ref>
          <ref type="ref_dok_rm">2019/20</ref>
          <ref type="ref_dok_bet">SoU9</ref>
          <ref type="ref_dok_titel">Socialtjänst- och barnfrågor</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction xml:id="i-4NvHYDUdVnPyCn5WNZgoWD" type="behandlas_i"/>
        <correspContext corresp="i-4NvHYDUdVnPyCn5WNZgoWD">
          <ref type="uppgift">2020/21:KU25</ref>
          <ref type="ref_dok_id">H801KU25</ref>
          <ref type="ref_dok_typ">bet</ref>
          <ref type="ref_dok_rm">2020/21</ref>
          <ref type="ref_dok_bet">KU25</ref>
          <ref type="ref_dok_titel">Minoritetsfrågor</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
      </correspDesc>
      <textClass>
        <catRef scheme="#docType" target="#mot"/>
        <catRef scheme="#motionType" target="#parti"/>
        <catRef scheme="#motionType" target="#fristående"/>
      </textClass>
    </profileDesc>
  </teiHeader>
  <text>
    <body>
      <div xml:id="i-9ZVTDKgd7mon8cbh3uhke1" type="motHeader">
        <div xml:id="i-N5VsbRgRQPWxc9CTCp7Ash" type="motTitle">
          Motion till riksdagen 2019/20:2578 av Jonas Sjöstedt m.fl. (V)
          Utsatta EU-medborgare
        </div>
      </div>
      <div xml:id="i-QP6ASNkhojB9AG9CUYZYd2" type="motBody">
        <div xml:id="i-8PXAZckKCVidTE8mHeuEUC" type="TOC">
          <head xml:id="i-3XBimzLYu2V4Q8g3bBXCLL">
            Innehållsförteckning
          </head>
          <list xml:id="i-UCTBWXXiDCuacwScTg8rvK">
            <item xml:id="i-79ZrwzxhxP5obRtyBNLGaE" style="indent-level: 1">
              1 Förslag till riksdagsbeslut
            </item>
            <item xml:id="i-LUpY8n9ZxH6ciTVtVKYGkp" style="indent-level: 1">
              2 Inledning
            </item>
            <item xml:id="i-TbQSPQaCaqrTAWUeYbWiFq" style="indent-level: 2">
              2.1 Utsatta EU-medborgare
            </item>
            <item xml:id="i-EToQ8Jnd1HFUYzvN5N28kf" style="indent-level: 2">
              2.2 Bakgrund
            </item>
            <item xml:id="i-XhkvbmswpvCrhcfkkZvkSg" style="indent-level: 2">
              2.3 Diskriminering och fattigdom
            </item>
            <item xml:id="i-8Dc6DWotS5gLFp1aQTtfVf" style="indent-level: 1">
              3 Nationellt ansvar
            </item>
            <item xml:id="i-GkJBTJhhdEJyhpFdCBahUk" style="indent-level: 2">
              3.1 Uppehållsrätt
            </item>
            <item xml:id="i-T3mDJKpT5FYpZ3seP14sec" style="indent-level: 2">
              3.2 Boende
            </item>
            <item xml:id="i-LY7oy9jWEgv7TwLtuB7ahB" style="indent-level: 2">
              3.3 Rätt till skolgång
            </item>
            <item xml:id="i-2UCy1TzvuFWpnKEE6zRyDu" style="indent-level: 2">
              3.4 Rätt till sfi
            </item>
            <item xml:id="i-MJibBiX55YnzoyQifHaJqr" style="indent-level: 2">
              3.5 Rätt till sjukvård
            </item>
            <item xml:id="i-RoZnbfsR2ig7k1s4VvK9Pq" style="indent-level: 2">
              3.6 Socialt bistånd
            </item>
            <item xml:id="i-TLhdxAfLqyGB4LF9vqmjAB" style="indent-level: 2">
              3.7 Strategier för romsk inkludering
            </item>
            <item xml:id="i-57sndysjUBybH3W6TZdprJ" style="indent-level: 2">
              3.8 Nationella samordnare
            </item>
            <item xml:id="i-Nc6AWnp1CEoist1XPyLHrm" style="indent-level: 2">
              3.9 Tiggeriförbud
            </item>
            <item xml:id="i-RC8Lz9LZpXymuXVB2xC9Pz" style="indent-level: 2">
              3.10 Sveriges relationer med ursprungsländer
            </item>
            <item xml:id="i-84JJYSw1umPT2NCiMDDQXy" style="indent-level: 2">
              3.11 Polisens agerande
            </item>
            <item xml:id="i-52DkWksF9CxYFdJSpoyVxB" style="indent-level: 2">
              3.12 Arbetsmarknadspolitik
            </item>
            <item xml:id="i-EfWzUGyfUDDJHZ144Ns7B6" style="indent-level: 3">
              3.12.1 Arbetsförmedlingen
            </item>
            <item xml:id="i-Msmmh8FZR69HDHH2wW1rjL" style="indent-level: 1">
              4 EU:s ansvar
            </item>
            <item xml:id="i-FEcgZ5KCzqfp9jFppfsHqp" style="indent-level: 2">
              4.1 EU:s arbete för romsk integrering
            </item>
            <item xml:id="i-PRDq1tdXSYQeRB8QsABmJP" style="indent-level: 2">
              4.2 EU:s sociala fonder.
            </item>
          </list>
        </div>
        <div xml:id="i-CFRyznCLBbuK6SJgds9tTt" type="motProposal" subtype="förslag">
          <head xml:id="i-GUgEGsVprJzaXz1xCcwRx6">
            1 Förslag till riksdagsbeslut
          </head>
          <list xml:id="i-7GhP9UGdGS66vM7veFFTiS" style="ol">
            <item xml:id="i-U5rWWiAdzj5bmReq1fDSvh">
              Riksdagen ställer sig bakom det som anförs i motionen om att
              regeringen bör tydliggöra den rättsliga statusen för utsatta EU-medborgare
              som lever i Sverige längre än tre månader, med utgångspunkt i
              de människorättskonventioner som Sverige är bundet av, och tillkännager
              detta för regeringen.
            </item>
            <item xml:id="i-9tAmeBozf3kZTp4EJ9Knc9">
              Riksdagen ställer sig bakom det som anförs i motionen om att
              regeringen bör återkomma med förslag för att stärka det statliga
              ansvaret och den regionala samordningen för utsatta EU-medborgare
              i syfte att minska belastningen på kommunerna och få dem att ta
              sitt ansvar och tillkännager detta för regeringen.
            </item>
            <item xml:id="i-9zXX4GB6nGGEQhr3vkRE1j">
              Riksdagen ställer sig bakom det som anförs i motionen om att
              regeringen ska ta fram en nationell handlingsplan mot hemlöshet
              med en nollvision för hemlösheten och tillkännager detta för regeringen.
            </item>
            <item xml:id="i-GHe1KabVvWfcaqjcE6tETN">
              Riksdagen ställer sig bakom det som anförs i motionen om att
              regeringen bör återkomma med förslag om nationellt ansvar för
              utsatta EU-medborgares boende och undersöka möjligheterna att
              på sikt införa ett statligt anslag som kommunerna kan söka pengar
              från för att ordna boenden åt de mest utsatta, inklusive hemlösa
              EU-medborgare, och tillkännager detta för regeringen.
            </item>
            <item xml:id="i-CdhPBb9uNnVJaMZq52f5eY">
              Riksdagen ställer sig bakom det som anförs i motionen om att
              regeringen bör återkomma med förtydliganden om kommunernas skyldighet
              att erbjuda skolgång i enlighet med barnkonventionen och tillkännager
              detta för regeringen.
            </item>
            <item xml:id="i-FY7DwUt4ZBw7DE6tSvbXnJ">
              Riksdagen ställer sig bakom det som anförs i motionen om att
              regeringen bör återkomma med förtydligande av rätten att läsa
              svenska för invandrare (sfi) så att utsatta EU-medborgare inkluderas
              och tillkännager detta för regeringen.
            </item>
            <item xml:id="i-QXpr9Z3gmNFrmcaeAxTPTS">
              Riksdagen ställer sig bakom det som anförs i motionen om att
              regeringen bör återkomma med förslag på lagstiftning som klargör
              att alla unionsmedborgare i Sverige, både under de första tre
              månaderna i Sverige och därefter, och oberoende av om de har det
              europeiska sjukförsäkringskortet, har rätt till subventionerad
              hälso- och sjukvård åtminstone i samma omfattning som s.k. papperslösa,
              och detta tillkännager riksdagen för regeringen.
            </item>
            <item xml:id="i-2UY54jbAaCZhCWxoC1VSY3">
              Riksdagen ställer sig bakom det som anförs i motionen om att
              regeringen bör se över rätten till socialt bistånd för människor
              som de facto uppehåller sig i Sverige, och inte endast är på genomresa
              enligt de konventioner som Sverige är bundet av, och tillkännager
              detta för regeringen.
            </item>
            <item xml:id="i-Nk8d4SeuBSW3zSmHv9RFY">
              Riksdagen ställer sig bakom det som anförs i motionen om att
              regeringen bör se över strategin för romsk inkludering i syfte
              att tydliggöra målgruppen och inkludera de som vistas i Sverige
              under längre perioder, och detta tillkännager riksdagen för regeringen.
            </item>
            <item xml:id="i-DWQdagGMLq3xgZXAmHnMLm">
              Riksdagen ställer sig bakom det som anförs i motionen om att
              regeringen bör formulera om uppdragsbeskrivningen för nästa nationella
              samordnare så att den syftar till att minska utsattheten och fattigdomen
              hos utsatta EU-medborgare, med ett tydligt människorättsperspektiv,
              och tillkännager detta för regeringen.
            </item>
            <item xml:id="i-NZCaPm2aCwpSkteYJMc8yN">
              Riksdagen ställer sig bakom det som anförs i motionen om att
              regeringen bör återkomma med förslag om ny lagstiftning för att
              säkerställa rätten att be om hjälp och tillkännager detta för
              regeringen.
            </item>
            <item xml:id="i-Suy6ijgYH8HmMyTtt1sMf5">
              Riksdagen ställer sig bakom det som anförs i motionen om att
              regeringen bör återkomma med en ny strategi för samarbetet med
              Rumänien och Bulgarien som tar itu med fattigdom, diskriminering
              och antiziganism och stärker romers egenmakt, och detta tillkännager
              riksdagen för regeringen.
            </item>
            <item xml:id="i-2DohKwWd3bVqt8XtKJ8Hd5">
              Riksdagen ställer sig bakom det som anförs i motionen om att
              regeringen i sina instruktioner till Polismyndigheten bör slå
              fast att polisen har en skyldighet att skydda minoritetsgrupper
              och marginaliserade grupper, som utsatta EU-medborgare, och i
              all sin verksamhet försäkra sig om en icke-diskriminerande tillämpning
              av lagen och tillkännager detta för regeringen.
            </item>
            <item xml:id="i-RY4SFS1uV5j1Vu5zM886p5">
              Riksdagen ställer sig bakom det som anförs i motionen om att
              regeringen bör ge Polismyndigheten i uppdrag att förbättra relationerna
              med utsatta EU-medborgare och den romska gruppen och tillkännager
              detta för regeringen.
            </item>
            <item xml:id="i-H1RhMmiWxnWbqTr4E7jJSS">
              Riksdagen ställer sig bakom det som anförs i motionen om att
              regeringen ska prioritera arbetsmarknadspolitiska insatser inom
              politiken för utsatta EU-medborgare och ge den nationella samordnaren
              för utsatta EU-medborgare i uppdrag att arbeta med arbetsmarknadspolitiska
              insatser och att samverka med Arbetsförmedlingen och tillkännager
              detta för regeringen.
            </item>
            <item xml:id="i-AHqLUWduexZi5suhKzFxW2">
              Riksdagen ställer sig bakom det som anförs i motionen om att
              regeringen bör säkerställa att handläggare har den kunskap som
              krävs för att bemöta utsatta EU-medborgare, så att rättighetsperspektivet
              genomsyrar Arbetsförmedlingens arbete, och tillkännager detta
              för regeringen.
            </item>
            <item xml:id="i-K3fj2ps6kRbX4a2BspvKBV">
              Riksdagen ställer sig bakom det som anförs i motionen om att
              regeringen ska förtydliga Arbetsförmedlingens ansvar för gruppen
              utsatta EU-medborgare och skyldigheter att ge stöd genom långsiktiga
              insatser och tillkännager detta för regeringen.
            </item>
            <item xml:id="i-AWeGeArzEPePSVkBNjedu2">
              Riksdagen ställer sig bakom det som anförs i motionen om att
              regeringen bör se över möjligheten att införa en rätt till ersättning
              under insatser riktade mot utsatta EU-medborgare och tillkännager
              detta för regeringen.
            </item>
            <item xml:id="i-7KPfCGwgPivSMTpCkT2AyP">
              Riksdagen ställer sig bakom det som anförs i motionen om att
              regeringen bör se över systemet med samordningsnummer i syfte
              att stärka tillgången till offentliga tjänster och möjliggöra
              anställning för de som vistas tillfälligt i eller är nya i Sverige,
              och detta tillkännager riksdagen för regeringen.
            </item>
            <item xml:id="i-PoEmjt5Rpr1gCeWMHd2UY4">
              Riksdagen ställer sig bakom det som anförs i motionen om att
              regeringen bör verka för att det framtida arbetet för romsk inkludering
              inom EU förstärks och anpassas utifrån mångfalden inom den romska
              gruppen och särskilt med fokus på de mest utsatta och tillkännager
              detta för regeringen.
            </item>
            <item xml:id="i-SC63nkVprfsmekZ8Cqm9Ej">
              Riksdagen ställer sig bakom det som anförs i motionen om att
              regeringen bör verka för att det framtida arbetet för romsk inkludering
              inom EU har tydligare fokus på romer som rör sig mellan medlemsstaterna
              och särskilt på utsatta EU-medborgare och tillkännager detta för
              regeringen.
            </item>
            <item xml:id="i-G4SoSP4RrnEraVBJZucmH8">
              Riksdagen ställer sig bakom det som anförs i motionen om att
              regeringen bör verka för att det framtida arbetet för romsk inkludering
              inom EU inkluderar kraftiga insatser för att motverka antiziganism
              och diskriminering inom alla områden och tillkännager detta för
              regeringen.
            </item>
            <item xml:id="i-Mu11d7ffe5mSomKB9uFbNr">
              Riksdagen ställer sig bakom det som anförs i motionen om att
              regeringen bör verka för att det framtida arbetet för romsk inkludering
              inom EU har ett tydligare fokus på att öka sysselsättningen inom
              gruppen, särskilt med fokus på de mest utsatta, och tillkännager
              detta för regeringen.
            </item>
            <item xml:id="i-CxYTNUR6Pr52kMV2eFBByD">
              Riksdagen ställer sig bakom det som anförs i motionen om att
              regeringen ska verka för att det inom Europeiska socialfonden
              plus (ESF+) blir möjligt att använda medlen till att kombinera
              olika insatser och arbeta transnationellt utifrån ett helhetsperspektiv
              samt att det ska bli möjligt att använda medlen till arbetsmarknadsinsatser
              för utsatta EU-medborgare och tillkännager detta för regeringen.
            </item>
          </list>
        </div>
        <div xml:id="i-ALihVbzuH2mDU3mmgADuRC" type="motContent">
          <head xml:id="i-ABXXFWUTUekDdKNLkk7TaS" type="h1">
            2 Inledning
          </head>
          <p xml:id="i-5rGoyptK7GQqEU5piyzRfT">
            De utsatta EU-medborgare som tigger på våra gator är ett akut
            tecken på en social katastrof i dagens Europa. Den extrema fattigdom
            som finns i delar av Europa, kombinerat med en strukturell rasism
            och diskriminering, har skapat en mycket utsatt situation för
            romer från östra Europa, framför allt Rumänien och Bulgarien.
            En del av de utsatta EU-medborgare som finns i Sverige är inte
            romer. Vissa av dem möter ändå samma diskriminering eftersom de
            av omgivningen antas vara romer.
          </p>
          <p xml:id="i-5ri32EbwpZD24AvwzWeVT5">
            Dagens situation är en konsekvens av ett politiskt misslyckande.
            EU har inte klarat av att göra upp med Europas inneboende rasism,
            dess historia och konsekvenserna av den eller att hantera den
            extrema fattigdom som finns i delar av unionen. Ojämlikheten i
            EU-samarbetet, inom och mellan länder och individer, är extrem.
            Att vända denna utveckling kräver politiska åtgärder som inga
            ledande politiker, vare sig inom EU eller på nationell nivå, velat
            föreslå.
          </p>
          <p xml:id="i-EjseRQkRuZu285iiaP16nB">
            Frågan om utsatta EU-medborgare i Sverige har kommit att debatteras
            utifrån att människorna som tigger är ett problem, snarare än
            den fattigdom och rasism som driver dem till att tigga. Politiker
            och debattörer har avrått människor från att ge till den som behöver,
            grundläggande mänskliga rättigheter har nekats med hänvisning
            till att det skulle locka fler människor att söka sig hit och
            tiggeriförbud genomförs nu lokalt på flera platser runt om i landet
            samtidigt som högerpartierna kräver nationellt täckande förbud.
          </p>
          <p xml:id="i-GvPQr7aRcbmXKkoVF3H55S">
            Vänsterpartiet har ett annat svar på situationen för de utsatta
            EU-medborgarna. Ett svar som adresserar de verkliga utmaningarna
            och tar steg för att lösa dagliga problem de utsatta möter. Det
            handlar om en politik som tar krafttag mot den diskriminering
            som gruppen möter, bekämpar den fattigdom de lever under och de
            strukturella faktorer som orsakar den – som bristande tillgång
            till utbildning, sjukvård och drägligt boende. Den politiken består
            av robusta välfärdsinsatser baserade på ett tydligt rättighetsperspektiv.
            Utsatta EU-medborgare ska ha samma rättigheter som andra EU-medborgare,
            i enlighet med EU-rätten och de konventioner Sverige är bundet
            av. Denna politik måste ständigt utvecklas och förnyas, inte minst
            för att visa alla som vill se en annan utveckling att den är möjlig.
            Om det handlar denna motion.
          </p>
          <head xml:id="i-5KoUWmhKhoL43gwZq1HmEs" type="h2">
            2.1 Utsatta EU-medborgare
          </head>
          <p xml:id="i-AELK16LEjHYS7soKDWgaNM">
            Med utsatta EU-medborgare avses i denna motion medborgare i annat
            EU-land, som i sitt hemland lever i fattigdom och utanförskap.
            Med stöd av den fria rörligheten inom EU har de sökt sig till
            Sverige för försörjning. Även om de önskar arbeta inom till exempel
            bygg- eller jordbrukssektorn handlar det i slutändan ofta om att
            tigga på offentliga platser. De saknar i normalfallet bostad och
            medel för sitt uppehälle i Sverige. De utsatta EU-medborgarna
            som uppehåller sig i Sverige kommer nästan uteslutande från Bulgarien
            eller Rumänien
          </p>
          <head xml:id="i-2S6GzHfeV1F4C8RahfDKFR" type="h2">
            2.2 Bakgrund
          </head>
          <p xml:id="i-CADkPZEXxfJEvWZArDjzHy">
            Sedan Rumänien blev medlem i EU 2007 har miljoner rumäner utnyttjat
            den fria rörligheten för att bosätta sig i andra EU-länder. Enligt
            World Migration Report 2018, som ges ut av International Organization
            for Migration (IOM), är Rumänien det medlemsland med störst antal
            medborgare som bor i andra medlemsländer. Spanien bedöms vara
            det land som flest rumäner flyttat till, följt av Italien, Tyskland
            och Storbritannien.
          </p>
          <p xml:id="i-AKZ8KzsvJiWzSGRaNdTSms">
            EU-medborgare som flyttar till Sverige behöver inte registrera
            sig, varför det inte finns några officiella siffror avseende hur
            många EU-medborgare som lever i Sverige under utsatta förhållanden.
            Polismyndigheten uppskattade i november 2015 att det fanns omkring
            4 700 människor som var medborgare i annat EU-land och som i hemlandet
            levde i fattigdom och social exkludering samt använde den fria
            rörligheten inom EU för att ta sig till Sverige för att försörja
            sig själva, framför allt genom att tigga på offentliga platser.
            De uppskattningar som gjorts efter det har resulterat i ungefär
            samma antal.
          </p>
          <head xml:id="i-xTAukfHZQk5ypYM8tPsxS" type="h2">
            2.3 Diskriminering och fattigdom
          </head>
          <p xml:id="i-4WQLakjE7U9XqSXGMGp48a">
            Amnesty konstaterar genom sitt arbete med utsatta EU-medborgare
            att den främsta anledningen till att många romer lämnar Rumänien
            är att de lever under extrem fattigdom och är exkluderade ur samhället.
            Många av dem har aldrig haft ett jobb i Rumänien och deras utsikter
            att finna försörjning i hemlandet är små. En del har haft säsongsarbete
            eller annat tillfälligt arbete inom jordbrukssektorn, byggbranschen
            eller liknande i andra EU-länder. Dock har ekonomisk kris, konkurrens
            från andra papperslösa migranter och ökande antiziganism gjort
            det allt svårare. De ser därför större möjligheter i att tigga
            om pengar i Sverige och har i regel rätt.
          </p>
          <p xml:id="i-K9NfSnmcJ2PwjaN4UimcSa">
            Romer i Rumänien utsätts för utbredd och systematisk diskriminering
            inom alla områden. Rumänska romer löper 38 procents högre risk
            att leva i fattigdom jämfört med icke-romer, kontrollerat för
            ålder, utbildningsbakgrund, del av landet och liknande. 2013 var
            medellivslängden för romer i Rumänien omkring 16 år kortare än
            för icke-romer och barnadödligheten tre gånger högre. Enligt en
            studie från 2014 av EU:s byrå för grund­läggande rättigheter (FRA)
            gick 22 procent av de romska barnen i ålder som omfattas av skolobligatorium
            inte i skolan, att jämföra med 6 procent av icke-romska barn i
            samma ålder. 31 procent av romerna i Rumänien över 16 år betraktade
            sig själva som analfa­beter, i jämförelse med 2 procent bland
            icke-romer i samma ålder. Under hälften av manliga romer och endast
            19 procent av kvinnliga romer i arbetsför ålder är anställda på
            den formella arbetsmarknaden i Rumänien. 79 procent av romerna
            i Rumänien lever i hushåll som saknar toalett, dusch eller badrum
            i bostaden. Motsvarande siffra för icke-romer är 31 procent.
          </p>
          <p xml:id="i-VszLrYaUxNSF8rh5G7QTjd">
            Situationen för kvinnors rättigheter i Rumänien, i synnerhet
            reproduktiva rättigheter, har försämrats de senaste åren. Det
            har skett en utveckling mot en mer värdekonservativ inställning
            till kvinnors rättigheter. I rumänska skolor finns ingen sexualundervisning,
            det finns ingen nationell strategi för reproduktiva rättigheter
            och ingen tillgång till gratis preventivmedel. Av 170 statliga
            sjukhus utförs inga aborter på 55, och 43 sjukhus vägrar utföra
            aborter under religiösa högtider. För att få en abort måste patienten
            själv betala upp till 150 euro. På landsbygden är tillgången till
            mödravårdscentraler för uppföljning såväl under som efter graviditeten
            väldigt dålig, något som särskilt drabbar romska kvinnor.
          </p>
          <head xml:id="i-SMLahgumFqzjVHZNLXFoCd" type="h1">
            3 Nationellt ansvar
          </head>
          <p xml:id="i-8PSsUbpxjLj7Lc9Thf7Rd9">
            Utsatta EU-medborgare har blivit en del av livet i de flesta
            svenska städer under de senaste åren. Den fattigdom och utsatthet
            de representerar är en påminnelse om de orättvisor och den diskriminering
            som finns i samhället, som många helst vill slippa se. Av den
            anledningen har de kommit att ses som ett problem, något som ska
            bort från ”våra gator”. Regeringen har hanterat frågan genom att
            tillsätta två nationella sam­ordnare som framför allt ägnat sig
            åt att avråda människor från att ge pengar till de som tigger,
            rekommendera kommuner och landsting att inte erbjuda vård, skola
            och socialt stöd åt gruppen samt skönmåla situationen i hemländerna.
          </p>
          <p xml:id="i-43LwoiLhMtrk8mbkUPN8xN">
            Tidigare låg ansvaret för frågorna hos det statsråd som också
            hade ansvar för frågor om hemlöshet, äldre, jämställdhet och barn.
            Nu ligger det hos inrikesminister Mikael Damberg. Trots att gruppen
            i första hand söker försörjning har det aldrig varit arbets­marknadsministern
            som haft ansvar för deras situation, och de nationella samordnarnas
            uppdrag har haft litet till inget fokus på att ordna möjligheter
            till försörjning.
          </p>
          <p xml:id="i-AfLmzTSyJVAbhmtNeqxqbG">
            Valet att lägga frågan på inrikesministern och att man anställt
            en före detta polis som saknar erfarenhet av antidiskriminerings-
            och socialt inkluderingsarbete som nationell samordnare bör ses
            som tecken på att situationen för utsatta EU-medborgare framför
            allt ses som en fråga om människohandel och annan form av kriminell
            exploatering. Detta trots att det är en väldigt liten del av gruppen
            som är drabbade av människohandel.
          </p>
          <p xml:id="i-96Qfe3onXSQVPUR3BnVnkE">
            Dagens debatt om de utsatta EU-medborgarna har kommit att domineras
            av krav på tiggeriförbud och flera kommuner har infört lokala
            förbud. Vänsterpartiet är mycket kritiskt till idén att förbjuda
            folk att be om hjälp.
          </p>
          <p xml:id="i-NwNqKtv9oZSHFv3Qo8rcvW">
            Regeringen lyfter också ofta fram de samarbeten och avtal man
            har med Rumänien och Bulgarien, där de flesta i gruppen är medborgare.
            Vänsterpartiet anser att samarbete med länderna är viktigt, men
            de befintliga överenskommelserna löser på inga sätt de problem
            som finns i ländernas sätt att behandla gruppen.
          </p>
          <p xml:id="i-TxafWtqUQHCS9i4U8WdEGb">
            Vänsterpartiet menar att situationen för utsatta EU-medborgare
            i Sverige är ett nationellt ansvar som vilar på regeringen. Även
            om en stor del av de insatser som rör gruppen utförs av landets
            regioner och kommuner är det regeringens uppgift att ge förutsättningar
            för att genomföra insatserna på ett korrekt och effektivt sätt.
            För detta krävs tydliga och rättighetsbaserade riktlinjer som
            garanterar en likvärdig behandling och att tillräckliga resurser
            tillskjuts.
          </p>
          <head xml:id="i-LK5AfxYP92qjUp64QL8p3" type="h2">
            3.1 Uppehållsrätt
          </head>
          <p xml:id="i-4t2Wj134AzKizXZCAJQ5dE">
            Den fria rörligheten för EU-medborgare, eller unionsmedborgare,
            är en viktig grund­princip inom EU-rätten. Den innebär att alla
            unionsmedborgare har rätt att röra sig mellan medlemsländerna
            och att vistas i andra stater i upp till tre månader utan andra
            tillstånd än en giltig legitimation. Det finns inga krav på försörjning
            eller egna tillgångar för uppehållsrätt under denna tid. Unionsmedborgaren
            kan också lämna landet och sedan återvända direkt och därmed få
            rätt att vistas ytterligare tre månader i Sverige. Det innebär
            att en person i praktiken kan vistas stora delar av året i Sverige
            på tids­begränsad uppehållsrätt.
          </p>
          <p xml:id="i-5MeGFt3EMwTRYhwwyiM2Q6">
            Unionsmedborgare kan också få rätt att stanna längre än dessa
            tre månader om hen uppfyller vissa krav. Detta kallas förlängd
            uppehållsrätt. Villkoren som en person måste uppfylla för förlängd
            uppehållsrätt är att antingen vara arbetstagare eller egenföretagare
            i Sverige, vara aktivt arbetssökande med reell möjlighet till
            anställning, studera vid erkänd utbildningsanstalt och ha tillräckliga
            tillgångar för försörjning samt ha en heltäckande sjukförsäkring
            eller ha tillräckliga resurser för att inte bli en orimlig belastning
            för landets socialförsäkringssystem och dessutom ha en heltäckande
            sjuk­försäkring. Den som haft uppehållsrätt i Sverige under en
            period av fem år kan få permanent uppehållsrätt.
          </p>
          <p xml:id="i-MkpTetnMDFebtAoizS9mBR">
            Eftersom unionsmedborgare inte registreras när de reser in i
            eller ut ur Sverige vet myndigheterna inte om de har varit i landet
            i mer eller mindre än tre månader och således inte heller om de
            har rätt att vistas i Sverige. Det finns inte heller några rutiner
            för hur man ska hantera och i vissa fall utvisa EU-medborgare
            som saknar uppehållsrätt.
          </p>
          <p xml:id="i-C4gsUyzwufDAsKcsKxSksE">
            Både statliga och kommunala strategier för att bemöta utsatta
            EU-medborgare är utformade utifrån föreställningen att de bor
            här i högst tre månader. I praktiken lever en stor del av gruppen
            här under betydligt längre tid, i vissa fall med tillfälliga avbrott
            för att återvända till sina hemländer. EU-rätten slår fast rätten
            till likabehandling för EU-medborgare som vistas i ett annat land
            under tre månader, med två undantag. Ett av dem är relevant i
            detta fall och säger att de inte har rätt till stöd från socialtjänsten.
            Å andra sidan finns det inget som säger att staterna inte får
            ge sådant stöd.
          </p>
          <p xml:id="i-2Yf38eTF2ahz54UdLxQehi">
            Sammantaget innebär detta att den rättsliga statusen för utsatta
            EU-medborgare som lever i Sverige i längre än tre månader är oklar.
            Enligt vissa tolkningar bör denna grupp betraktas som papperslösa
            eftersom de lever i Sverige utan lagligt stöd. Andra menar att
            detta är en felaktig tolkning eftersom den fria rörligheten gör
            att EU-medborgare inte kan vara papperslösa inom unionen. Hur
            gruppen ska betraktas är viktigt eftersom papperslösa har rätt
            till subventionerad vård som inte kan anstå och papperslösa barn
            har rätt till kostnadsfri vård och skolgång.
          </p>
          <p xml:id="i-DNL2PQb1qUm6STV275r7YE">
            Vänsterpartiet menar att den rättsliga statusen för utsatta EU-medborgare
            behöver klargöras. Vi står bakom tremånadersgränsen i uppehållsrätten.
            Dock anser vi att möjligheterna till insatser och stöd till utsatta
            EU-medborgare behöver klargöras och anpassas efter en verklighet
            där de som uppehåller sig längre tid i Sverige – antingen genom
            att nyttja sin uppehållsrätt under en längre period, med kortare
            uppehåll i hemlandet, eller genom att nyttja sin rätt att vistas
            i 6 månader för att söka arbete. Människor som de facto uppehåller
            sig i Sverige, och inte endast är på genomresa, bör exempelvis
            vara berättigade till socialt stöd enligt socialtjänstlagen och
            sjukvård på åtminstone samma nivå som papperslösa. Det bör säkerställas
            att barn aldrig förfördelas till följd av föräldrarnas juridiska
            status. De bör få tillgång till kostnadsfri skolgång, vård och
            avgiftsfria läkemedel om deras föräldrar uppehåller sig här för
            att försörja familjen.
          </p>
          <p xml:id="i-QyL26Q1wGnrvJhUeL4qqGL">
            Regeringen bör tydliggöra den rättsliga statusen för utsatta
            EU-medborgare som lever i Sverige i längre än tre månader, med
            utgångspunkt i de människorätts­konventioner Sverige är bundet
            av. Detta bör riksdagen ställa sig bakom och ge regeringen till
            känna.
          </p>
          <p xml:id="i-LJ1A9nhBP47iQapqH9srDz">
            Vänsterpartier ser även ett behov av att förtydliga ansvarsfördelningen
            mellan staten, kommunerna och regionerna. Regeringen bör återkomma
            med förslag om att stärka det statliga ansvaret och den regionala
            samordningen för utsatta EU-medborgare i syfte att underlätta
            kommunala insatser. Detta bör riksdagen ställa sig bakom och ge
            regeringen till känna.
          </p>
          <head xml:id="i-UcRDysmbsnLPAXiLTG2YWs" type="h2">
            3.2 Boende
          </head>
          <p xml:id="i-65FwdWxa1NLwDNAwDrk1aJ">
            För Vänsterpartiet är bostaden en social rättighet. Det fastslås
            även i för Sverige bindande människorättskonventioner som FN:s
            konvention om ekonomiska, sociala och kulturella rättigheter.
            Det innebär att alla människor ska ges likvärdiga möjligheter
            att leva i goda bostäder i bra miljöer till rimliga kostnader.
            Bostaden utgör en viktig förut­sättning för människors möjligheter
            att förverkliga sina livsprojekt. Att vara utan bostad är att
            vara berövad rätten till ett fullgott liv. I dag råder det en
            akut bostadsbrist i stora delar av Sverige, inte minst i storstadsregionerna.
            Hemlösheten slår hårdast mot människor som har små ekonomiska
            resurser och som inte är attraktiva på dagens bostadsmarknad.
            Orsakerna till hemlöshet och utestängning från bostadsmarknaden
            kan finnas på både strukturell, institutionell och individuell
            nivå.
          </p>
          <p xml:id="i-RncT7hX1yf95FYbTt2j4kU">
            Sedan 2009 – då den nationella hemlöshetsstrategin för 2007–2009
            löpte ut – har Sverige saknat en nationell hemlöshetsstrategi.
            Detta har lett till att det förebyggande arbetet med att motverka
            hemlösheten inte kunnat samordnas och effektiviseras till­räckligt
            och inte heller kunnat följas upp av staten.
          </p>
          <p xml:id="i-7TfBhdAuNuGokdcZU1Vdeg">
            Enligt Stockholms stadsmission har flera av våra nordiska grannländer
            på ett effektivt sätt arbetat med hemlöshetsproblematiken genom
            nationella hemlöshets­strategier. Stockholms stadsmission efterlyser
            därför en nationell hemlöshetsstrategi som både inkluderar bostadsförsörjningsperspektivet
            och socialtjänstperspektivet. Strategin bör också innehålla ett
            mål för antalet bostäder och en återkommande ut­värdering av vad
            kommunerna gör för att minska hemlösheten, enligt på förhand definierade
            kriterier där varje kommuns åtagande och resultat redovisas. Även
            Amnesty har efterfrågat en ny nationell hemlöshetsstrategi.
          </p>
          <p xml:id="i-JWGhH1KG7AvFbvSLdS6V6t">
            Vänsterpartiet har återkommande motionerat om att regeringen
            ska ta fram en nationell handlingsplan med en nollvision för hemlösheten.
            En generell välfärd som omfattar alla utgör det starkaste skyddet
            för hela samhället, inkluderat de allra mest utsatta. En nationell
            handlingsplan med en nollvision om hemlöshet skulle innebära ett
            starkare skydd mot hemlöshet för alla människor i Sverige, inkluderat
            utsatta EU-medborgare.
          </p>
          <p xml:id="i-GVUexY98C3CAARLqTCd3y9">
            Regeringen ska ta fram en nationell handlingsplan mot hemlöshet
            med en nollvision för hemlösheten. Detta bör riksdagen ställa
            sig bakom och ge regeringen till känna.
          </p>
          <p xml:id="i-WTxChSdkggA31KDNA89qLt">
            Inom ramen för en handlingsplan mot hemlöshet måste situationen
            för de mest utsatta adresseras explicit. De utsatta EU-medborgarnas
            situation är ett nationellt ansvar, men det måste mötas lokalt,
            där människorna finns. Även kommunerna bör därför ta fram handlingsplaner
            för att bekämpa hemlöshet, med ett tydligt statligt stöd. Vänsterpartiet
            anser att staten bör bidra med finansiering för boenden för utsatta
            EU-medborgare men att utformningen av dem bör vara kommunernas
            ansvar. Detta för att de ska kunna utformas utifrån de lokala
            behoven, som kan variera. Vänsterpartiet vill därför se att ett
            statligt anslag som kommunerna kan söka pengar ifrån för att ordna
            boenden åt de mest utsatta, inklusive hemlösa EU-medborgare, införs
            på sikt. Medel från anslaget bör ställa visst krav på medfinansiering
            och insatserna skulle med fördel kunna samordnas med en utvidgning
            av EU:s sociala fonder, som beskrivs längre fram i motionen. Vi
            vill också bidra till att skapa öppna center, där människor i
            gruppen kan får råd, stöd och där utomstående kan samlas för att
            långsiktigt lära känna gruppen och deras situation.
          </p>
          <p xml:id="i-9JZ8szuvkvDDNdzohiwrb9">
            Regeringen bör återkomma med förslag om nationellt ansvar för
            utsatta EU-medborgares boende och undersöka möjligheterna att
            på sikt införa ett statligt anslag som kommunerna kan söka pengar
            från för att ordna boenden åt de mest utsatta, inklusive hemlösa
            EU-medborgare. Detta bör riksdagen ställa sig bakom och ge regeringen
            till känna.
          </p>
          <head xml:id="i-9Z8y3ETYtzRMgKU8vUfv2H" type="h2">
            3.3 Rätt till skolgång
          </head>
          <p xml:id="i-TdctEFqwdgEyA8waUjB2iV">
            Vilken rätt barn till utsatta EU-medborgare har till skolgång
            i Sverige skiljer sig från kommun till kommun. 2013 infördes en
            bestämmelse i skollagen som ger barn till personer som befinner
            sig i Sverige utan tillstånd, så kallade papperslösa, rätt till
            skolgång. Utsatta EU-medborgarna nämns inte specifikt i förarbetena
            till lagen, vilket av bland annat SKL har tolkats som att lagen
            inte gäller dem. SKL menar att det ändå står kommunerna fritt
            att erbjuda gruppen skolgång.
          </p>
          <p xml:id="i-Dxu5z8FvPdXmiXiT7z3t4h">
            Lotta Lerwall, docent i offentlig rätt, menar att det saknas
            rättsligt stöd för att neka barnen utbildning och att de som gör
            det således bryter mot lagen. Att gruppen inte nämns i förarbetena
            betyder inte att den ska undantas rätten till skolgång. Hon menar
            vidare att det framgår av skollagen att EU-medborgare som saknar
            uppehållsrätt ingår i gruppen papperslösa. Vidare menar Lotta
            Lerwall att tremånadersgränsen för uppehålls­rätten inte säger
            någonting om rätten till utbildning.
          </p>
          <p xml:id="i-8aRmPSWrwFXRmpPdQSY8ZQ">
            Civil Rights Defenders hänvisar till ett beslut från Skolinspektionen
            från januari 2015 som säger att barn som vistats i kommunen längre
            än tre månader inte ska nekas skolgång. De har alltså rätt att
            gå i skolan här. Det finns dock situationer där kommu­nernas skyldighet
            att erbjuda utbildning är oklar. Det handlar framförallt om de
            barn vars föräldrar vistas här vid upprepade tillfällen, och som
            i praktiken är här under lång tid men med kortare uppehåll. Barnombudsmannen
            samt Unicef har båda uttryckt oro över att barn nekas skolgång
            trots att det i barnkonventionen är tydligt vad som gäller. Precis
            som SKL påpekar Civil Rights Defenders att kommuner alltid har
            en möjlighet att erbjuda utbildning enligt skolförordningen. De
            menar också att kommuner har ett ansvar att se till att deras
            myndighetsutövning genomsyras av Sveriges internationella människorättsåtaganden.
          </p>
          <p xml:id="i-4UGH9vggdf4nGNyRxWV27a">
            FN:s barnrättskommitté, som övervakar efterlevnaden av barnkonventionen,
            är tydlig med att rätten till skolgång gäller alla barn, inklusive
            barn som är icke-med­borgare eller papperslösa. Vänsterpartiet
            menar att Sverige bryter mot sina inter­nationella åtaganden när
            inte alla barn, inklusive barn som är utsatta EU-medborgare, erbjuds
            skolgång här. Utbildning är en central del i att bryta den fattigdom
            och utsatthet som gruppen lever i. Att fortsätta exkludera och
            diskriminera utsatta EU-medborgare kommer aldrig vara vägen till
            inkludering eller mindre utsatthet.
          </p>
          <p xml:id="i-K3ogHBQ8T8Zooivrv4gWjo">
            Regeringen bör återkomma med förtydliganden om kommunernas skyldighet
            att erbjuda skolgång i enlighet med barnkonventionen. Detta bör
            riksdagen ställa sig bakom och ge regeringen till känna.
          </p>
          <head xml:id="i-8ptSZU1rUwfdzuhJE6squw" type="h2">
            3.4 Rätt till sfi
          </head>
          <p xml:id="i-WbT176bUJTGYhYAZ9Jnct1">
            Svenska för invandrare (sfi) är en kvalificerad språkutbildning
            inom den kommunala vuxenutbildningen. Sfi syftar till att ge vuxna
            personer med annat modersmål än svenska grundläggande kunskaper
            i svenska språket, samt möjligheten att lära sig och utveckla
            ett funktionellt andraspråk. Sfi ska också ge språkliga redskap
            för kommuni­kation och ett aktivt deltagande i vardags-, samhälls-
            och arbetsliv. Utbildningen karaktäriseras av att eleven utvecklar
            en kommunikativ språkförmåga. Det innebär att kunna kommunicera
            både muntligt och skriftligt utifrån sina behov. Utgångspunkten
            för utbildningen ska vara den enskildes behov och förutsättningar.
          </p>
          <p xml:id="i-FmzDRU2ok1iRLSaBV6Ptnc">
            Den som är bosatt i landet har, fr.o.m. andra kalenderhalvåret
            det år hen fyller 16 år, rätt till sfi om hen också saknar de
            grundläggande kunskaper i det svenska språket som utbildningen
            syftar till att ge. Det är kommunernas ansvar att anordna sfi
            och erbjuda utbildningen till målgruppen. Samtidigt har staten
            ett stort ansvar i att ge kommunerna goda förutsättningar att
            bedriva verksamheten, både ekonomiskt och genom sam­ordning.
          </p>
          <p xml:id="i-V4iAvsjExDGtUUzt8ffA14">
            I praktiken skiljer sig rätten att delta i sfi från kommun till
            kommun. Tolkningen av vem som anses bosatt i kommunen verkar variera.
            I Linköping krävs folkbokföring, medan unionsmedborgare kan skriva
            in sig och delta i undervisningen i både Malmö och Uppsala. För
            att få ett slutbetyg krävs dock att personen har ett personnummer.
          </p>
          <p xml:id="i-UzhPHmQjgmmJLa8QFbujBs">
            Vänsterpartiet menar att rätten till sfi bör utökas så att den
            omfattar fler. Regeringen bör återkomma med förtydligande av rätten
            att läsa sfi så att utsatta EU-medborgare inkluderas. Detta bör
            riksdagen ställa sig bakom och ge regeringen till känna.
          </p>
          <head xml:id="i-4xpXk58J4TzyPoS6ZH42VE" type="h2">
            3.5 Rätt till sjukvård
          </head>
          <p xml:id="i-H3aovZN7FE2z2KtFka3k5H">
            Tillgång till vård, utan diskriminering, är en mänsklig rättighet
            som Sverige har skyldighet att tillförsäkra alla som befinner
            sig här. Vänsterpartiet anser mot den bakgrunden att tillgång
            till vård för alla måste säkerställas. Det finns idag grupper
            som riskerar att falla utanför samhällets skyddsnät, utan möjlighet
            till subventionerad vård. Till denna riskgrupp hör utsatta EU-medborgare.
            De humanitära konsekvenserna av utebliven vård är allvarliga.
            Det kan exempelvis handla om kroniska sjukdomar som diabetes,
            hjärt- och kärlsjukdomar som obehandlade över tid leder till ökat
            lidande och förhöjd dödlighet. Hos gravida kvinnor utan tillgång
            till vård ökar riskerna för förlossningskomplikationer vilket
            påverkar båda mammor och barn.
          </p>
          <p xml:id="i-FYHtogrhKAocSjJ2h7ySwq">
            Sedan den 1 juli 2013 gäller lagen (2013:407) om hälso- och sjukvård
            till vissa utlänningar som vistas i Sverige utan nödvändiga tillstånd.
            Lagen säger att landstingen ska erbjuda subventionerad vård och
            tandvård till personer som vistas i Sverige utan stöd av myndighetsbeslut
            eller författning. Vidare ska personer under 18 år erbjudas vård
            i samma omfattning som folkbokförda barn. För personer över 18
            år ska vård som inte kan anstå, mödrahälsovård, vård vid abort,
            preventivmedelsrådgivning erbjudas. De som omfattas av lagen ska
            även erbjudas subventionerade läkemedel och en hälsounder­sökning.
          </p>
          <p xml:id="i-FdjrbdcGuj83PSz56AecEz">
            Vissa regioner tolkar lagen som att den omfattar utsatta EU-medborgare
            som vistats i Sverige i mer än tre månader, med motiveringen att
            de då skulle räknas som pappers­lösa. I de flesta regioner görs
            dock inte den tolkningen och EU-medborgare, utan det europeiska
            sjukförsäkringskortet, förväntas därmed betala full kostnad för
            vård. Oklarheten är inbyggd i lagstiftningen eftersom förarbetena
            säger att unionsmedborgare ”undantagsvis” och ”i enstaka fall”
            kan omfattas, utan att tydliggöra undantagen. Det leder till att
            regionerna hanterar frågan olika och att informationen om huruvida
            en EU-medborgare kan räknas som papperslös i många fall är otydlig.
            Det gör det svårt för vårdpersonalen att veta vad som faktiskt
            gäller.
          </p>
          <p xml:id="i-5XhFy3tq2pxqGPR8cBJVu8">
            Röda Korset har i rapporten ”Kunskap och vägledning, en förutsättning
            för god vård” från 2018 kartlagt hur regionerna hanterar frågan
            utifrån den information som ges på deras hemsidor. Vid kartläggningen
            hade fem regioner en officiell policy att ge subventionerad vård
            till EU-medborgare. En region hade gjort en egen avgränsning kring
            möjlighet till vård som inkluderade mödravård, abort och preventivmedel
            och i övrigt tillämpade regionen Socialstyrelsens förtydligande
            som ger en möjlighet för EU-medborgare att inkluderas som papperslösa
            inom vården. Sex regioner uppgav att EU-medborgare inte ska räknas
            som papperslösa. Tio regioner hade ingen tydlig digital information
            om gruppen.
          </p>
          <p xml:id="i-XGzJiCeAVsrizY3SQKvYu5">
            En annan otydlighet i lagstiftningen gäller begreppet vård som
            inte kan anstå. Sedan lagändringen 2013 har flertalet idéburna
            organisationer och vårdgivarorganisationer lyft problemet med
            otydligheten i lagstiftningen och vilken vård begreppet egentligen
            omfattar. I juni 2014 gick 23 förbund och föreningar knutna till
            sjukvården samman i en gemensam skrivelse – Rätt till vård initiativet
            – kring begreppet vård som inte kan anstå. I skrivelsen uppmanar
            de anställda inom sjukvården att ge vård på lika villkor, efter
            behov och enligt vetenskap och beprövad erfarenhet. Statskontoret
            framhåller i en utredning av lagen om vård för papperslösa från
            2016 att begreppet vård som inte kan anstå ökar risken för att
            vårdpersonal gör olika bedömningar av vilken vård papperslösa
            ska erbjudas. Statskontoret pekar vidare på otydligheten kring
            huruvida EU-medborgare omfattas av lagen, och att detta måste
            förtydligas.
          </p>
          <p xml:id="i-SaEvCcLzsvva7i5viiWdaZ">
            Otydligheter kring vem som omfattas av lagen och vilken vård
            den ger rätt till skapar framförallt osäkerhet för den enskilde
            i kontakten med vården och riskerar leda till ökad ohälsa och
            utsatthet. Otydligheterna leder också till att vårdpersonal hamnar
            i en svår situation där de tvingas fatta svåra beslut utan tydlig
            vägledning.
          </p>
          <p xml:id="i-7SNLnb9hRntVHumVWoEAWS">
            Vänsterpartiet anser att vård ska ges efter behov. Utgångspunkten
            är alla människors rätt till vård. Barn som de facto uppehåller
            sig i Sverige, och inte endast är på genom­resa bör omfattas av
            fria läkemedel. Vi vill att det ska finnas pengar nationellt att
            för­dela till regioner för att täcka kostnaderna.
          </p>
          <p xml:id="i-YRYYkUxaZaLEPnjhczqpG4">
            Regeringen bör återkomma med förslag på lagstiftning som klargör
            att alla unions­medborgare i Sverige, både under de första tre
            månaderna i Sverige och därefter, och oberoende av om de har det
            europeiska sjukförsäkringskortet, har rätt till subventione­rad
            hälso- och sjukvård åtminstone i samma omfattning som så kallade
            papperslösa. Detta bör riksdagen ställa sig bakom och ge regeringen
            till känna.
          </p>
          <head xml:id="i-9W7PRR5hJdMKjNpYscGZFp" type="h2">
            3.6 Socialt bistånd
          </head>
          <p xml:id="i-7TtfixTQZ4VEuQxywTZq8K">
            Enligt socialtjänstlagen är den kommun där en person bor ansvarig
            för att ge stöd till personen så länge det inte är klart att en
            annan kommun har denna skyldighet. I dessa fall är kommunen där
            personen bor endast skyldig att ge nödbistånd. Lagen gör ingen
            åtskillnad utifrån medborgarskap. Enligt Socialstyrelsen är dock
            rätten till stöd enligt socialtjänstlagen beroende av om personen
            i fråga har rätt att vistas i Sverige. Den som inte har denna
            rätt är endast berättigad till nödbistånd, enligt Socialstyrelsen,
            varför socialtjänsten måste utreda om personen i fråga har rätt
            att visats i landet innan stöd beviljas.
          </p>
          <p xml:id="i-36WCCg799QA4dSM9dHrkBu">
            Vissa experter har kritiserat denna hållning och menar att det
            är en felaktig tolkning av socialtjänstlagen. Socialstyrelsen
            hållning baseras på en dom från 1995 i Regerings­rätten (numera
            Högsta förvaltningsdomstolen), som baserades på den tidigare social­tjänstlagen,
            varför det är tveksamt om tolkningen bör ses som relevant idag
            och för dessa fall som är annorlunda än det som behandlades i
            domen. I det nödbistånd som gruppen har rätt till enligt Socialstyrelsens
            tolkning ingår akuta insatser som mat, boende några nätter, mediciner
            och biljetter för att resa hem.
          </p>
          <p xml:id="i-GnaAo3CDvg42mzs9dJ3mVJ">
            I de riktlinjer som reglerar hur kommunerna ska agera i dessa
            fall – Socialstyrelsens riktlinjer för socialt stöd till EU/EES-medborgare
            och riktlinjer från SKL – görs inga referenser till de internationella
            konventioner Sverige är bundet av och de rättigheter vi därigenom
            är skyldiga att upprätthålla. Civil Rights Defenders har i sin
            analys av rättsläget kommit fram till att utsatta EU-medborgare,
            efter behovsprövning, har samma rätt till socialt bistånd som
            svenska medborgare. Vänsterpartiet anser att det är problematiskt
            att Socialstyrelsens bedömning vilar på så svagt underlag. Att
            de konventioner Sverige är bundet av inte får praktiskt genomslag
            när frågor om socialt bistånd till utsatta EU-medborgare är oacceptabelt.
            Rätten till socialt bistånd för människor som de facto uppehåller
            sig i Sverige, och inte endast är på genomresa, bör ses över.
          </p>
          <p xml:id="i-93Zgh5n1cakRnLewESpKBh">
            Regeringen bör se över rätten till socialt bistånd för människor
            som de facto uppe­håller sig i Sverige, och inte endast är på
            genomresa enligt de konventioner Sverige är bundet av. Detta bör
            riksdagen ställa sig bakom och ge regeringen till känna.
          </p>
          <head xml:id="i-TbLRSDFDibAGERztdWEwJv" type="h2">
            3.7 Strategier för romsk inkludering
          </head>
          <p xml:id="i-MsywpDtiwXGVC91rKMpqjW">
            I februari 2012 tog regeringen beslut om en samordnad och långsiktig
            strategi för romsk inkludering för perioden 2012 till 2032. Den
            tjugoåriga strategin är tänkt att fungera som en förstärkning
            av minoritetspolitiken och regeringen har för 2016 till 2019 avsatt
            ca 58 miljoner kronor för åtgärder för romer, utöver de ordinarie
            medel som finns för de nationella minoriteterna. Vänsterpartiet
            föreslår i vår budgetmotion för 2020 en för­längning av dessa
            medel. Det övergripande målet för strategin är att den rom som
            fyller 20 år 2032 ska ha likvärdiga möjligheter i livet som den
            som är icke-rom. I strategin prioriteras kvinnor och barn i målgruppen
            samt romer som befinner sig i ett socialt och ekonomiskt utanförskap.
          </p>
          <p xml:id="i-FaRkn1dPyyWiLt12cEE1vt">
            Vänsterpartiet välkomnar regeringens initiativ för att främja
            romsk inkludering. Strategin för romsk inkludering utesluter uttryckligen
            de som endast är här under tre månader. Den som endast stannar
            i Sverige under en kort tid blir rimligen inte föremål för en
            långsiktig inkluderingsstrategi. Mer problematiskt är att strategin
            inte nämner de romer som är EU-medborgare utan uppehållsrätt och
            lever i Sverige en längre tid. Det beror sannolikt på föreställningen
            om att unionsmedborgare endast stannar i tre månader och att det
            är gränsen för deras uppehållsrätt. Som nämns ovan är den föreställningen
            felaktig. De utsatta EU-medborgare som är romer och vistas en
            längre tid i Sverige, ibland med avbrott för vistelser i sina
            hemländer, kan mycket väl vara en rimlig mål­grupp för den långsiktiga
            strategin för romsk inkludering. Samma problematik finns även
            i flera lokala strategier för romsk inkludering, då de är inspirerade
            av den nationella strategin.
          </p>
          <p xml:id="i-Ras2RhCttWj3oeyBAMcBeB">
            Vänsterpartiet menar att den långsiktiga strategin för romsk
            inkludering bör ses över i detta avseende. Regeringen bör se över
            strategin för romsk inkludering i syfte att tydliggöra målgruppen
            och inkludera de som vistas under längre perioder i Sverige. Detta
            bör riksdagen ställa sig bakom och ge regeringen till känna.
          </p>
          <head xml:id="i-KFRDH2AtKAbYKbE6V5dd2J" type="h2">
            3.8 Nationella samordnare
          </head>
          <p xml:id="i-DP24A9k8nj8tnKT6WAXPew">
            Regeringen har valt att hantera förekomsten av utsatta EU-medborgare
            i Sverige genom att tillsätta nationella samordnare. Den första
            samordnaren, Martin Valfridsson, tillsattes i januari 2015. Ett
            år senare presenterade han sin slutredovisning genom rapporten
            Framtid sökes – Slutredovisning från den nationella samordnaren
            för utsatta EU-medborgare (SOU 2016:6). I slutredovisningen ger
            Valfridsson sin tolkning av det rättsliga läget för EU-medborgare
            som vistas tillfälligt i Sverige. Samordnaren tolkar lagen såsom
            att utsatta EU-medborgare varken har rätt till sjukvård eller
            skolgång, eller att bosätta sig på allmän plats. Vidare menar
            utredaren att det offentliga inte bör erbjuda skolgång och vara
            restriktiva med sjukvård för denna grupp, samt avhysa dem som
            bosätter sig på offentlig plats.
          </p>
          <p xml:id="i-TTdihmD59qe5S92TZz8CCg">
            Slutredovisningen möttes av kraftig kritik från civilsamhällesorganisationer,
            människorättsförsvarare och oss i Vänsterpartiet. Civil Rights
            Defenders menar att utredningen missat människorättsperspektivet
            samt tolkar EU:s rörlighetsdirektiv på fel sätt. De hänvisar framför
            allt till FN:s konvention om medborgerliga och politiska rättigheter
            (MOP-konventionen), FN:s konvention om ekonomiska, sociala och
            kulturella rättigheter (ESK-konventionen) och FN:s barnkonvention.
            Enligt ESK-konventionen är Sverige skyldigt att erbjuda vård (till
            rimlig kostnad) och kostnadsfri och tillgänglig skolgång samt
            rätt till bostad och rätt att inte utsättas för godtyckliga avhysningar.
            MOP slår fast rätten till rättvis behandling och frihet från godtyckliga
            eller olagliga gripanden osv. Även Rädda Barnen och Barnombudsmannen
            står bakom kritiken mot utredningens tolkning av barnkonventionen.
          </p>
          <p xml:id="i-NnJFji7WbDCnZXMgUx2LuE">
            Utgångspunkterna i utredningen är att de utsatta unionsmedborgarnas
            närvaro i Sverige är problemet. Vänsterpartiet menar att problemet
            är deras utsatthet. Eftersom regeringen inte kommenterat utredningen
            eller tagit några initiativ utifrån den, mer än att fortsätta
            samordningen, finns en risk att pressade kommunpolitiker tolkar
            den som att det är fritt fram att avhysa folk och att de bör nekas
            skolgång. Att regeringen fort­farande inte velat tydliggöra vilka
            rättigheter som utsatta EU-medborgare har är en svaghet.
          </p>
          <p xml:id="i-Cq7vMYvMjbXWuygPBkZ4KZ">
            Valfridsons rapport presenterade inte heller något svar på vad
            som ska göras och ger inga förslag på ny politik. De åtgärder
            som lades fram var uppdrag åt länsstyrelsen i Stockholm att samverka
            med de övriga länsstyrelserna i landet för att följa situationen.
            Det kan knappast anses tillräckligt.
          </p>
          <p xml:id="i-UMuUiuivJS1yh5XCzoWFo8">
            För att ta arbetet vidare anställde Länsstyrelsen i Stockholm
            Claes Ling-Vannerus som ny nationell samordnare för utsatta EU-medborgare.
            Hans uppdrag syftar till att stärka samordningen och samarbetet
            mellan berörda myndigheter, kommuner och civilsamhället samt andra
            som interagerar med gruppen. Han ska också utveckla metoder och
            stöd för att underlätta deras arbete och underlätta samarbetet
            med hem­länderna. Han har dock inga instruktioner om att konsultera
            eller samverka med gruppen utsatta EU-medborgare eller att stärka
            skyddet för deras mänskliga rättigheter.
          </p>
          <p xml:id="i-8WSFTVgCGNywFZb19P4QYt">
            Dessa brister blir mycket påtagliga i den delrapport som Claes
            Ling-Vannerus presenterat som en del av sitt uppdrag. Rapporten
            nämner inga kontakter med den berörda gruppen och slår återkommande
            fast att gruppens legala status är oklar, utan att förslå någon
            åtgärd för att klargöra denna oklarhet. Rapporten beskriver inte
            heller hur frågan påverkas av de konventioner Sverige är bundet
            av.
          </p>
          <p xml:id="i-83asbnMvBXXU3iJqpiyYB9">
            Vänsterpartiet är mycket kritiskt mot regeringens hantering av
            frågan, både vad gäller valet av samordnare, hur uppdragen styrts
            och hur deras slutsatser hanterats. Sammantaget tycks regeringen
            sakna verklig vilja att komma åt själva grund­problematiken. Istället
            för att rikta in sig på den diskriminering och utsatthet som gruppen
            lever med verkar avsikten vara att sopa undan frågan och på olika
            sätt göra livet lite svårare för de utsatta EU-medborgare som
            lever i Sverige.
          </p>
          <p xml:id="i-Ryy4WYdkymkcvMicSkJJG9">
            Vänsterpartiet vill se en politik som tar de verkliga problemen
            på allvar och försöker lösa dem med kraftfulla och konkreta åtgärder
            grundade i strategier för fattigdomsbekämpning, antidiskriminering
            och mänskliga rättigheter. När den nationella samordnarens uppdrag
            tar slut vid utgången av 2019 anser Vänsterpartiet att regeringen
            bör formulera om uppdragsbeskrivningen för nästa nationella samordnaren
            så att det har ett tydligt rättighetsperspektiv.
          </p>
          <p xml:id="i-JePVDk6JA1zgC17eUq7ihF">
            Regeringen bör formulera om uppdragsbeskrivningen för nästa nationella
            sam­ordnare så att den syftar till att minska utsattheten och
            fattigdomen hos utsatta EU-medborgare, med ett tydligt människorättsperspektiv.
            Detta bör riksdagen ställa sig bakom och ge regeringen till känna.
          </p>
          <head xml:id="i-KyutAEudJtnqcPg5Hu4mjY" type="h2">
            3.9 Tiggeriförbud
          </head>
          <p xml:id="i-Lz6zcGGoad2iBP3Jps8Ntg">
            Sedan en tid tillbaka har förbud mot tiggeri allt oftare förts
            fram som lösning på situationen med utsatta EU-medborgare. I september
            2019 hade förbud eller tillstånds­krav för tiggeri införts i fyra
            kommuner. Enligt en undersökning som Ekot genomfört kommer ytterligare
            nio kommuner genomföra någon form av begränsning av tiggeri –
            samtliga moderatstyrda. Ekot rapporterar också att kommunstyrelseordförande
            i ytterligare 16 kommuner öppnar för att begränsningar kan bli
            aktuella i framtiden, beroende på omständigheterna. Även om detta
            är en oroväckande utveckling handlar det om en ganska liten andel
            av landets 290 kommuner som valt att, eller överväger att, införa
            begränsningar av människors rätt att be om hjälp.
          </p>
          <p xml:id="i-XSy5jtBZ7BM4hmXv4ctXBN">
            Debatten om tiggeriförbud fick ny fart efter Högsta förvaltningsdomstolens
            dom som slog fast att Vellinge kommuns beslut att förbjuda tiggeri
            på vissa avgränsade platser är förenlig med ordningslagen. Till
            skillnad från underinstanserna menade Högsta förvaltningsdomstolen
            att kommunerna själva är bäst lämpade att bedöma vad som är ordningsstörande.
            Det krävs således inte att en viss företeelse faktiskt stör ordningen
            för att den ska kunna förbjudas, vilket samtliga underinstanser
            ansåg.
          </p>
          <p xml:id="i-HtMwBq8uouP5RsJVkQ5LiM">
            Domen har mött omfattande kritik, både politiskt och juridiskt
            motiverad. Dels för att beteenden som förbjuds och bötesbeläggs
            normalt är sådana som anses förkastliga av samhället. Att be om
            hjälp och vädja till andra människor om deras solidaritet skadar
            ingen. Förbudet riskerar leda till ännu mer utsatthet hos gruppen
            och ökad diskrimi­nering och antiziganism, samtidigt som det inte
            på något sätt förbättrar situationen för de utsatta EU-medborgare
            det är riktat mot.
          </p>
          <p xml:id="i-MzAXFKUexu8Gk5jvJMkkJs">
            Den juridiska kritiken handlar framför allt om att romer enligt
            Europadomstolen är en grupp vars rättigheter stater särskilt måste
            värna, mot bakgrund av den historiska diskrimineringen och de
            förföljelser som fortfarande drabbar dem. Samt att domen inte
            berör att tiggeri av internationella domstolar och människorättsorgan
            har betraktats som skyddad under yttrandefriheten. Att tigga är
            att offentligt kommunicera sitt behov av hjälp. Varje inskränkning
            av en sådan grundläggande frihet måste föregås av nogsamma avvägningar.
            Någon sådan avvägning görs inte i domen.
          </p>
          <p xml:id="i-L78CZAkXSmMiN34sh4BSnc">
            Frivilligorganisationer, såväl som polisen och den nationella
            samordnaren för utsatta EU-medborgare, vittnar om att de som tigger
            om pengar har fått en allt svårare tillvaro den senaste tiden.
            De får mindre pengar och utsätts för påhopp och hatbrott i högre
            utsträckning. De försämrade försörjningsmöjligheterna har också
            lett till att fler tvingas försörja sig genom prostitution eller
            kriminalitet. Sveriges Radios Ekot rapporterar om en tydlig koppling
            mellan det tillståndskrav som infördes i Eskilstuna kommun och
            ökade hot mot utsatta EU-medborgare. En kartläggning från Skånes
            stadsmission och Civil Rights Defenders visar att över hälften
            av Malmös romska tiggare har utsatts för hatbrott.
          </p>
          <p xml:id="i-KKrtrahsK2VSQAQsf5NT1">
            Vänsterpartiet tar tydligt avstånd från alla förslag som går
            ut på att förbjuda eller begränsa människor från att be om hjälp.
            Vänsterpartiet vill bekämpa fattigdomen, inte de fattiga. Med
            förbud och tillståndskrav förvärras utsattheten hos en redan mycket
            hårt prövad grupp. Vi menar att de kommuner som valt denna väg
            gör fel, men att ett stort ansvar ligger på regeringen. Dels för
            att den, trots över fyra år med nationella sam­ordnare inte presenterat
            några konstruktiva lösningar på de utsatta EU-medborgarnas situation.
            Men också för att regeringens företrädare genom sina egna uttalanden
            försvårar situationen för gruppen och misstänkliggör dem. Såväl
            statsministern som tidigare ansvarigt statsråd Åsa Regnér har
            avrått från att ge pengar till dem som tigger, och finansminister
            Magdalena Andersson sa våren 2018 att ”Alla som ger till tiggare
            ska veta att man riskerar att bidra till människohandel”. Sådana
            uttalanden är skadliga och leder till ökad stigmatisering av gruppen.
          </p>
          <p xml:id="i-434LMrHhHTTas2y5yUpryD">
            Vänsterpartiet menar att regeringen måste börja hantera de utsatta
            EU-medborgarnas situation utifrån ett människorättsperspektiv
            och med konstruktiva förslag i den riktning som presenteras i
            denna motion samt sätta stopp för förslag som handlar om att förbjuda
            eller begränsa rätten att be om hjälp på lokal såväl som nationell
            nivå.
          </p>
          <p xml:id="i-WVbFcb5Fp2zDDQAsnEyW9v">
            Regeringen bör återkomma med förslag om ny lagstiftning för att
            säkerställa rätten att be om hjälp. Detta bör riksdagen ställa
            sig bakom och ge regeringen till känna.
          </p>
          <head xml:id="i-Qr69ZKS1hqyiCJUzMXaxpi" type="h2">
            3.10 Sveriges relationer med ursprungsländer
          </head>
          <p xml:id="i-71Fabe7U6VSXY1ZR72zhPB">
            Sedan 2015 och 2016 har Sverige samförståndsavtal med Rumänien
            respektive Bulgarien om samarbete och utbyte av kunskap om barns
            rättigheter, jämställdhet och social välfärd. Samförståndsavtalen
            syftar till att stärka de bilaterala relationerna och fungera
            som plattform för utbyte i arbetet med utsatta grupper på olika
            nivåer. Den svenska regeringen har ofta lyft fram avtalens betydelse
            för att förbättra situationen för utsatta EU-medborgare i sina
            hemländer och på så vis försöka få färre att söka sig till Sverige.
          </p>
          <p xml:id="i-8dUqiATMPQP5rXfCjiNsdb">
            Avtalen har mött kraftig kritik från människorättsorganisationer
            och andra civil­samhällesorganisationer som arbetar med gruppen.
            De påpekar att inget av avtalen nämner marginaliseringen av romer
            i länderna och den fattigdom de lever under. Varken ordet diskriminering
            eller rom finns med i avtalen. Som beskrivits ovan i denna motion
            är antiziganismen utbredd i både Rumänien och Bulgarien. Romer
            utsätts för omfattande diskriminering och fattigdomen är utbredd
            inom gruppen som har väsentligt sämre levnadsvillkor än övriga
            medborgare.
          </p>
          <p xml:id="i-E67wYePFHsauUqZfzwAk9i">
            Romers deltagande i det politiska livet i Rumänien är begränsat.
            Likaså minoriteters möjligheter att utöva politiskt inflytande.
            Bland 40 000 lokala politiker i 302 kommuner finns endast 120
            företrädare från Romapartiet. Bland kandidaterna på listorna till
            Europaparlamentsvalet 2019 fanns inga romska politiker. Det råder
            en utbredd misstro mot myndigheter bland romer. Romska civilsamhällesorganisationer
            i Rumänien menar att förändring endast är möjlig om romers egenmakt
            stärks och om gruppens deltagande i politiken växer. På så vis
            kan attityder i samhället förändras. För att nå dit behöver den
            romska gruppen mer stöd för att kunna organisera sig politiskt.
            Det stöd som riktas till Bulgarien och Rumänien, framför allt
            genom EU-medel, har slussats in via den statliga budgeten och
            kan därmed inte sökas av grupper från civilsamhället. Mot bakgrund
            av utbredd korruption och antiziganism i både det rumänska och
            bulgariska samhället finns det anledning att ifrågasätta denna
            strategi.
          </p>
          <p xml:id="i-HaYSFM7P486M7XpG73tGUA">
            Vänsterpartiet menar att regeringen måste se över samarbetet
            med Rumänien och Bulgarien utifrån dessa insikter. Diskriminering,
            fattigdom och antiziganism måste adresseras öppet och insatser
            måste riktas mot att stärka den romska gruppen.
          </p>
          <p xml:id="i-Wm92DSjdzm6Tm7ov3dLhGh">
            Regeringen bör återkomma med en ny strategi för samarbetet med
            Rumänien och Bulgarien som adresserar fattigdom, diskriminering,
            antiziganism och stärker romers egenmakt. Detta bör riksdagen
            ställa sig bakom och ge regeringen till känna.
          </p>
          <head xml:id="i-KGvFd9uEk2gckGSeLNhdmf" type="h2">
            3.11 Polisens agerande
          </head>
          <p xml:id="i-FmXEEHGhtozUJPngYqYgzj">
            I september 2013 avslöjade Dagens Nyheter att polisen i Skåne
            hade fört ett register på över omkring 4 700 romer och personer
            med nära anknytning till romer. Civil Rights Defenders och elva
            romer som berördes av registret stämde staten och den 28 april
            2017 föll en historisk dom när Svea hovrätt slog fast att det
            handlade om etnisk diskrimi­nering. Registret har skadat förtroendet
            för polisen hos den romska gruppen. Upp­rättelsen som domen gav
            är av stor vikt.
          </p>
          <p xml:id="i-GZE9c29VdqjTHMwdDz7HPY">
            2018 fick polismyndigheten i uppdrag från regeringen att redovisa
            vilka åtgärder som tagits för att bekämpa hatbrott mot bland andra
            utsatta EU-medborgare. Bakgrunden är det allt hätskare klimat
            som utsatta EU-medborgare drabbats av de senaste åren, delvis
            till följd av införandet av tiggeriförbud och en allmänt mer påtaglig
            antiziganism. Den rumänske man som brukade tigga i Huskvarna och
            som dödades i augusti 2018 efter en lång tid av trakasserier är
            det mest extrema exemplet på konsekve­nserna av denna utveckling.
            Det läger som 2014 brann i Högdalen utanför Stockholm där en man
            dog i branden som sannolikt var anlagd och de rumänska romer som
            i Kista upprepade gånger utsatts av en man som attackerat dem
            med bensin är ytterligare exempel. Det finns många fler.
          </p>
          <p xml:id="i-Rk5Kgk55Fh4CMoJoCrEjDp">
            Därför väcktes vissa förhoppningar om förändring när polisen
            fick uppdraget att fokusera på hatbrott som drabbar utsatta EU-medborgare.
            Polismyndighetens redovisning av uppdraget i mars 2019 blev dock
            en besvikelse. Rapporten lyfter upp att gruppen är svår att nå
            på grund av dess skepsis mot myndigheter i stort och mot polisen
            i synnerhet. Det framkommer dock inte hur man försökt möta detta
            hinder. Organi­sationer som arbetar nära de utsatta EU-medborgarna
            har inte blivit tillfrågade om att bidra med att förmedla kontakter.
            Det framgår inte heller i rapporten om dialog verkligen förts
            med den berörda gruppen eller om något uppsökande arbete gjorts
            för att kartlägga de dagliga hotelser och hataktioner på svenska
            gator och torg som beskrivits i vittnesmål. Rapporten nämner inte
            heller om några faktiska utredningar har inletts rörande misstänkta
            hatbrott mot utsatta EU-medborgare.
          </p>
          <p xml:id="i-9DKRyjF5oiY5Bqr1jQEPs2">
            Amnesty har kritiserat polisen för att den i delar av landet,
            bland annat i Stockholms­regionen, tolkat ordningslagen felaktigt
            och regelbundet fört bort människor som tigger, men inte utgör
            någon störning av den allmänna ordningen. Polismyndighetens riktlinjer
            är motstridiga och otydliga i detta avseende, enligt Amnesty,
            och bör ses över.
          </p>
          <p xml:id="i-T5UP4SRksStxNenpau1ugJ">
            Vänsterpartiet menar att polisen måste bli bättre på att värna
            rättigheterna för denna mycket utsatta grupp. Arbete mot hatbrott
            måste stärkas och kontakten med gruppen förbättras.
          </p>
          <p xml:id="i-Txki7HVZzHi48XupSVwnuf">
            Regeringen bör i sina instruktioner till Polismyndigheten slå
            fast att polisen har en skyldighet att skydda minoritets- och
            marginaliserade grupper, som utsatta EU-medborgare, och i all
            sin verksamhet försäkra sig om en icke-diskriminerande tillämpning
            av lagen. Detta bör riksdagen ställa sig bakom och ge regeringen
            till känna.
          </p>
          <p xml:id="i-F8GpNwwJHkHQTXuoGj1crn">
            Den misstänksamhet som i gruppen finns mot polisen är befogad
            och ett hinder för polisens effektiva arbete. Här har Polismyndigheten
            en stor och viktig uppgift framför sig.
          </p>
          <p xml:id="i-6ZhxKqfAcFjX3WKt7meKbq">
            Regeringen bör ge Polismyndigheten i uppdrag att förbättra relationerna
            med utsatta EU-medborgare och den romska gruppen. Detta bör riksdagen
            ställa sig bakom och ge regeringen till känna.
          </p>
          <head xml:id="i-SRyAESwQm5kHBGB6MZsp22" type="h2">
            3.12 Arbetsmarknadspolitik
          </head>
          <p xml:id="i-PnhmXQsnH51hmNmhirPo8E">
            Enligt både Civil Rights Defenders och Amnesty visar flera rapporter
            och studier att de allra flesta utsatta EU-medborgare som kommer
            till Sverige gör det i hopp om att få arbete. Att tigga är inte
            syftet med resan, utan en konsekvens av att det saknas andra försörjningsmöjligheter.
            De typiska besökarna på Crossroads – en verksamhet för utsatta
            EU- och tredjelandsmedborgare som finns på flera håll i landet
            och drivs av bland andra Stadsmissionen – beskrivs som individer
            redo att söka vilken typ av arbete som helst. De flesta är män
            mellan 21 och 46 år och de har ofta sitt cv översatt på flera
            språk med sig. I många fall har de yrkesutbildning och flera yrkesår
            bakom sig, och av personerna i åldrarna 30 till 40 är det många
            som har flera års arbetserfarenhet som byggnadsarbetare eller
            hantverkare.
          </p>
          <p xml:id="i-SCwSg6ozRMqkGpGHUJCsaT">
            Rätten till arbete slås fast i FN:s konvention om ekonomiska,
            sociala och kulturella rättigheter (ESK-konventionen), artikel
            6. Sverige är enligt ESK-konventionen bland annat skyldigt att
            ”försäkra rätten till tillgång till anställning, särskilt för
            missgynnade och marginaliserade individer och grupper, vilket
            kan möjliggöra för dem att leva ett värdigt liv” och att ”undvika
            åtgärder i privat och offentlig sektor som resulterar i diskriminering
            och ojämlik behandling av missgynnade och marginaliserade individer
            och grupper eller som resulterar i försvagade skyddsmekanismer
            för sådana individer och grupper”. De åtgärder som konventionsstaterna
            specifikt ska vidta för att trygga rätten till arbete ska ”omfatta
            teknisk vägledning och yrkesvägledning samt program, riktlinjer
            och metoder som syftar till att trygga en jämn utveckling på det
            ekonomiska, sociala och kulturella området samt full sysselsättning
            på villkor som garanterar att varje individ åtnjuter de grundläggande
            politiska och ekonomiska friheterna”.
          </p>
          <p xml:id="i-Uex4iFEztnLC4iUBuhqbD9">
            EU-medborgare har rätt att vistas i Sverige under tre månader,
            med enda kravet att ha en giltig id-handling. Förlängd uppehållsrätt
            är en villkorad rätt att stanna kvar längre än tre månader. Uppehållsrätten
            kräver inget myndighetsbeslut, ingen registrering eller ansökan.
            Den gäller för personer som uppfyller villkoren och så länge villkoren
            är uppfyllda. En arbetstagare behöver inte helt kunna försörja
            sig på sitt arbete, men det är viktigt att det inte är så lite
            att det kan anses vara av marginell betydelse. Det finns inget
            som specificerar vad som är ”av marginell betydelse”.
          </p>
          <p xml:id="i-EcBrzi3tYZK3Azvj4SbgpN">
            En arbetssökande har så länge hen kan styrka att hen aktivt söker
            arbete, och att det finns en reell chans till arbete, uppehållsrätt.
            Det finns inget krav på att vara inskriven på Arbetsförmedlingen,
            men det kan vara ett sätt att visa att man aktivt söker arbete.
          </p>
          <p xml:id="i-V2Za5F8kGYGNjWwcWU8wyN">
            Enligt fördraget om Europeiska unionens funktionssätt ska en
            unionsmedborgare kunna ta arbete i en medlemsstat och behandlas
            på lika villkor som medlemsstatens egna medborgare. För att den
            fria rörligheten ska kunna fungera utifrån idén att EU utgör en
            arbetsmarknad ska alla EU-medborgare ha rätt att söka arbete i
            andra medlemsländer och måste ha reell möjlighet till etablering
            i dessa länder. Eftersom arbetsmarknadsfrågor och frågor om social
            trygghet i stor utsträckning är nationella angelägenheter där
            EU inte har lagstiftningskompetens att genomföra mer harmoni­serande
            åtgärder är områdena endast föremål för samordning, inte harmonisering.
          </p>
          <p xml:id="i-VTPxTb3wrbhRuJoF95WSNn">
            EU-domstolen har bland annat tydliggjort att EU-medborgare som
            utför ett avlönat arbete och ansöker om ekonomiskt stöd för att
            komplettera sin låga inkomst inte på den grunden upphör att vara
            arbetstagare utan alltjämt omfattas av rätten till fri rörlighet
            för arbetstagare. Samt att rätten till arbetslöshetsersättning
            kräver att en lön för arbete ska ha utgått under en period och
            att varken ersättningens omfattning eller varifrån den kommer
            har någon betydelse vid bedömningen av om en person ska betecknas
            som arbetstagare.
          </p>
          <p xml:id="i-GvEJrapa5fNERXE7Bj8T9H">
            I enlighet med likabehandlingsprincipen kan arbetssökande unionsmedborgare
            skriva in sig på Arbetsförmedlingen precis på samma sätt som en
            arbetssökande svensk medborgare. Sverige får inte heller, enligt
            EU-rätten, införa några kvantitativa begränsningar eller diskriminerande
            rekryteringskriterier för unionsmedborgare.
          </p>
          <p xml:id="i-82DyPi51UjJphAR5SLibcY">
            EU-domstolen har också genom praxis slagit fast att likabehandlingsprincipen
            leder till att en arbetssökande EU-medborgare ska ha samma rätt
            till arbetsmarknadsåtgärder som en nationell medborgare, under
            förutsättning att visst samband till arbetsmarknaden finns. Kravet
            på samband till landets arbetsmarknad har i många länder lett
            till ett bosättningsvillkor som är lättare att uppfylla för en
            nationell medborgare än en EU-medborgare. EU-domstolen har därför
            betonat att bosättningsvillkoret måste vara proportionerligt i
            förhållande till målet det ska uppfylla. Det måste också vara
            objektivt samt oberoende av den aktuella personens nationalitet.
            Den arbetssökande unionsmedborgaren ska vidare få tillgång till
            alla kontantförmåner som kan bidra till att hen finner arbete,
            precis som nationella medborgare.
          </p>
          <p xml:id="i-LAeNhyY8hqonpV4YGqJRiZ">
            Vänsterpartiet är kritiskt till att arbetsmarknadspolitiken är
            helt frånvarande i den svenska politiken rörande utsatta EU-medborgare.
            Gruppen som söker sig till Sverige gör det i huvudsak i jakt på
            sysselsättning i strävan att få en inkomst och förbättra sina
            livsvillkor på ett sätt som är omöjligt i hemlandet. De har också
            rätt att vistas i landet som arbetssökande och få stöd från det
            offentliga i sitt arbetssökande. Det är uppenbart att insatserna
            som det svenska samhället svarar med inte är formulerade för att
            möta gruppens behov eller säkerställa efterlevnaden av deras rättigheter.
            Den nationella samordnarens uppdrag nämner knappt Arbetsförmedlingen
            eller arbetsmarknads­politiska insatser och i debatten är det
            helt andra frågor som dominerar. Detta måste förändras.
          </p>
          <p xml:id="i-Aad6Dz8iPS6mJ2ePXf9PEy">
            Regeringen ska prioritera arbetsmarknadspolitiska insatser inom
            politiken för utsatta EU-medborgare och ge den nationella samordnaren
            för utsatta EU-medborgare i upp­drag att arbeta med arbetsmarknadspolitiska
            insatser och att samverka med Arbets­förmedlingen. Detta bör riksdagen
            ställa sig bakom och ge regeringen till känna.
          </p>
          <head xml:id="i-Vkb52MQGFxXV4w95vUMei8" type="h3">
            3.12.1 Arbetsförmedlingen
          </head>
          <p xml:id="i-DFLsvigok8LwqFRPHq7oz1">
            EU-medborgare har rätt att skriva in sig som arbetssökande på
            Arbetsförmedlingen och till ett personligt möte med en handläggare
            på Arbetsförmedlingen. Under ett sådant möte ska Arbetsförmedlingen
            ordna med tolk och EU-medborgaren få information om vilka eventuella
            insatser Arbetsförmedlingen kan bistå med. Hen ska också få en
            personlig handlingsplan samt information om sin skyldighet att
            skicka in aktivitets­rapport varje månad för att fortsatt betraktas
            som arbetssökande.
          </p>
          <p xml:id="i-VMmXsDMnJkGk78gHtWuNJW">
            I Stadsmissionens rapport Att vända muggen hänvisas till uppgifter
            från Eures-handläggare (European Employment Services, ett nätverk
            som arbetar för att underlätta rörligheten i Europa bestående
            av 32 länder och över 1 000 rådgivare) som menar att EU-medborgare
            kan ha rätt till olika insatser, exempelvis ”Stöd och matchning”.
            EU-medborgare kan också ha rätt till validering av sina kunskaper,
            men detta sker bara utifrån vissa reglerade yrken, till exempel
            inom bygg och vård. En anvisning till ett program ska vara arbetsmarknadspolitiskt
            motiverad. Det betyder att den ska bedömas som lämplig både för
            den enskilde och ur ett arbetsmarknadspolitiskt perspektiv, utifrån
            lokala och regionala förutsättningar. Det finns därmed ingen rättighet
            att bli anvisad ett arbetsmarknadspolitiskt program, men alla
            har rätt till en individuell bedömning.
          </p>
          <p xml:id="i-5GmzHr7aCGinRHFMLkkn5e">
            Stadsmissionens erfarenheter pekar på att kunskapen hos de enskilda
            handläggarna på Arbetsförmedlingen varierar mycket och att de
            har fått liknande signaler från personer runt om i landet. Några
            exempel de tar upp handlar om att människor nekats inskrivning
            eftersom de saknar samordningsnummer, om okunskap om giltiga identitetshandlingar,
            att medföljande stödpersoner har nekats medverka på möten och
            att ett handläggarsamtal är meningslöst eftersom personen ändå
            inte kommer att få något arbete. Stadsmissionens bild får stöd
            från flera andra organisationer som arbetar med utsatta EU-medborgare.
            De menar också att försök till dialog med Arbetsför­medlingen
            i frågan har mötts av svalt intresse, vilket kan förklaras av
            att gruppen inte är prioriterad i den politiska styrningen.
          </p>
          <p xml:id="i-Xn2Qf15zXorryzxHKfqBzk">
            Arbetsförmedlingens övergripande mål är att underlätta för arbetssökande
            och arbetsgivare att hitta varandra samt att prioritera stöd till
            dem som står längts ifrån arbetsmarknaden. Trots att utsatta EU-medborgare
            får anses vara en av de grupper i Sverige som står längst ifrån
            arbetsmarknaden är gruppen inte prioriterad i regeringens instruktioner
            eller regleringsbrev till Arbetsförmedlingen eller i arbetsmarknads­politiken
            i stort.
          </p>
          <p xml:id="i-XiuqSPAFbNdVLuQ5JX29yo">
            Den som är över 25 år och som är eller riskerar att bli arbetslös
            och söker arbete genom Arbetsförmedlingen kan få aktivitetsstöd.
            Försäkringskassan betalar ut aktivitetsstöd förutsatt att Arbetsförmedlingen
            har anvisat personen till ett arbets­marknadspolitiskt program.
            I ett mål från kammarrätten i Göteborg fick en unions­medborgare
            som getts rätt till praktikplats genom Arbetsförmedlingen och
            därför också aktivitetsstöd från Försäkringskassan uppehållsrätt
            som arbetssökande. I dagsläget saknas dock prejudicerande domar
            från Högsta förvaltningsdomstolen som ger vägledning avseende
            bedömning av en persons uppehållsrätt som arbetssökande.
          </p>
          <p xml:id="i-XwbwBFwdSUe8YakuuWe1Ww">
            Enligt Civil Rights Defenders bör en EU-medborgare som kan visa
            att hen varit arbetslös en längre tid i sitt hemland kunna anvisas
            till ett arbetsmarknadspolitiskt program och erhålla aktivitetsstöd
            i Sverige. En sammanslagning av arbetslöshets­perioder kan ligga
            till grund för bedömningen även i de fall den arbetslösa personen
            inte enbart vistats i Sverige under arbetslösheten.
          </p>
          <p xml:id="i-8mnW74nJUqjiq3Pk5nMSDc">
            Att många av de utsatta EU-medborgarna som finns i Sverige är
            romer som lämnat sina hemländer på grund av strukturell diskriminering
            medför särskilda skyldigheter för Sverige att vidta positiva åtgärder
            för att de ska kunna etablera sig på arbetsmarknaden. FN:s kommitté
            mot rasdiskriminering belyser frågan på följande vis: ”[Stater
            rekommenderas att] vidta särskilda åtgärder för att främja anställningen
            av romer i statlig administration och institutioner, liksom i
            privata företag, [samt att] anta och implementera, närhelst möjligt,
            på central och lokal nivå, särskilda åtgärder som främjar romer
            i offentliga anställningsformer såsom inom samhällsservice och
            andra aktiviteter som vidtas eller finansieras av regeringen,
            eller utbildning av romer inom olika hantverk och yrken.” Regeringen
            bör säkerställa att handläggare har den kunskap som krävs för
            att bemöta utsatta EU-medborgare, så att rättighetsperspektivet
            genomsyrar Arbets­förmedlingens arbete. Detta bör riksdagen ställa
            sig bakom och ge regeringen till känna.
          </p>
          <p xml:id="i-9Ssx5GGiEvsgKgsWP1pZSA">
            Slutsatserna från de projekt och insatser som syftat till att
            få utsatta EU-medborgare i arbete i Sverige är tydliga. Det krävs
            ett långsiktigt och strukturerat arbete för att nå framgång. Både
            avseende arbetsgivares vilja att anställa individer från gruppen,
            men också för att de arbetssökande ska förstå och bekanta sig
            med den svenska arbets­marknaden i hur man söker arbete i Sverige
            och hur man framhåller sina kunskaper. Därför krävs en större
            samlad satsning på arbetsmarknadspolitiska insatser.
          </p>
          <p xml:id="i-TUBeXYTZjQdvWCExareoFj">
            Regeringen ska förtydliga Arbetsförmedlingens ansvar för gruppen
            utsatta EU-medborgare och skyldigheter att ge stöd genom långsiktiga
            insatser. Detta bör riksdagen ställa sig bakom och ge regeringen
            till känna.
          </p>
          <p xml:id="i-151pPNgsyH6sQpJinZXwhJ">
            I många fall kan satsningen på att söka arbete stå i vägen för
            möjligheten att tigga om pengar, vilket i många fall är den huvudsakliga
            försörjningen. Därför kan arbets­marknadspolitiska program som
            innebär en tillfällig försörjning under tiden man söker arbete
            vara en nödvändig lösning. EU:s sociala fonder, som beskrivs närmare
            nedan, kan spela en viktig roll i att fylla denna lucka.
          </p>
          <p xml:id="i-Some4YfBZ5PVD9hPCEdLzM">
            Regeringen bör se över möjlighet att införa en rätt till ersättning
            under insatser riktade mot utsatta EU-medborgare. Detta bör riksdagen
            ställa sig bakom och ge regeringen till känna.
          </p>
          <p xml:id="i-NWY5YxWp2zKaWR3Jq6HvFt">
            Ett annat hinder för gruppens möjligheter att få arbete handlar
            om samordnings­nummer och begränsningarna med numren. Även om
            man lyckas få ett samordnings­nummer är det inte säkert att det
            räcker för att öppna ett bankkonto och utan det är det svårt att
            bli anställd eftersom de flesta arbetsgivare inte vill betala
            ut lön kontant. Tillgången till andra samhällstjänster är också
            begränsade för den som endast innehar ett samordningsnummer, då
            det inte har samma status som ett personnummer. Denna problematik
            finns även när det gäller andra grupper som uppehåller sig tillfälligt
            i Sverige samt asylsökande och nyanlända. Därför behöver denna
            fråga analyseras och utredas närmare. Regeringen bör se över systemet
            med samordningsnummer i syfte att stärka tillgången till offentliga
            tjänster och möjliggöra anställning för de som vistas tillfälligt
            eller är nya i Sverige. Detta bör riksdagen ställa sig bakom och
            ge regeringen till känna.
          </p>
          <head xml:id="i-Refi5h45VnpcDaqjmg417n" type="h1">
            4 EU:s ansvar
          </head>
          <p xml:id="i-BdKSDtwjtMqtyn1h4bT3Fc">
            Att utsatta människor från andra EU-länder söker sig till Sverige
            i jakt på försörjning och ett bättre liv är en konsekvens av den
            extrema ojämlikhet och brutala diskriminering som finns inom EU.
            Människor runt om i EU befinner sig i akut ekonomisk och social
            kris. EU för en ekonomisk politik som förhindrar fattiga medlemsländer
            att utveckla sin välfärd. Åtstramnings- och privatiseringspolitiken
            krymper utrymmet för offentliga satsningar som hade varit nödvändiga
            för att kunna bekämpa fattigdom och diskri­minering. Denna politik
            måste ändras i grunden för att skapa ett större handlings­utrymme.
            Till dess behöver EU använda mer av sina resurser för att skapa
            arbete och bekämpa fattigdom och ta fram politiska sanktioner
            mot länder som diskriminerar sina medborgare. Vänsterpartiet vill
            därför att en större del av EU:s budget ska gå till fattigdomsbekämpning
            och investeringar i bostäder, utbildning samt hälso- och sjukvård
            för Europas fattigaste, däribland romerna. EU:s budget behöver
            minskas och resurserna behöver prioriteras bättre. Exempelvis
            bör jordbrukspolitiken – som inom EU är både ineffektiv och orättvis
            – återföras till nationell nivå och EU bör fokusera mer på gräns­överskridande
            frågor som situationen för utsatta EU-medborgare.
          </p>
          <p xml:id="i-L8nc8uYetpD5aXgMSSLKfm">
            En av de bärande principerna i Agenda 2030 är universaliteten,
            att ingen ska lämnas bakom. Målen i agendan gäller därmed alla.
            Samtliga EU-länder har ett ansvar att se till att agendan efterlevs
            och att de 17 målen i den uppfylls.
          </p>
          <p xml:id="i-JpgZU6iXj93mT4hq1zK23Y">
            Vi menar också att Köpenhamnskriteriernas krav om bl.a. mänskliga
            rättigheter och skydd för nationella minoriteter måste gälla och
            efterlevas även när länderna blivit medlemmar i EU. Sanktioner
            kan bli aktuella. Dessa behöver inte vara ekonomiska, utan kan
            röra sig om att ställa länder som inte respekterar mänskliga rättigheter
            utanför viktiga förhandlingar och samtal.
          </p>
          <head xml:id="i-FmhpZ4T5nMTzXeBkBBXUhN" type="h2">
            4.1 EU:s arbete för romsk integrering
          </head>
          <p xml:id="i-U8pxdtYEC7pCrB3LvZiNsG">
            2011 antog EU-kommissionen EU:s ramverk för nationella strategier
            för romsk integrering. Ramverket löper fram till 2020, då ett
            nytt ramverk ska ta vid, och innebär bland annat att alla medlemsstater
            ska anta nationella strategier för romers integrering. Ramverkets
            främsta syfte är att tackla socioekonomisk exkludering och diskriminering
            av romer genom att främja jämlik tillgång till utbildning, sysselsättning,
            boende och hälsa. Ramverkets mål är att 1) säkerställa att alla
            romska barn avslutar grundskolan, 2) sluta sysselsättningsgapet
            mellan romer och icke-romer, 3) sluta gapet avseende hälsostatus
            och 4) sluta gapet avseende tillgång till boende och offentliga
            nyttigheter.
          </p>
          <p xml:id="i-9zL2M6eYinH7GY9HoZnrkC">
            Europeiska kommissionen har sedan i maj 2012 årligen utvärderat
            medlemsstaternas nationella strategier för integrering av romer
            och deras arbete med att genomföra strategierna. I december 2018
            kom den senaste utvärderingen. I utvärderingen har man bland annat
            intervjuat berörda aktörer som nationella samordnare för romska
            frågor, civilsamhällesorganisationer och individer från medlemsstater
            och kandidatländer. En överväldigande majoritet av de tillfrågade
            menar att romer generellt har en sämre situation än icke-romer
            inom de fem områden (utbildning, sysselsättning, hälsa, boende
            och diskriminering/antiziganism) de tillfrågats om. Särskilt avseende
            diskriminering, sysselsättning och boende var skillnaderna stora
            och det fanns ett tydligt stöd för ytterligare insatser från både
            EU-institutioner och nationella myndigheter. Jämfört med 2011
            syns tydligast förbättringar när det gäller tillgång till utbildning,
            en viss förbättring avseende hälsa och blandade åsikter angående
            utvecklingen för sysselsättningen. Både när det gäller boende
            och diskriminering svarade flera att utvecklingen gått åt fel
            håll snarare än i rätt riktning.
          </p>
          <p xml:id="i-33yPnFAQBdADFR3T5484T3">
            Utvärderingen identifierade också vissa brister i ramverket,
            som att målet om att alla romska barn ska avsluta grundskolan
            är väldigt lågt satt och att målet om att bekämpa diskriminering
            och strategierna för att lyckas med det är för otydliga samt att
            man inte lyckats adressera skillnaderna inom den romska gruppen
            som bland annat leder till att olika diskrimineringsgrunder samvarierar.
            Samtidigt som diskriminering och social exkludering är ömsesidigt
            förstärkande kan alla romer utsättas för diskriminering, men alla
            är inte socialt exkluderade, konstaterar utvärderingen. Här konstaterar
            utvärderingen att genusdimensionen i ramverket är för svagt och
            att endast ett fåtal medlemsstater tagit hänsyn till kvinnors
            särskilda utsatthet inom gruppen. Även barns utsatta situation
            skulle behöva mer genomgripande strategier som inkluderar skolgång,
            hälsa, boende och ett barnrättsperspektiv. EU:s arbete för romsk
            inkludering måste förstärkas. Det krävs ytterligare satsningar
            på de mest utsatta grupperna, utan att övriga delar av den romska
            gruppen förfördelas.
          </p>
          <p xml:id="i-AMoT2QSQS5JwKL8EbHEyqM">
            Regeringen bör verka för att det framtida arbetet för romsk inkludering
            inom EU förstärks och anpassas utifrån mångfalden inom den romska
            gruppen och särskilt med fokus på de mest utsatta. Detta bör riksdagen
            ställa sig bakom och ge regeringen till känna.
          </p>
          <p xml:id="i-MnJJNXWNLzvmmm67v6sKYQ">
            Även när det gäller att bekämpa trafficking saknas tydliga barn-
            och genus­perspektiv. Utvärderingen slår också fast att de flesta
            medlemsstater inte tar hänsyn till romer som rör sig över medlemsstaternas
            gränser i sina strategier (den grupp som delvis betecknas som
            utsatta EU-medborgare), trots att denna del av den romska gruppen
            var huvudorsaken till att man antog ramverket i samband med utvidgningen
            av EU:s medlemsstater. För att adressera dessa behov krävs åtgärder
            explicit riktade mot denna grupp och ett tydligt människorättsperspektiv.
          </p>
          <p xml:id="i-UW9pGVmM9snbRgatKwjdWZ">
            Regeringen bör verka för att det framtida arbetet för romsk inkludering
            inom EU har tydligare fokus på romer som rör sig mellan medlemsstaterna
            och särskilt på utsatta EU-medborgare. Detta bör riksdagen ställa
            sig bakom och ge regeringen till känna.
          </p>
          <p xml:id="i-RwLJMCsHo7fb7ySuYpFDNV">
            Utbildning är det område där störst framsteg gjorts. Färre romska
            barn avslutar sin skolgång för tidigt och fler deltar i förskolan.
            Samtidigt ökar skolsegregationen. Den självupplevda hälsan har
            förbättrats, men tillgången till vård är fortsatt begränsad. När
            det gäller sysselsättning går det inte att se några framsteg och
            andelen unga romer som varken studerar eller arbetar (NEET – Not
            in Education, Employment or Training) har till och med ökat. Boendesituationen
            är fortsatt svår och endast begränsade framsteg har gjorts gällande
            fattigdomsbekämpning. Antiziganism och hatbrott utgör fortsatt
            stora problem, men på vissa håll syns nedgångar i upplevd diskriminering.
          </p>
          <p xml:id="i-J9rg8u8G7W4CBwXCWULdcp">
            Utvärderingen visar att ramverket samverkar bra med andra insatser
            på EU-nivå, men sämre på de nationella nivåerna där bland annat
            ett tydligare fokus på att bekämpa antiziganism, att involvera
            civilsamhället i att stärka integrationen mellan romer och icke-romer
            samt tydligare adressera variationerna inom gruppen romer efterfrågas.
            Vidare menar utvärderingen att medlemsstaterna bör tillämpa en
            strategi som både ökar inkluderingen av befintliga tjänster och
            befintligt stöd, samt erbjuder riktade insatser till de mest utsatta.
          </p>
          <p xml:id="i-Vz79G8fz1ytRTpnGpahKkC">
            Utvärderingen föreslår att medlemsstaterna bör uppmuntras att
            implementera ytterligare åtgärder för att möta diskriminering
            och antiziganism. De nationella strategierna bör inkludera mätbara
            mål för att bekämpa antiziganistiskt motiverade hatbrott och hat,
            bland annat inom utbildningsväsendet, på arbetsmarknaden, hälso-
            och sjukvåder, bostadssektorn och inom rättsväsendet. De behövs
            också systematiska insatser för att förhindra att EU:s fonder
            medverkar till diskriminering.
          </p>
          <p xml:id="i-mhyvRq1fjvGUsCwpjAAzj">
            Regeringen bör verka för att det framtida arbetet för romsk inkludering
            inom EU inkluderar kraftiga insatser för att motverka antiziganism
            och diskriminering inom alla områden. Detta bör riksdagen ställa
            sig bakom och ge regeringen till känna.
          </p>
          <p xml:id="i-LP7zVD8AKgGLrRL7Jw5t3J">
            Utvärderingen menar också att lokala myndigheter generellt saknar
            resurser och expertis när det gäller att bekämpa diskriminering
            och främja social inkludering och att EU:s fonder i större utsträckning
            bör användas till att bygga upp denna kapacitet. Den romska gruppen
            behöver också inkluderas mer i framtagandet av strategier och
            initiativ som syftar till att stärka romsk inkludering.
          </p>
          <p xml:id="i-Lo4EFecA5NTsEemVZit1ff">
            Kommissionens utvärdering har välkomnats av en koalition bestående
            av romska och antirasistiska civilsamhällesorganisationer som
            bland annat menar att den lägger grunden för ett mer aktivt arbete
            mot antiziganism och för romsk inkludering samt att medlemsstaterna
            nu måste göra mer. Koalitionen uppmanar också EU att låta slutsatserna
            från utvärderingen synas tydligt i EU:s kommande långtidsbudget
            som nu förhandlas och det fortsatta arbetet med romsk inkludering.
          </p>
          <p xml:id="i-FVRDiprun3V9LmZoQPd2Jj">
            Regeringen bör verka för att det framtida arbetet för romsk inkludering
            inom EU har ett tydligare fokus på att öka sysselsättningen inom
            gruppen, särskilt med fokus på de mest utsatta. Detta bör riksdagen
            ställa sig bakom och ge regeringen till känna.
          </p>
          <head xml:id="i-VjRs1KRLezsEXLJ2AtZNmP" type="h2">
            4.2 EU:s sociala fonder.
          </head>
          <p xml:id="i-2N497XT5u33TTAMjaTCzrm">
            2014 inrättade EU en europeisk fond för att ge stöd till personer
            som har det sämst ställt, kallad Fead (Fonden för europeiskt bistånd
            till dem som har det sämst ställt). Fonden ska främja den sociala
            sammanhållningen, förbättra social delaktighet och därmed i slutänden
            bidra till målet att utrota fattigdomen i unionen genom att bidra
            till att uppnå Europa 2020-strategins mål att antalet personer
            som riskerar fattigdom och social utestängning ska minska med
            minst 20 miljoner. Fonden ska också komplettera strukturfonderna
            och omfattar ca 3,8 miljarder euro under perioden 2014–2020. Sveriges
            anslag från fonden är under programperioden 7 miljoner euro. Eftersom
            fonden förutsätter en nationell medfinansiering med 15 procent
            omfattar insatserna i Sverige cirka 13 miljoner kronor årligen
            under de sju åren.
          </p>
          <p xml:id="i-Lsr4qn15TvJ3m3Kei2BdvS">
            Inom ramen för fonden kan medlemsländerna välja att antingen
            dela ut mat och kläder, eller arbeta med åtgärder för att öka
            social inkludering. Sverige har, tillsammans med fyra andra länder
            (Danmark, Nederländerna, Storbritannien och Tyskland), valt det
            senare. Det övergripande målet för det svenska programmet är att
            socialt utsatta personers förutsättningar för social delaktighet
            och egenmakt ska öka och målgruppen för insatserna i Sverige är
            de EES-medborgare som är socialt och ekonomiskt utsatta när de
            vistas tillfälligt i Sverige, dvs. under högst tre månader. Den
            statliga myndigheten svenska ESF-rådet, som också förvaltar bl.a.
            Europeiska socialfonden, är förvaltande myndighet även för det
            svenska Fead-programmet.
          </p>
          <p xml:id="i-5HmqWbk1htg7W3gTMwpaxR">
            Satsning på de som har det sämst ställt inom EU, genom Fead,
            är välbehövlig. Fattigdomen inom delar av unionen är mycket omfattande
            och behoven är skriande. Ojämlikheten som denna fattigdom och
            utsatthet medför kräver kraftfulla och samordnade svar. För att
            fonden ska få bättre effekt och resurserna i den göra större nytta
            krävs dock flera förändringar av regerverket som styr fonden.
          </p>
          <p xml:id="i-gtGZQQyrL8CcjSFnSzpEv">
            En återkommande kritik som bland annat framförts av det europeiska
            Fead-nätverket med över 300 medlemmar från samtliga medlemsländer
            är att det inte går att kombinera de båda spåren i fonden. Att
            medlemsstaterna måste välja mellan att antingen dela ut mat och
            kläder, eller arbeta med åtgärder för att öka social inkludering
            utgör en onödig begränsning. Kritiken handlar om att insatserna
            förstärker varandra och behöver kombineras för att arbetet ska
            bli meningsfullt.
          </p>
          <p xml:id="i-DzLMNWyhUDhvshB3QgLa1F">
            Ett annat problem med Fead är att medel ur fonden inte får användas
            för arbets­marknadsinsatser. Detta eftersom det är ESF:s (Europeiska
            socialfondens) område. Verksamhet finansierad genom ESF får dock
            endast riktas till personer som är folkbokförda i landet, varför
            utsatta EU-medborgare är exkluderade. Detta får till följd att
            arbetsmarknadsinsatser för just utsatta EU-medborgare inte omfattas
            av någon av fonderna.
          </p>
          <p xml:id="i-7EKaKkALGLDuCNwN45rqML">
            Ytterligare en kritik mot regelverket kring Fead handlar om att
            insatserna ska vara gruppbaserade, i ett klassrumsliknande format.
            Detta är problematiskt med tanke på heterogeniteten i gruppen
            och att olika individer kan ha väldigt olika behov beroende på
            t.ex. kön, familjesituation, mående och hur länge man vistats
            i Sverige. Vidare kan den utsatta livssituationen göra det svårt
            att delta i aktiviteter dagtid eller delta på en i förväg bokad
            tid.
          </p>
          <p xml:id="i-FtQtWeWByLUkGRLQWu4qGe">
            De insatser som efterfrågats mest av de hundratals utsatta EU-medborgare
            som deltog i Make sense-projektet (ett projekt som finansierades
            genom Fead 2016–2018 och syftar till social inkludering och ökad
            egenmakt hos EU-medborgare som lever i social och ekonomisk utsatthet)
            var tak över huvudet, tillgång till sjukvård, stöd med att söka
            jobb, dusch- och klädtvätt och individuell rådgivning (myndighetskontakter
            m.m.). Endast det sistnämnda av dessa behov har projektet kunnat
            uppfylla p.g.a. fondens regler, vilket ofta upplevts som frustrerande
            för projektets personal och samarbetsparter. Att inte kunna arbeta
            med ett helhetsperspektiv utan endast kunnat möta vissa behov
            – och att bedriva socialt inkluderingsarbete utan att kunna verka
            för inkludering på arbetsmarknaden – har gjort insatserna mindre
            effektiva.
          </p>
          <p xml:id="i-MThjte7bw51RVBXTQApAqd">
            En annan märklig konsekvens av fondens regelverk är att dusch-
            och klädtvätt villkoras och bara kan erbjudas i samband med deltagande
            i annan aktivitet. Enligt erfarenheterna från Make sense-projektet
            skulle Fead-medlen bli effektivast om projekten kunde erbjuda
            ett så samlat stöd som möjligt under samma tak med härbärge, dusch-
            och klädtvätt, språkundervisning, arbetssökande, hälsofrämjande
            insatser och individuell rådgivning.
          </p>
          <p xml:id="i-7EhK57CxudRwn8KvqSpnSn">
            Fead har också mött kritik för att det inte är möjligt att bedriva
            transnationellt arbete med stöd från fonden. Dessa regler har
            lättats upp något, men då endast tillåtit trans­nationellt arbete
            i form av kunskapsinhämtning. Denna begränsning är extra proble­matisk
            med tanke på gruppens rörlighet.
          </p>
          <p xml:id="i-47hhKNXGEzhfTzAygL3CTc">
            Vänsterpartiet delar kritiken mot regelverket som styr Fead och
            hur det tillsammans med regelverket kring ESF gör att ingen av
            fonderna kan användas för att finansiera arbetsmarknadsinsatser.
            Att det rigida regelverk som styr verksamheten i detalj och omöjliggör
            samlade och kombinerade insatser som utgår från målgruppens behov
            är inte ett effektivt sätt att använda dessa medel. Framför allt
            hindrar det möjligheten att nå målen om att minska fattigdomen
            i EU och förbättra situationen för de mest utsatta i tillräcklig
            utsträckning. Att regelverken omöjliggör satsningar på arbetsmarknadsinsatser,
            vilket är ett av de främsta behoven för gruppen, är obegripligt.
            Det visar också att den fria rörligheten inom EU endast är avsedd
            för vissa människor.
          </p>
          <p xml:id="i-342EGgCQarqEpTmggiZhxY">
            I maj 2018 presenterade EU-kommissionen ett förslag till förordning
            om Europeiska socialfonden plus (ESF+). Förslaget innebär att
            ESF+ inrättas genom en samman­slagning av Europeiska socialfonden
            (ESF), sysselsättningsinitiativet för unga (YEI), Fonden för europeiskt
            bistånd till dem som har det sämst ställt (Fead), EU-programmet
            för sysselsättning och social innovation (EaSI) samt programmet
            för unionens åtgärder på hälsoområdet. Förslaget är en del av
            den långtidsbudget som EU nu förhandlar. Medlemsstaterna ska utarbeta
            program för att genomföra ESF+ för perioden 1 januari 2021–31
            december 2027. I kommissionens förslag, som ännu inte är antaget,
            ingår möjligheten att kombinera materiellt stöd med insatser för
            social inkludering. Detta vore en mycket välkommen utveckling.
            Sammanslagningen av fonderna medför därmed en möjlighet att förbättra
            samordningen mellan dem och regerverken som styr hur medlen får
            användas. Även de nationella program som Sverige ska ta fram medför
            vissa möjligheter till förbättring. Dessa bör regeringen ta tillvara.
          </p>
          <p xml:id="i-5HRAqbsJoEHfNvw61mYaqu">
            Regeringen ska verka för att det inom ESF+ blir möjligt att använda
            medlen till att kombinera olika insatser och arbeta transnationellt,
            utifrån ett helhetsperspektiv samt att det ska bli möjligt att
            använda medlen till arbetsmarknadsinsatser för utsatta EU-medborgare.
            Detta bör riksdagen ställa sig bakom och ge regeringen till känna.
          </p>
        </div>
        <div xml:id="i-MPnakPqNaqV2VjNhPbdiJP" type="signatureBlock">
          <list xml:id="i-TnySGvEnEBResAJpLKrCgG">
            <item xml:id="i-JsQ2YsR8PaixNQXR5Rnyjs" who="i-PPZKpwNr5kqkWArvESGC5X" type="signature">
              Jonas Sjöstedt (V)
            </item>
            <item xml:id="i-MD3zcq7ocv91P6iKU5P1RB" who="i-HNw1w34Sd2tGfFnWtdrzZb" type="signature">
              Jens Holm (V)
            </item>
            <item xml:id="i-LsexLq9UKCBMmZHJkEWmKQ" who="i-3SiHjpmKqDX1ahURx9ZWt3" type="signature">
              Maj Karlsson (V)
            </item>
            <item xml:id="i-PiRs6E4BWyP4HC3AkEwqQo" who="i-JZgLiagTc1Uwgw1yzLWrSS" type="signature">
              Birger Lahti (V)
            </item>
            <item xml:id="i-UjLwj3ct8wZ9GXCMCejQbp" who="i-9XTMNkDLu5u66FsWiwysh1" type="signature">
              Karin Rågsjö (V)
            </item>
            <item xml:id="i-NiLE1CA3tz9UMRjo3LygRy" who="i-B4hV7rgBZqLtXzSvZhQHbo" type="signature">
              Mia Sydow Mölleby (V)
            </item>
            <item xml:id="i-KnKwpsoCk9AUZtAuKLLx5R" who="i-PAfMpaW8KP2UfRTBpXARTc" type="signature">
              Linda Westerlund Snecker (V)
            </item>
            <item xml:id="i-2yWHpU7KzPNiwMiFpDRaFB" who="i-WjgeYy5RFWngMB9NwFvFEY" type="signature">
              Christina Höj Larsen (V)
            </item>
          </list>
        </div>
      </div>
    </body>
  </text>
</TEI>
